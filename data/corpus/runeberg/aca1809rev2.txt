
1809 ÅRS
REVOLUTION OCH DESS MÄN.

TIDSTAFLOR

AF
C. A. ADLERSPARRE.
——

ANDRA OCH SISTA DELEN.

STOCKHOLM.
ALB. BONNIERS FÖRLAG.

STOCKHOLM,
TRYCKT HOS JOH. BECKMAN, 1849.

FÖRSTA AFDELNINGEN.



I.

1809 års revolution, benämnd en frukt af
väpnad makt-inflytelse, har, såsom sådan, aldrig blifvit
rätt uppfattad, ej en gång billigad af dem, hvilka
med en oförklarlig envishet till ett stående axiom, till
ett politiskt evangelium, velat göra den nog mycket
och uppenbart haltande invändningen: att en stats
politiska och sociala reformer, så vida de skola
innebära framtid — nödvändigt måste utgå från civila
handlingar.

Nästan hvarje purpradt blad i verldshistorien
öfverkorsar denna klingande paradox. Det gifves ej
en enda stor idé, en enda skön sanning, sedan
verldens skapelse som har lyckats manifestera sin makt,
utan, bekännom det öppet, ett vädjande till den
väpnade styrkan. Ehuru sorgligt det kan tyckas, står
det dock fast: att bajonetten, i de flesta fall, varit
samvetsfridens och frihetens målsman. Genom den har
menskligheten uttalat sina rättigheter, men ännu mer,
genom den hafva dessa blifvit erkända.
Beklagansvärdt således det folk, som, i följd af falsk
sparsamhetsifver eller i filantropiska drömmar eller i hoppet
om en evig fred, förbiser värdet af sitt
nationalförsvar, betraktande det som ett nödvändigt ondt, en 
kräfta i samhället, och icke begriper: att detta
säkerhetsvärn, snarare än att förminskas och borttagas,
borde utsträckas till en allmän folk-beväpning, för att
göra staten fullt betryggad för utländskt och
inhemskt våld.

Vår sista svenska statshvälfning har emellertid
det egna med sig, att den lika mycket kan sägas
vara ett resultat af väpnad makt-inflytelse som af en
rent civil handling. Ty den uppväcktes till lif af en
nations lidande och förnedring, den proklamerade sig
genom svärdet och segrade med detta, likvisst,
glömmom ej det, för att låta folket sjelft begagna
segern efter förgodtfinnande. Och derföre står också
denna revolution utan like i statsbrytningarnas häfder,
ett uppslag af den renaste patriotism, obefläckad af
öfvervunnas blod eller politiska förföljelser.

»Samtiden — utropar ett snille — minnes, och
efterverlden skall icke glömma det. Förändring af
regentslägt, återförda och stadgade, icke sönderbrutna
former och theoretiska experimenter: sådan var
Adlersparres och Adlercreutz's gemensamma
lösen. Legitimitets-principen, den enda, nämligen, som
af sådan art någonsin funnits i Sverige, emedan det
är den enda som hos oss förlorar sig i tidernas natt
och som sammanvuxit med statens varelse: Riksens
Ständers legitimitet; deras, som gåfvo spiran, genom
val åt Folkungar, genom arf åt Wasar; deras, utom
hvilka alla statsrätliga förhållanden i Sverige skulle
bringas i kaos och osäkerhet, från konungahusets
tillvaro till torpare-kojans eganderätt: — denna svenska
statslärans grundval och grundsatts vördades och
hyllades gemensamt af Adlercreutz och Adlersparre.
Särskild uppmärksamhet förtjenar härutinnan den sednares,
med sann värma och mycket eftertryck skrifna, 
ryktbara proklamation, i namn af befälet öfver de i
Wermland förlagda truppar. Det är till denna Sveriges
allmänt kända och erkända lagstiftande makt,
Adlersparre vädjar, i afseende på nödvändigheten och
renheten af sitt och sina vapenbröders förehafvande. Det
är för Rikets Ständers fötter, denna krigshär
förklarar sig villig och pligtig, att nedlägga sina vapen.
Hade sinnesstämningen bland landets innevånare och
krigare varit annan, hade nya läror, nya
statsinrättningar behöft framställas till lockmat, eller ens kunnat
såsom sådan väcka hänförelse och enthusiasm: ingen
tvifvel, att ju icke de i sådant fall blifvit tillitade
af en man med Adlersparres hufvud och i hans
belägenhet, der han för sin egen säkerhet och för
framgången af sitt företag, behöfde stegra och elda
hänryckningen, allt hvad i hans förmåga stod. Att han
i sjelfva uppresnings-proklamationen tog sin tillflykt
till Rikets Ständers välbekanta namn, ej till den
diktade benämningen af någon okänd och odanad
nationalmyndighet, bevisar på en gång författarens klokhet
och tidens allmänna tänkesätt» Crusenstolpe..



II.

Det var omkring 40 mil från hufvudstaden,
fjerran bland Wermlands skogar och berg, i det af
skalden besjungna »Jernbärarlandet», Tegnérs och
Geijers fädernebygd, i skötet af en poëtiskt vild,
kraftig och hög natur, bland ett sjelfständigt, tappert,
gladt, fattigt men gästfritt folk, som Adlersparre skulle
höja revolutionsfanan.

I det föregående hafva vi omnämnt, huru han,
innan detta steg togs, hade anhållit att blifva skiljd
från sin befattning vid arméen. Kort efter sedan han
öfverlemnat befälet i en annans hand, kom befallning
till vestra arméens öfverbefälhafvare och till
Adlersparre att båda inställa sig hos konungen, en ordre,
som Adlersparre med en diktad förevändning gjorde
utan all kraft och verkan.

Dåvarande adjutanten hos Adlersparre, sedermera
chefen för hans stab, nuvarande General-Adjutanten,
m. m. August Anckarsvärd, den af alla 1809
års män, som under den revolutionära krisen hade sin
befälhafvares högsta förtroende och af honom ansågs
såsom den oumbärligaste, den användbaraste, som då
och efteråt aldrig uppenbarade en skymt af dessa
kameleontartade skiftningar, som så ofta trycka sin
stämpel af vankelmod på äfven de största politiska
kapaciteter, utan som alltjemt förblef densamme, till
karakteren en Romare, till skönhetssinnet en Grek —
har godhetsfullt meddelat oss följande upplysningar,
så väl hvad beträffar ofvananförda låtsade missöde,
att ej kunna hörsamma en kunglig befallning, som ock
Herr Anckarsvärds egen närmare beröring med
vestra arméens chef.

»Hvad beträffar mina enskilda förhållanden till
framlidne Hans Excellens Adlersparre, så daterade sig
den första bekantskapen från början af 1800-talet,
då Ryttmästare Adlersparre bebodde ett litet ställe
under Djursholm, som hette Ahludden, der jag flera
gånger, ehuru ung, ansåg som ett stort nöje och en
heder att få besöka honom oeh åhöra hans genialiska
yttranden i snart sagdt alla ämnen. Jag var äfven
under denna vår första bekantskap flera år hyresgäst
i Adlersparres hus å stora gatan på Ladugårdslandet.
Vid krigets utbrott 1808 antogs jag till
stabs-adjutant hos General Gustaf Mauritz Armfelt och
åtföljde honom till Campagnen vid norska gränsen; och
då sedan fram på våren Adlersparre som
öfver-adjutant kom till arméen och skulle emottaga befälet i
Wermland, begärde Adlersparre mig och min
oförgätlige vän Axel Oxenstjerna till adjutanter af 
kommenderande generalen, som biföll denna begäran, dock
så, att Oxenstjerna skulle stanna några dagar hos
general Belfrage. Detta hade till följd, att Oxenstjerna
blef skjuten vid Svinesund dagen efter vår afresa till
Wermland och jag blef ensam adjutant hos Adlersparre,
tills baron Rudbäck kommenderades till samma
befattning, men äfven denne sednare duglige officer
och goda vän hade jag den sorgen att se dö af
fältsjukan i vår gemensamma lilla kammare på Sofielund
nära Eda Skantz, hvarefter jag var ensam
tjenstgörande adjutant hos chefen i Wermland, ända tills
Adlersparre i October, om jag minnes rätt, beordrades
att lemna befälet till generalen Leyonstedt, och
sjelf först resa till högqvarteret i Wenersborg och
sedan till Stockholm, hvilken ordre naturligtvis
åtlyddes, men blef till full verkställighet hindrad genom
en — olycklig omkullkörning, så att min chef
återkom till Sofielund några timmar efter afresan, mycket
illa skadad. Jag måste då midt i natten i stället
resa till Wenersborg att rapportera händelsen; ett
uppdrag, som i det hela var mera diplomatiskt än
verkligen militäriskt, då det egentligen gick ut på att
proppa högqvarteret fullt med osanningar, hvilket äfven
af mig verkställdes med all den kontenans, som min
tillgifvenhet för min chef ingaf mig. Jag öfvergick
sedan som chef för general Leyonstedts stab, men
bibehöll ändock mycken gemenskap med då varande
öfverste-löjtnant Adlersparre, dels skriftligen, dels
personligen genom flera besök på Sofielund, sedan
högqvarteret var flyttadt till Aperlin närmare Carlstad;
och återtog revolutionsdagen den 8 Mars 1809 min
plats som chef för Adlersparres stab, hvilken jag icke
lemnade förrän i Augusti, då jag på stats-rådet
Adlersparres egen rekommendation öfvergick som chef för
amiral Pukes stab på expeditionen till Ratan. Jag
var äfven rekommenderad af Adlersparre att som
kavaljer åtfölja hans excellens Essens ambassad till
Napoleon, hvilket jag endast nämner såsom bevisande,
att det goda förhållandet mellan min chef och mig
aldrig var brutet» Adlersparre har sålunda skriftligen yttrat sig om denne
sin vän: »August Anckarsvärd är en af de få personer jag
känner, som är användbar till allt, der hufvud, fast vilja,
behjertenhet och heder äro nödvändighetsvilkor för det önskade
resultatets ernående. Angenäm, qvick, arbetsam utan fjesk,
förslagen och hemma i sina stycken, har han under vår
beröring med hvarandra varit mig till mycket nöje och till stor
nytta, en redbar och pålitlig vän, som jag aldrig skall
förgäta. Att en sådan man icke sedermera blifvit uppsökt och
använd, är något som grämer mig, liksom det alltid gör, när
jag ser det dugliga tillbakasatt eller förbigånget, ofta blott för
att det är nog blygsamt att icke vilja tränga sig fram bland
dagens lycksökare och svanshviskare.».

De skäl, som förmådde Adlersparre att undvika
beröring med konungen och vännerna i hufvudstaden,
har han sjelf med dessa ord tillkännagifvit: »enskilda
underrättelser ankommo (samtidigt med ordern att
infinna sig hos Gustaf Adolf) till högqvarteret i
Wenersborg och till Wermland, att en anfallsplan mot
Norrige var under utarbetning, och jag tog i
anledning deraf, för afgjordt, att den anbefallda resan till
Stockholm hade en öfverläggning inför konungen, i 
detta ämne, till föremål. Med den öfvertygelse jag
egde, i afseende både på sak och personer, att intet
annat än oförstånd, kortsynthet och lättsinnig
omogenhet vore häri att vänta, trodde jag mig bäst
undvika det oangenäma af en sådan öfverläggning,
derigenom, att jag föregaf en kullkörning och deraf
uppkommen sjukdom, såsom hinder för min resa, under
afbidan af vidare underrättelser eller ny befallning.
Äfven bör jag säga, med den uppriktighet jag är
skyldig allmänheten, att en resa till hufvudstaden,
äfven derigenom hade för mig ett obehag, att täta
rykten om sammankomster, öfverläggningar och planer,
syftande på en regementsförändring, derifrån ankommo.
Flera af mina vänner och bekanta nämndes såsom
deltagare deri; och jag hade, genom min närvaro,
ofelbart kommit i nödvändighet att deltaga i en sak, som
jag ännu ej ansåg vara fullt rättfärdigad af den
allmänna nöden. Jag qvarblef derföre på mitt förra
högqvarter Sofielund i Eda församling vid norrska
gränsen, under föregifven fortfarande opasslighet» Berättelse om revolutionens utbrott i Wermland 1809
af Georg Adlersparre..

Under vistelsen på Sofielund underhöll
Adlersparre en aldrig afbruten kommunikation med sina
politiska vänner inom den lemnade arméen. Alltsom
ryktena om nya anslag mot konungens person och
nya vådor för staten blefvo tätare, desto tätare
koncentrerade sig de missnöjde omkring Adlersparre. Bref
från hufvudstaden, med de mest uppskakande
målningar öfver landets förtryck och despotens
tillvexande oefterrättlighet, oroade postdagligen hans af
svenskhet brinnande hjerta.

Julen 1808 var inne. Sent hade Adlersparre
hemkommit från sina vanliga eftermiddags-promenader.
Vid inträdet i rummet fann han på sitt skrifbord ett
försegladt bref, anländt med Stockholmsposten. Det
var synbarligen skrifvet i största hast och med
förvänd stil samt utan datum. Adlersparre upptäckte
genast, ifrån hvilken skrifvelsen kom, och att en af
hans äldste och tillförlitligaste vänner var den
sannskyldige författaren. Med darrande händer bröt han
den befarade sorgeposten, slukade med nyfikna blickar
innehållet, och kände derunder, huru bloden pulsade i
ådrorna och rusade till hjertat, »som var nära att
brista af förtviflan.» Hans länge närda mörka och dystra
aningar, att svenskarna snart icke skulle hafva ett
fädernesland, att konungen, upphofvet och roten till
Sveriges förnedring och olycka, icke stod till att rätta
med annat än våld, att en revolution måste
framkallas att förändra statsskicket och afsluta
räkenskaperna emellan de godtyckligt förtryckta och den
egenmäktige förtryckaren — tycktes nu med ens gå i
fullbordan. Nyheterna med posten voro nakna och
rysliga sanningar, liknande blixt på blixt i den hemska
åsknatten, ett ljus, som uppgick, endast att blotta
mörkret och förbistringen. »Fåfängt är att beskrifva,
säger han sjelf, hvad jag inom mig kände i dessa
ögonblick; jag ville gråta som ett barn, och kunde
dock ej få fram en tår». Det är med den rätt djupa
sorgen och glädjen det egna: att ju starkare den är,
desto oförmögnare blir menniskan att uttrycka den
med tårar eller leenden,

Brefvet förkunnade med en Pythias uppskakande
trollkraft, huru despoterne i öster och vester hade på
mötet i Erfurt öfverenskommit att Sverige, såsom
sjelfständig stat, borde försvinna från europeiska kartan,
sålunda, att norra hälften af landet skulle tillfalla
Ryssland och den södra Danmark. Motala elf skulle
blifva gränsen de båda rikena emellan; Stockholm,
hufvudstaden i det nordvestra Ryssland, innefattande
de röfvade svenska provinserna, Finland,
Östersjöländerna jemte besittningarna i Pohlen. Förgäfves hade
en och annan af konungens pålitligaste rådgifvare sökt
förmå monarken från de vanvettiga krigsplanerna, men
under sådana omvändelseförsök blifvit på det mest
förolämpande sätt, ja med grofhet och våldsam
behandling tillbakavisade. I stället att lyssna till
förnuftets och mensklighetens röst, stod Gustaf Adolf
betänkt att ytterligare beskatta sitt utarmade folk,
ny krigsgärd vore ofördröjligen att förvänta, och
symptomer visade sig, som hos regenten röjde en
bestämd afsigt på bankens redbarheter. Vidare: att i
hufvudstaden visserligen funnos många missnöjde
församlade, men ibland dem ingen enda med tillräckligt
anseende att ställa sig i spetsen för en statshvälfning;
att man med otålighet väntade på tecken från
landsbygden, att resningen derifrån skulle utgå och dermed
erhålla ett behöfligt utseende af nationel. Särdeles
hoppades man, att vestra arméen till ett sådant värf
kunde begagnas, och att många patrioter i
hufvudstaden sågo i Georg Adlersparre den rätta och enda
chefen, såsom i full besittning af dessa truppers
högaktning och tillgifvenhet. Ja, man nämnde redan
hans namn såsom revolutionens lösen. Ett ytterligare
skäl, att statshvälfningen borde försiggå genom den
väpnade styrkans bemedling, var ryska arméens
påträngande. Man kunde, sedan konungen var störtad,
vända trupperne mot den angripande fienden, som
hotade att intränga i hjertat af riket, dessutom en
fiende, långt farligare än den norska, som åtminstone
ej leddes af något egentligt eröfringsbegär. Brefvet
slutade med en lågande uppmaning att icke längre
vara overksam, alt hvad som måste göras, borde ske
genast, att hvarje försummadt ögonblick numera kunde
innehålla: svenska folkets vanära och slafveri.

Efter slutad läsning vandrade Adlersparre dyster
och tankfull några timmar omkring på golfvet, ett rof
för djupa och tärande bekymmer. Trött och nedslagen
ställde han sig slutligen vid fönstret, lutade sig mot
fönsterbågen och betraktade de tunga snöflingor, hvilka
dansade i rymden, förgylld af den rödgula
aftonrodnan, som kastade sitt matta guld på de isbetäckta
fjälltopparna. Mörka och missmodiga tankar stormade
i hans själ, för hvilken fantasien upprullade den ena
taflan efter den andra; och på dem alla visade sig
fäderneslandet under bilden af en klar stjerna,
omhvärfd af blodstrimmiga moln, som hotade att
begrafva dess milda ljus i det ogenomträngligaste dunkel.

Länge förblef han i detta mellantillstånd af dröm
och verklighet, under det att den ena idéen aflöste
den andra. Han frågade sig sjelf: skall jag, såsom
mina öfrige landsmän, stå med korslagda armar och
se mitt vackra och dyrbara land ramla, för att sjelf
få en graf under dess ruiner; eller skall jag träda
fram att i denna den yttersta befrielsestunden erbjuda
mina svaga krafter, min välfärd, mitt lif? I förra
fallet, hur usel och ovärdig benämningen svensk står
jag då ej inför mig sjelf, icke värd mitt eget
medlidande; i sednare fallet, hvilka nya faror nödgas jag
kanske icke då att ofrivilligt framkalla: det inhemska
kriget med sina rysligheter, partihatets blinda yra och
raseri — och, om jag misslyckas — hvad blir min
lott? förrädarens dom och namn! Blir jag åter passiv,
faller det hela genom det helas eget förvållande och
den enskilde undgår förbannelsen och brännmärkeisen.
Men — om jag lyckas, om jag förmår att frälsa det
kära och misshandlade fäderneslandet! O, den tanken
drager hela himmelriket ned i min själ! och i
detsamma tyckte han sig förnimma en inre röst, som
mildt och melodiskt sade: Nu är stunden; upp, Georg
Adlersparre, att med handlingar bevisa din
fosterlandskärlek. Det var samma genius, som hviskade till
Cicero, när han frågade Delphiska oraklet om vägen
till äran: Följ din Genius!

Och Adlersparre följde sin. Välan då, fortfor
han för sig sjelf, mitt beslut är fattadt, vägen min
går framåt, ginge han ock öfver strömmar af
menniskoblod och bilor. Min sak är rättvis, lif och död
betyda intet, när en stor idé skall realiseras — alltså
framåt!

Detta beslut öfverröstade eller rent af nedtystade
alla vidare framsmygande invändningar i hjeltehjertat.
Och allt som stormarne aflägsnade sig derifrån,
försvann äfven det yttre ovädret, snöfallet upphörde,
himlen klarnade, och på det högblåa fästet uppträdde
månan i hela sin förklaringsglans. Så gick solen
fordom upp och öfverraskade Edsförbundets anförare, midt
under deras högtidliga ed att rädda friheten. Så
tränger ofta i den för menniskan hopplösa och mörka
stunden en stråle ned från en högre verld att
besegla rättfärdiga tankar, låtande dem i ljusets spegel
se en skymt af den vinkande segern, af den
glänsande framtiden.

Tidigt följande morgonen begaf sig Adlersparre
till majoren baron C. H. Anckarsvärd, som då var
öfver-adjutant för dagen vid Wermländska fördelningen
och bodde på Ulriksdal i Köla socken.

Anckarsvärd hade tidt och ofta, ledd af sin
ungdoms hela liflighet och värma, låtit märka sin
önskan, att Adlersparre skulle företaga något till 
fosterlandets befrielse. Den sednare hade då merendels
framkastat betänkligheter, under föregift: att saken
ännu ej syntes honom fullt mogen. Att rusa blindt
fram, då det gällde ett helt rikes ve och väl, ansåg
han icke tillständigt. Hans flera gånger förnyade
afslag voro den djupsinnigare beräkningens, voro
statsmannens, då åter Anckarsvärdska uppmaningarna kunde
betraktas såsom foster af denna poëtiska djerfhet, som
understundom visar sig sublim uti sitt förakt för
farorna; men ibland gör sig löjlig genom en inbillad ära
uti att rida på väderqvarnar.

Det är lätt begripligt, med hvilken glädje och
belåtenhet Anckarsvärd nu mottog sin fordne
vapenbroder och afhörde hans bestämda förklaring att vilja
ställa sig i spetsen för en revolution. Åter stodo de båda
vännerne under samma fana, förenade af de heligaste
intressen, som någonsin kunna sammanbinda menniskor.
Planer för fosterlandets räddning framkastades, åsigter
växlades, beräkningar gjordes öfver den styrka, som
kunde och borde användas; hvarefter beslut fattades
att genast gripa det stora verket an, nemligen
sålunda: att baron Anckarsvärd skulle nyårsaftonen resa
till dal-regimentet, som var förlagdt i nejden af
Åmål, samt derifrån till vestra arméens venstra flygel.
Hans broder, kapten August Anckarsvärd borde
begifva sig till några af de corpser, som lågo åt sidan
af Carlstad. Dessa herrar skulle underrätta en och
annan officer om revolutionsplanen, elektrisera sinnena
samt utforska, om man med full trygghet kunde bygga
på den opposition mot styrelsen, som ofta och
rättvist gaf sig luft inom dessa trupper.

Baron Anckarsvärd återförde till Adlersparre en
helsning ifrån befälhafvaren öfver venstra flygeln,
öfversten baron Posse, att han önskade möta 
Adlersparre den 9 Januari i Ökne gästgifvaregård. Under
tiden ingingo rapporter, som alla öfverensstämde uti
att försäkra om de anlitade corpsernas användbarhet
för det åsyftade företagets genomförande, och att man
inom dem med otålighet väntade på signal till
uppbrott och marsch på hufvudstaden.

Aftonen före den utsatta dagen för mötet med
Posse, infann sig Adlersparre i Ökne gästgifvaregård.
Dit anländ, inläste han sig uti ett rum, efter att förut,
i brist af annat papper, hafva rifvit ur några tomma
sidor i dagboken. På dessa papperslappar
sammanskref han den proklamation, som sedan i Wermländska
fördelningens namn utfärdades och var så lydande:

Proklamation.

»Ett betydligt antal krigsmän hafva gripit till
vapen för att nalkas hufvudstaden och återgifva fred
åt vårt gemensamma, nu olyckliga, styckade, döende
fädernesland.

När hvarenda medborgare inser, att våra afsigter
äro förenliga med hvad samvetet och äran bjuda i
hvarje dygdigt bröst, kunna vi ej misstaga oss i den
fasta öfvertygelse, att vårt oförfärade nit skall
understödjas och gillas af hvarenda man, som älskar svenska
fosterbygden, af alla våra vapenbröder ej mindre än
af våra obeväpnade medborgare.

Hvilka äro då våra afsigter? Vi hafva räckt
hvarandra handen uppå, att rikets fäder och
lagstiftare skola ega frihet, under våra vapens beskydd,
att sammanträda, för att öfverlägga och besluta öfver
det lidande och eljest snart förstörda fäderneslandets
angelägenheter.


Vi hafva räckt hvarandra handen uppå, att för
deras fötter nedlägga de vapen, hvilka vi för deras
frihet tillgripit; oförfärade krigsmäns sammanhållna
svärd skola sedan omkring svenska lagstiftares
öfverläggningsrum bilda en skyddsmur, som ingen
våldsmakt förmår bryta.

Vi hafva räckt hvarandra handen uppå, att död
och förstörelse skola träffa hvar och en, som ännu
vill förlänga Sveriges lidande, vare sig utländsk makt
eller inländsk våldsverkare.

Sveriges tyska länder äro öfverlemnade till fienden;
Finland, denna fosterbygd för det tappraste, ädlaste
folk, är af fienden inkräktadt. Vi hafva räckt
hvarandra handen uppå, att ej en aln mer af svenska
fosterjorden skall öfverlemnas i fiendens hand.

Sveriges bergverk och handel ligga öde; Sveriges
ungdom är ryckt från jordbruket för att naken och
vanvårdad blifva ett rof för sjukdomar och döden;
jordbrukarens bördor och besvär äro sådana, att han
med allt sitt tålamod ej längre förmår bära dem;
utsugande skatter äro utan skonsamhet utfordrade;
vanmakten, eländet, förstörelsen gripa omkring sig på
ett förfärande sätt med hvarje dag; vi hafva räckt
hvarandra handen uppå, att landets fäder och vise
skola äga frihet, att återföra sällhet, välmåga och
laglighet i fosterbygden.

Måtte de högre och lägre stånden, likasom vi,
modigt och förtroligt räcka hvarandra handen, att
fäderneslandet skall frälsas! Deras enighet är rikets
styrka, deras oenighet är förtryckarens framgång.

Måtte Sveriges fäder och vise snart erbjuda fred
och förtrolighet åt Sveriges grannar; men måtte denna
erbjudning vara åtföljd af den försäkran, att hvarje
svensk heldre ligger begrafven under svenska jorden,
än han ser sitt fäderneslands sjelfständighet rubbad
eller upplöst.

Vår bundsförvandt England skall veta värdera
ett folk, som bryter sina bojor och rotfäster
lagbunden frihet inom sitt sköte. Frankrike och alla
århundradens Hjelte skall högakta ett folk, som
jemnliknar henne i bedrifter och krigsära. Rysslands och
Danmarks regenter, oupphörligt syftande på sina
nationers upplysning och ekonomiska omskapning, skola
ej ofreda ett folk, som har samma syftemål. När
allt personligt agg undanrödjes, återstår blott
gemensam högaktning, gemensamma fördelar, gemensam
föresats att lefva eller dö sjelfständiga folkslag.

Vi hafva med bedröfvelse sett, Sveriges
tillgångar utspridda, försvagade, bortslösade öfver
landets vidsträckta gränsor, utan ändamål, utan plan,
utan allt syftande till redbar nytta, utan framgång
på någon enda punkt.

Måtte Sveriges sista, ännu återstående krafter ej
af oförståndet missledas till ogagn eller verklig skada,
i fall fäderneslandet påkallar dessa krafters användande.

Dessa äro våra önskningar för fosterbygden, vi
skola med glädje och tillfredsställelse offra lif och
välfärd för deras uppfyllande.

Stor och ljuf blir för Sverige den högtidsdag,
då hvarje svensk man med bibehållen ära och
sjelfständighet återvänder till sitt fredliga yrke, till ny
välmåga och till sällheten inom sitt eget hus.

Försvaret på en af rikets gränsor är för en kort
tid försvagadt genom vårt aftågande, men om fienden
deraf, mot all sannolikhet och gifna löften, begagnar
sig, skall han vid vår hastiga återkomst snart af
blodiga förluster få erfara skillnaden på ett krig, som
föres af personligt hat emellan styresmän, och ett,
som härleder sig från trolöst bruten grannsämja emellan
sjelfva folkslagen.

Vi räkna med full tillförsigt på hvarje militärisk
befälhafvares nit att med oss medverka, att med
ljungeldens hastighet och styrka möta inländske
våldsverkare och utländske fiender.

Vi våga slutligen yttra den önskan till våra
älskade landsmän och medbröder af alla stånd, att den
nyss påbudna allmänna krigsgärden ej må utgöras,
förrän rikets ständer yttrat sig öfver dess behörighet.»

Befälet öfver de i Wermland förlagde trupper.



III.

Tvenne punkter i denna proklamation, som skulle
kunna sägas vara skrifven med en patriots hjertblod,
hafva i synnerhet gifvit anledning till utbrott åt denna
harm, hvilken, liksom spyflugan, ej kan vidröra det
rena utan att fläcka detsamma. Anmärkningarna hafva
gällt 1) löftet att sätta en gräns för fiendtliga
eröfringar och 2) »den till blind ursinnighet gränsande
sjelfförtröstan, att, midt under brinnande krig, lemna
rikets gräns obevakad, och fienden i tillfälle att
obehindradt intränga i landet.»

På den första tillvitelsen har redan en kritisk
forskare svarat med följande vederläggning: Innan vi
lemna den ifrågavarande proklamationen alldeles ur
sigte, anse vi oss pligtige att fästa uppmärksamheten
på en irring, rörande den förra, som mer och mer
synes blifva gängse, och till hvilken vi sjelfva intill
närvarande stund också gjort oss skyldige. Det
förekommer t. ex. uti recensionen öfver de så kallade 
Historiska handlingarnes III del följande strof: »Det
naturligaste hade väl varit, att den, som i sin
högtrafvande proklamation lofvat, att icke ens en alns
bredd af den svenska fosterjorden skulle gå förlorad,
hade sökt få befälet öfver denna expedition, för att
visa det han åtminstone ville hålla sitt löfte.» — Så
hade äfven vi uppfattat andan af denna proklamation.
Vi hafva den nu under ögonen, och den lyder ej så.
Der står i stället: »Sveriges tyska länder äro till
fienden öfverlemnade. Finland, denna fosterbygd för
det tappraste, ädlaste folk, är af fienden inkräcktadt.
Vi hafva räckt hvarandra handen uppå, att ej en enda
aln mer skall af svenska fosterjorden öfverlemnas i
fiendens hand.» Mera än det då redan, förlorade
Finland, förlorade vi ej heller genom freden med
Ryssland, och freden med Frankrike återskänkte oss våra
tyska länder, som genom senare traktater oss
frångått. Den beskyllning är således orättvis, att vestra
arméen svek sitt omförmälda löfte Crusenstolpe..

Rörande åter den åt fienden öfverlemnade
rättigheten att obehindradt intränga i riket, så, för att 
bevisa det innehållslösa i förebråelsen, bedje vi att få
föra läsaren något tillbaka i historien om ifrågavarande
tids vigtiga händelser.

Det är kändt, huru svenska arméen under
krigs-presidenten baron Cederströms befäl i början hölls
overksam till följe af konungens uttryckliga befallning
att ej företaga något offensivt. Detta kan närmare
inhemtas af följande trenne bref från general en chef
till Adlersparre. »Den 13 Oktober 1808. Mina
händer äro bundna af ordres, som säga, att högra flygeln 
skall vara defensiven! Jag kan således ej våga något
stort företag på er sida, hvarföre jag ej kan inse
nödvändigheten af landtvärnets framdragande från Carlstad.
Konungens handbref, som säger mig, att dess ordres
göra tillfyllest, har nästan satt mig i inactivitet: jag
har sändt major Bergenstråle som kurir till Stockholm,
dit han anlände förliden fredag, det angår denna vår
stillavarande belägenhet. Jag har begärt positiva
ordres, om jag får våga en batalj med flottiljen, hvilken
är nu så förstärkt den kan blifva, och kan ej längre
än circa en månad vara qvar. Att före den gå hem
utan att göra något, vore skam och kanhända skadligt
för operationerna nästa vår. Innan jag får svar på
dénna kurir, vågar jag intet företaga, som är af någon
stor vigt.» — Den 14 Oktober: »Med min kurir i går
har herr öfverste-löjtnanten fått mina tankar rörande
er önskan att få företaga något med högra flygeln.
Efter hvad jag i dag med posten från Stockholm
bekommit, anser jag ännu mera nödvändigt att inställa
alla offensiva företag såväl vid högra som venstra
flygeln, utan särskilda nödiga ordres.» Den 16
Oktober: »Till svar på Hr öfverste-löjtnantens skrifvelse
med denna kurir får jag iterera hvad jag i mitt förra
till svar gifvit, att mina ordres äro tydliga, att ej
agera offensivt på högra flygeln; jag kan således ej
samtycka till något allmänt anfall med denna flygel» Georg Adlersparres efterlemnade Hist. handlingar och bref..

Under och straxt efter denna tid negocierades
så väl från svenska som norska sidan om ett
vapenstillestånd. Vid början af Oktober månad lät prinsen
af Augustenburg förstå, genom general Staffeld, att
han var hågad att, under vissa vilkor, sluta ett 
stillestånd på en månad, med en månads uppsägning på 
båda sidor. Efter åtskilliga rådplägningar makternas
ombud emellan, stannade förslaget till vapenhvila midt
i görningen, till följd af Gustaf Adolfs oböjlighet för
koncessioner — eller kanske rättare i anledning af
hans hemligt närda plan att medelst förklädde agenter,
försedde med agiterande proklamationer, revolutionera
norska folket och förmå det att förklara sig sjelfständigt.

Emellertid insåg norska folket lika klart som det
svenska, att det behöfde fred, och att Gustaf Adolfs
politiska oförstånd var krigets enda orsak. När fråga
derföre slutligen uppstod att vända den armé, som
var ämnad mot Norrmännen, mot upphofvet till båda
partiernas förargelse, så fattade norska styrelsen snart
det beslut, som mest öfverensstämde med dess egen
fördel, nemligen att låta Svenskarne obehindradt utföra
ett värf, af hvilket båda nationerna otvifvelaktigt hade
större nytta, än att fortsätta den så ändamålslösa
striden.

Adlersparre uppfattade klokt denna fiendens
sinnesstämning mot svenska regeringen och försummade
dessutom ej att taga de mått och steg, hvilka voro
nödvändiga för att försäkra sig om norska
befälhafvarens hederslöften att ej begagna sig af arméens
aflägsnande, och hvilka försäkringar lemnades under
tvenne vilkor: 1) så vida ej bestämda anfallsordres
från Danska regeringen ankomme, eller 2) om
Ryssarne infölle i det egentliga Sverige. I båda
händelserna lofvades att derom underrätta vestra arméens
chef 10 à 12 dygn före anfallet.

Det skulle i första ögonblicket kunna tyckas,
som om Adlersparre vid detta tillfälle alltför oförsigtigt
lemnade fäderneslandets frälsning i slumpens händer,
då han, nära nog blindt, gick att bygga sina
beräkningar på ett i stridens stund af fienden aflockadt
löfte; men man besinne, att försäkringen lemnades af
Prins Christian af Augustenburg, en af denna och alla
tiders ädlaste, mest storartade och högtänkta
karakterer, hvilkens ord, en gång gifvet, stod fast som
hälleberg. Att Adlersparre ej missräknade sig, hvarken
på personen eller löftet, kan man tydligt se af
innehållet uti ett af hans bref d. 28 Maj 1809 (se
Läsning i blandade ämnen, ny serie), der bland annat
förekommer: »Prinsen af Augustenburg i Norrige, den
ädlaste Prins på jordklotet, skickade nyss och
kungjorde, att han nu har bestämda ordres att anfalla
oss, men att han, enligt gammal öfverenskommelse
med mig, ej gör det förr än vi afslutat våra
inhemska angelägenheter, o. s. v.

En hänsyftning har blifvit framkastad, som
skulle Prinsens inactivitet under vestra arméens
marsch åt Stockholm, varit föranledd af vissa
honom gjorda förespeglingar, att såsom kandidat till
svenska kronan blifva ihågkommen. Adlersparre har
vederlagt denna, af den svartaste ilska, det
giftigaste hat hopspunna lögn med följande förklaring:
»De, hvilka hyst eller hysa denna öfvertygelse, äro i
den djupaste okunnighet om den ovanlige mans
karakter, som vi egt och förlorat. De mest
oförmärkta försök att vid beskickningen till Norrige
sammanbinda dessa händelser (stilleståndet och
thronföljarevalet) skulle hafva beröfvat oss Prinsens hela
välvilja, som hade endast till föremål: Fred och Frihet
i Norden. Jag bör här säga hvad som gör heder åt
baron Anckarsvärds skarpsinnighet, att han insåg detta
både förr och bättre än jag. Jag hade verkligen
uppdragit honom att gifva en vink i detta ämne, men
han gjorde det icke, och derföre har han min
evärdeliga erkänsla. Det är min pligt att här förklara,
att när jag, på konungens befallning, infann mig på
norska gränsen, för att med prinsen underhandla om
det redan skedda thronföljarevalet, ville han ej
antaga detsamma. En thron, hvilken som helst, var
för honom i intet afseende lockande. Pligten, att
svara mot en tapper nations allmänna och ovanliga
förtroende, och en annan pligt, som var hans första
passion, — den, att försvara de nordiska folkslagens
sjelfständighet och frihet, voro de skäl, som hos honom
sedan verkade en förändrad föresats» Berättelse om revolutionens utbrott i Wermland 1809 af
Georg Adlersparre..



IV.

Mötet med öfversten baron Carl Henrik Posse
och hvad derunder afgjordes, är i det föregående med
tillräcklig omständlighet anfördt. Några dagar efter
dessa rådplägningar, reste Adlersparre till Carlstad
och förblef der, som han sjelf yttrar, »alltid under
nya förevändningar, och ej utan mångas förundran
hvad jag der hade att göra, då jag ej egde någon
tjenstebefattning på stället. Officerare från alla
regementer, ibland hvilka planen nu var allmänt känd,
strömmade till mitt qvarter alla förmiddagar; de
förklarade sig villige att företaga hvad jag ville, och
emottogo de underrättelser jag hade att gifva dem.
Jag gjorde hvad jag borde göra; jag kände deras
tänkesätt: jag förlitade mig på dem, som på mig sjelf.
Misstankar om min afsigt med mitt långa
qvarblifvande i Wermland uppkommo, men tycktes åter
försvinna.» Några af Adlersparres efterlemnade bref visa 
dock att hans planer voro genomskådade, äfven af
personer, som hvarken gillade dem eller tillhörde
Wermländska fördelningen, utan på långt håll och
med bäfvan, blandad med förargelse, betraktade den
annalkande stormen, likväl utan mod att, medan tid
ännu var, försöka afvända det befarade anfallet på
Herrans Smorde. En och annan af dessa skrifvelser
karakterisera ej mindre det parti, hvarifrån de
utgingo, än den låga egennytta och den kritbleka fruktan,
som gemensamt dikterade dem. Vi anföra några
profbitar:

Välborne Herr Öfverste-löjtnant och Riddare!

En sann patriot nedlåter sig aldrig att spela
ränksmidarens och den politiske industririddarens rôle.
En sann patriot förnedrar sig aldrig att profanera den
makt, som han frivilligt svurit att skydda och
hörsamma. En sann patriot är aldrig capabel till
gerningar, som kunna uppröra och försvaga det samhälle
han tillhör, hade han äfven den otillfredställdaste
ärelystnad att mätta, de största oförrätter att hämnas.

Tillämpningen af dessa sanningar öfverlemnas åt
Tit. eget godtfinnande. 
  Coriolan.

Högtärade Broder!

Tillåt en af dina härvarande vänner, som alltid
insett och erkänt så väl ditt hjertas som ditt snilles
öfverlägsenhet, att oförstäldt yttra ett ord, innan
omständigheterna möjligtvis göra ett sådant ord öfverflödigt.

Nåväl, jag får då ärligt och välmenande
underrätta dig, att ett för ditt medborgerliga anseende
mycket kränkande och för dina vänner ej mindre
smärtande rykte här i staden circulerar från mun till mun,
det säkerligen af illasinnade personer uppdiktade och
utprånglade: att du för närvarande umgås med
ingenting mer eller mindre än de mest ursinniga
omstörtningsplaner, med afseende å rikets närvarande
belägenhet, att du far omkring i landsbygden och
uppviglar folket till affall från sin rätta och lagliga
öfverhet, att du med depopulariserande skrifter och tal
om vår monark, söker beröfva honom nationens
aktning och förtroende m. m.

Vänskapen och högaktningen för dig hafva
uppmanat mig att gifva dig del af detta låga och svarta
förtal, på det du snart må blifva i tillfälle att med
en offentligen kungjord protest häremot icke blott
afbryta smädelsens udd utan ock rättfärdiga dig i
allmänna opinionen. Det är ej första gången en ädel
menniska på detta sätt varit nära att falla ett offer
för kabalen.

Stockholm den 25 Februari 1808.
Vale et Fave.

Dessa varningar rubbade ej Adlersparres
föresats, de påskyndade snarare den i skrifvelserna
befarade katastrofen. Sjelf fortsätter han sålunda sin
berättelse: »Allt hade nu hunnit till den mognad, att
ett försök emot min person ej kunde lyckas. Icke
destomindre var vår långvariga väntan på företaget i
Stockholm, hvilket af oss endast skulle understödjas,
ganska bekymmersamt, i synnerhet i det afseende,
att en upptäckt af anläggningen i Wermland hade
försatt oss i nödvändighet, att börja i otid. Vi voro
lika färdiga i slutet af Januari, som sedan vid det
verkliga uppbrottet. — Kapten Törneblad vid
Dalregementet sändes till Nerike, Westmanland och
Dalarne; kaptenen baron Friesendorff till Östergöthland,
baron C. H. Anckarsvärd och majoren Christian
Klingsporr tili Stockholm, för att sondera och
underrätta vissa personer af vigt, om vår afsigt. Majoren
Andersen ankom från Dalarne till Carlstad och
återreste dit. Öfverallt visade sig välvilja och
beredvillighet.

Första dagarna i Februari ankom, efter lång
väntan, den skriftliga underrättelsen ifrån baron C. H.
Anckarsvärd, som då ännu var i Stockholm, att
revolutionen der var nära sitt utbrott; andra berättelser
bekräftade detsamma, samt att man skulle bemäktiga
sig konungens person den 8 Februari.

Sedermera hördes intet af under trenne veckors
tid, och vår ställning började blifva ganska
bekymmersam. Det gjorde vår egen förundran, att en sak,
som var känd af så många, ännu kunde vara en
absolut hemlighet för regering och allmänhet.

Vid slutet af Februari ankom med kurir ett
bref från baron C. H. Anckarsvärd. Det innehöll, att
företaget, som skulle ske den 8 Februari, ej gått i
verkställighet; att de som förenat sig derom, blifvit
skingrade; att all vidare förhoppning om något nytt
företag i Stockholm var alldeles förlorad; att öfverste
Skiöldebrand blifvit beordrad till Norrland och dit
afrest; att general Adlercreutz fått befallning återgå till
norra arméen, och skulle snart göra det; att
allmänheten misströstade om allt, i fall icke arméen ville
bidraga till fäderneslandets frälsning.

Jag sammankallade officerarne och meddelade dem
med vanlig öppenhjertighet de mörka underrättelser
jag fått. I stället för nedslagenhet, visade de en
ganska liflig glädje deröfver, att fäderneslandets
frälsning skulle blifva endast deras verk. Uppbrottsordres
för alla corpser till den 6 och 7 Mars utdelades genast.»


V.

Adlersparres hållning före och under detta
afgörande tillfälle, har med de lifligaste färger blifvit
målad af en person, som då stod vid hans sida och
således kunde tillräckligt betrakta och genomskåda den
politiska mannen:

Min första bekantskap med Georg Adlersparre
gjordes om sommaren 1808 vid Eda skansar, der
han, i egenskap af öfver-adjutant af dagen hos
kommenderande generalen friherre Armfelt, hade befälet
öfver den s. k. högra flygeln af vestra arméen mot
Norrige. Jag var då såsom löjtnant tjenstgörande vid
Nerike och Wermlands regementes jägare, hvilka voro
förlagde vid förposterna, och hade sällan tillfälle till
umgänge med vår befälhafvare, förr än om hösten
nämnde år, då jag såsom stabs-adjutant hos general
en chef blef anställd till tjenstgöring hos dåvarande
majoren, friherre C. H. Anckarsvärd, hvilken i
egenskap af öfver-adjutant af dagen, emottagit befälet
öfver en så benämnd flygande corps, hvars föremål var
att ständigt oroa fienden. Under denna tid träffade
jag ofta Adlersparre vid de förtroliga sammanträden,
som han hade med Anckarsvärd; sannolikt med
afseende på den tillämnade revolutionen. Min ungdom
och lägre grad i arméen utestängde mig från
delfåendet af planen för densamma, och då stilleståndet
med Norrige afbröts och svenska arméen om hösten
1808 gick i vinterqvarter, fick jag permission att
vistas på min fars egendom Nordkärr på Dahlsland.
Jag tillbragte der hela vintern tills emot slutet af
Februari 1809, då jag afreste till Carlstad, der
Adlersparre sig då uppehöll, endast såsom privat man,
sedan han med anledning af en föregifven skada i
benet, som han sade sig hafva erhållit under en resa
då hans vagn stjelpte, afsagt sig all tjenstgöring vid
arméen. Han var under denna tid dagligen tillgänglig
för de besök, hvaraf han öfverhopades, men aldrig
föreföll något politiskt samtal hos honom i mer än en
persons närvaro. Hans lätta och skämtsamma lynne,
hvilket närmade ungdomen till honom, förde alltid
conversationen på glädtiga ämnen. Att jag med nöje
och hela min ungdoms liflighet sökte denna
umgängeskrets, var naturligt; serdeles som jag började ana,
att någon stor politisk tilldragelse var i fråga att
utbryta, under ledning af min fordne chef, hvilken hade
tillvunnit sig hela arméens odelade tillgifvenhet, och
som nu omfattade mig med lika mycken vänskap som
förtroende. Någon dag i Mars månad före den 7,
under hvilken tid friherre Anckarsvärd vistades i
Stockholm, för att göra sig underrättad om utgången af
den uppgjorda planen för Gustaf Adolfs arrestering,
blef jag af Adlersparre efterskickad. Vid inträdet i
hans rum, fann jag hans af qvickhet och glädtighet
alltid blixtrande ögon manligt allvarsamma. Efter en
kort nickning åt mig tillreglade han de tvenne dörrar,
som ledde till hans rum och började följande samtal:

»Jag har fattat tycke för er, min unga vän,
och se deruti orsaken, att jag meddelar er ett
förtroende, som jag icke lemnat till någon af eder grad
i arméen och eder ungdom. Mitt beslut är fattadt;
det alltför länge lidande, blödande fäderneslandet måste
räddas från att blifva härjadt, brändt, inkräcktadt och
slutligen styckadt af Napoleon och Alexander. De
inom Wermland förlagda trupper hafva erbjudit sig
att för ett sådant ändamål följa mig till Stockholm.
Allas beslut är härvid frivilligt och jag frågar således
blott: vill min vän följa mig såsom min adjutant, så
såg jag det gerna? Men kom ihåg, att beslutet leder
till stupstock eller till äran att hafva bidragit till
fäderneslandets räddning. Min vän är fattig, har en
ännu lefvande, åldrig far — lägg dessa förhållanden
i ena vågskålen och fäderneslandets sak i den andra
— och besinna noga innan ni fattar ert beslut. Mina
föräldrar finnas icke mer, jag eger således inga
ömmare band som fästa mig vid lifvet, det tillhör endast
fosterjorden.»

Efter dessa ord fanns hos mig icke mer än en
tanke, och den var att följa Adlersparre i lif och död.
Jag blef hans adjutant. Friherre Anckarsvärd
återkom från Stockholm, om jag rätt minnes, dagen före
revolutionens utbrott och medförde den underrättelse,
att allt misslyckats i hufvudstaden. Jag var
närvarande, då Anckarsvärd afgaf sin rapport derom till
Adlersparre, hvilken af honom upptogs med mycket
lugn, under tillkännagifvande, att trupperna följande
natten skulle inrycka i Carlstad för att marschera till
Stockholm. Under afbidan på deras ankomst satt jag
inläst ensam med Adlersparre i hans rum och afskref
den proklamation till svenska folket, som följande
dagen öppnade den tryckfrihet, hvilken sedan så ofta
gjort försök att nedsmutsa fosterlandsräddarens ära
och anseende. Måhända af en beräknad försigtighet,
såg man aldrig hos Adlersparre bläck och penna. Jag
måste således söka dessa materialier hos hans
husvärd. Då jag återkom med dem, yttrade han under
sitt vanliga skämt och leende: »det är ju vackert att
skrifva proklamationer emot sin kung och icke hafva
råd att hålla sig penna och bläck?» Efter fulländadt
arbete och under afvaktan på rapporten om truppernas
ankomst, var han vid det gladaste lynne. En med
mig jemnårig yngling kunde ej välja mera skämtande
samtalsämne, än han gjorde. Ändtligen ankom hans
adjutant, dåvarande kornetten vid Westgötha cavalleri,
nuvarande landshöfdingen m. m. baron Palmstjerna
med underrättelse, att trupperna voro vid tullporten. I
detta ögonblick fästade jag hela min uppmärksamhet
på Adlersparres anletsdrag, för att utforska om detta
budskap skulle i dem göra någon förändring. Jag
kunde ej upptäcka det minsta. Med oförändrad
glädtighet och under vanligt leende yttrade han till
Palmstjerna dessa ord: »Helsa krigskamraterna ifrån mig
och säg dem, att de alltid hafva varit mig kära,
men aldrig hafva de varit så välkomna som nu, —
de skola ej länge få vänta på mig.» Palmstjerna
gick och Adlersparre klädde sig genast i uniform, för
att följa efter. Vid utgåendet märkte han, att han
glömt sin sabel, då han vände om och under skratt
och vänlighet yttrade till mig: »Vid ett så högtidligt
tillfälle, som detta, måste man väl hafva sin sabel
vid sidan.» Majoren och riddaren Erik Flachs oss benäget
lemnade berättelse om hans deltagande i 1809 års revolution..

Civil-autoriteterna i Wermland tycktes under dessa
dagar hafva öfverlemnat sig åt en säkerhet, som icke
förefaller rätt naturlig. Och likväl voro flera af dessa
embetsmyndigheter, af ett nästan blindt adorations-begär,
fastväxta vid det förderfliga regeringssystemet. Inom
några privata kretsar, der Adlersparre alltid var en
efterlängtad och kärkommen gäst, förekommo
understundom politiska samtal, i hvilka han visserligen
deltog, men utan att blotta sin öfvertygelse. Skämt och
infall måste då masquera de idéer, som hvälfde sig
på djupet af hans själ och förorsakade honom så
mången mörk och bitter stund. En afton, berättar 
han sjelf, då jag, såsom bjuden i ett ganska
aktningsvärdt hus, var sysselsatt att språka med
värdinnan, inträdde en betjent och lemnade mig ett
bref. Jag närmade mig ett vid fönstret stående bord
och genomgick innehållet, men hade troligen i det
obevakade ögnablicket låtit brefvets nyheter göra en
alltför synbar verkan på mitt ansigte; ty då jag
återkom och intog min plats, frågade mig den älskvärda
värdinnan med ett sarkastiskt leende: om nyheterna
ej voro sådana jag väntade mig dem? På mitt
spörjsmål hvad hon menade härmed, försvann det
skalkaktiga leendet på hennes mun, och jag hörde henne
halfhviskande svara: »une femme vertueuse n'expose
jamais un homme qui combat pour sa patrie» —
hvarefter hon aflägsnade sig. Sedan revolutionen var
lyckligt och väl förbi, fick jag veta, huru hon vid
det nyssnämnda tillfället hade full kännedom om mitt
förehafvande, oaktadt hennes man, en inflytelserik
embetsman, om detsamma var alldeles okunnig.
Brefvet, som jag i början trodde hade förrådt mig, var
från min broder Carl i Stockholm och som förkunnade
mig om ett rykte: att konungen gifvit befallning att
arrestera mig; hvilket likväl saknade all grund.

Förberedelserna till wermländska fördelningens
uppbrott, skrifver en af 1809 års män, bereddes
i sådan tysthet, att vederbörande i Carlstad ännu den
6 Mars icke anade hvad som förehades. Grefve
Leyonstedt, som jemte sin fru gerna spelade Quadrille, var
aftonen den dagen sysselsatt med ett sådant parti
hos enke-grefvinnan Löwenhjelm, då dit ankom en
resande som frågade honom hvarföre Näs compagnie af
Wermlands regemente (Leyonstedts eget), hvilket han
träffat på vägen — »var i marsch?» Grefve
Leyonstedt blef helt förvånad och frågade den närvarande
Anckarsvärd (August). Denne syntes mig ett
ögonblick något förlägen, men svarade snart, att han skulle
göra sig underrättad om förhållandet till påföljande
dag. Om natten arresterades grefve Leyonstedt, och
om förmiddagen derpå inryckte Wermlands regemente
i staden. Meddeladt af landshöfdingen m. m. friherre C. O.
Palmstjerna som vidare tillägger om sitt deltagande i
statshvälfningen: »Min medverkan till det stora ändamålet för
revolutionen 1809, fäderneslandets räddning från undergång,
var ganska ringa. Med nyss fyllda 18 år, kunde jag ej
förvänta något serdeles förtroende af de beredelser, som egde rum
innan wermländska fördelningens inryckande i Carlstad, och
jag blir derföre endast en passiv deltagare allt intill den
dagen. Dessförinnan hade jag hos dåvarande öfver-adjutanten
Georg Adlersparre tjenstgjort blott några få dagar såsom
adjutant, när han hade befälet öfver de i trakten af Bärby
posterade trupper af vestra arméens venstra flygel, vid hvars
stab jag sedan fälttågets början varit kommenderad. Annan
förbindelse stod jag ej uti med tit. Adlersparre, men enär jag
de första månaderna af år 1809 var stabs-adjutant hos
chefen för wermländska fördelningen grefve Leyonstedt, och hans
förste adjutant, dåvarande kapitenen August Anckarsvärd ansåg
mig användbar, så blef jag tillfrågad, om jag ville fortfara med
adjutants-tjenstgöringen hos Adlersparre, hvilket erbjudande jag
med glädje antog. Jag insåg då, ehuru ung, att de
fortfarande okloka anstalterna för kriget, skulle medföra det gamla
Sveriges försvinnande såsom sjelfständig stat; att således det
steget som togs af revolutions-arméen, ehuru vågadt, var
nödvändigt, och jag deltog gerna i företaget.».


ANDRA AFDELNINGEN.



I.

Kort tid efter förutnämnde uppbrotts-ordres till
trupperna, erhöll dåvarande kornetten vid
lifregements-Husarer, grefve Hugo Hamilton uppdrag af Adlersparre
att med underrättelsen om den förestående resningen
afgå till majoren baron Carl Cederström, som förde
befälet öfver Nerikes bataljon af Wermlands
regemente, då förlagd på roten; till majoren Charliere vid
lifregements-husarer; till befälhafvarne för
lifregements-grenadierer och Westmanlands regemente; till general
Adlercreutz och baron Jacob Cederström i Stockholm,
samt till befälhafvaren för Uplands regemente. Det
med många och stora svårigheter förenade,
ansvarsfulla hvärfvet utfördes med sällspord fintlighet, som
läsaren sjelf kan finna af nedanstående, utaf herr
grefven egenhändigt uppställda och till oss öfverlemnade
anteckningar, rörande de flerfaldiga och oförutsedda
hinder, hvilka, under denna vådliga färd, måste
öfvervinnas, om revolutionen skulle lyckas, och som
öfvervunnos — allenast genom den säkra
beräkningen hos en ung man, hvars fasta mod farorna ej
kunde rubba, och hvilkens kärlek till fäderneslandet och
friheten dref honom fram till äfventyr, der välfärd
och lif sattes djerft på ett tärningskast.

»Den 3 Mars 1809 — förtäljer grefve
Hamilton — kom jag till öfverste-löjtnant Adlersparre, som
vid detta sammanträffande första gången inledde
samtalet på det politiska området, utan att jag dervid
anade afsigten. Detta besök förnyades derpå följande
söndag (jag tror det var d. 5 Mars): jag med flere
andra af befälet längtade neml. att få veta hvad
tidningar Carl Henrik Anckarsvärd, som under dagens lopp
anländt, medförde från sin mission till Stockholm.
Hans berättelse var icke synnerligen lugnande: de i
hufvudstaden konspirerande hade kommit i strid med
hvarandra och Anckarsvärd påstod, att på dem var
ingenting att bygga. Då svarade Adlersparre: Må
så vara, mitt beslut är fattadt — denna afton
ämnar jag låta underrättelsen afgå både till de i
landsorten förlagda trupper med uppmaning att deltaga
i det tillämnade företaget, och till Stockholm.» På
Anckarsvärds förfrågan: »hvem vill öfverste-löjtnanten
afsända i detta ärende?» — svarade Adlersparre, i
det han gaf mig ett kraftigt slag på axeln: »Denne
unge man reser nog, gå derföre nu och gör sig i
ordning och kom åter klockan 9; Anckarsvärd och jag
skola under tiden sätta oss och skrifva.» — En af
grefve Leyonstedts adjutanter lofvade att ställa om
kurirpass för mig. På den bestämda tiden var jag
åter; Adlersparre lemnade mig åtskilliga bref, hvilkas
innehåll, såsom förut väl bekant, jag här förbigår.
På min begäran om förhållnings-ordres, svarade
Adlersparre: »Handla efter bästa öfvertygelse.»
Ryttmästaren von Böhnen, min sqvadrons-chef, var närvarande
och yttrade: »Det blir allt svårt för Hamilton, om han
träffar sin chef, öfverste Aminoff, som bestämdt
antastar honom, såsom hafvande lemnat sin plats, och
med hans blinda tillgifvenhet för konungen kan det
leda till obehag; huru bör Hamilton i så fall förhålla
sig?» — Adlersparre svarade: »Undvik honom; kan
det ej ske så säg honom, att Hamilton har ej med
honom att skaffa.» Nu begärde jag det lofvade
passet. »Ja — sade Adlersparre — här skulle komma
ett pass ifrån högste befälhafvaren;» men adjutanten
som lofvat förskaffa mig detsamma, var icke
närvarande; då uppdrog Anckarsvärd ur sin ficka ett
gammalt kurirpass och stack det jemte en bricka i min
hand under yttrande: »tag då detta.» Jag var
således utrustad med ett pass, dateradt i Juni 1808 för
kapitenen vid svea lifgarde C. H. Anckarsvärd, och utan
permissionsbevis från högste befälhafvaren; deremot
var jag försedd med tvenne pistoler och en god
sabel. Klockan 10 på aftonen anträdde jag resan med
temligen hastig fart och anlände följande morgonen
klockan 8 till Kumla prestgård i Nerike, der
majoren vid Nerikes och Wermlands regemente baron Carl
Cederström bodde hos sin svåger, prosten (sedermera
erkebiskopen) Rosenstein. Cederström var ännu ej
uppstigen. Rosenstein, som fick se en officer utrustad
med kurirbricka, kom genast ut till mig och inlät
sig i samtal och förfrågningar om ändamålet med min
resa. Jag föregaf, att enskilda angelägenheter lågo
till grund för denna färd, och jag hade endast lofvat
en bekant att under förbifarten inlemna ett bref till
Cederström. Prosten bad mig enträget stiga in och,
i afbidan på svågerns ankomst, taga frukost; i den
förhoppning, att Cederström snart skulle komma ner,
afslog jag bjudningen. Ehuru jag till en del visste,
att Rosenstein stod i godt förhållande till Adlersparre,
hvilket prosten äfven åberopade, för att förmå mig
yppa för honom anledningen till min resa, 
tillfredsställdes han dock icke med de svar, som lemnades
på hans förfrågningar, hvilka afbrötos genom
Cederströms ankomst. Vi togo vägen till ett
öfverläggningsrum. Till en början lemnade jag honom ett bref
från Adlersparre; han genomläste det och teg, — tills
dess jag okonstladt frågade honom: när han kunde
vara med sin bataljon i Örebro? Derpå svarade han:
»Ja, — det tål att tänka på.»

Jag yrkade på ett bestämdt svar så fort som
möjligt och tillade dervid:

»Majoren vet nog hvad tid som erfordras, för
ätt få bataljonen samlad,» låtsande mig icke förstå
hans: »ja, det tål att tänka på.»

Sedan jag ytterligare yrkat få ett bestämdt svar,
helst som Cederström borde först uppbryta och de
öfriga således helt och hållet komma att rätta sig
derefter, — uppgaf han, efter något betänkande,
följande dagen (d. v. s. tisdagen eller sednast onsdagen)
för sin ankomst till Örebro, der han förklarade att
han borde stanna, tills vidare ordres kunde anlända.

Sedan jag sålunda uppgjort saken med
Cederström, fortsattes genast resan till Örebro, der jag
inträffade klockan 10 f. m. Ifrån gästgifvaregården
förfogade jag mig ofördröjligen till majoren vid
lifregementets husarer C. Charliere; han bodde i nedre
våningen af ett hus, hvars öfre innehades af
Aminoff, hvilken jag framför allt ville undvika.

Då jag inträdde i yttre rummet, kom Charliere
från ett inre, jag helsade medelst en bugning; men
min helsning blef ej besvarad. Jag tog mig deraf
anledning att tro, det Aminoff kunde vara hos
honom, hvarföre jag helt tvärt gick ut igen. Straxt
hörde jag en hostning, jag vände mig om. — 
Charliere stod på trappan. Jag skyndade till honom och
begärde ett enskildt samtal, men ej i detta hus.

Charliere frågade: hvar jag bodde?

»På gästgifvaregården,» var mitt svar.

»Jag kommer,» blef hans.

Han kom också snart. I det lifliga samtal, som
straxt derpå uppstod mellan oss, fann jag den redlige
mannen, såsom jag väntat mig honom. Vi kommo
godt öfverens. Till sitt uppförande mot mig vid det
första sammanträffandet gaf han den förklaring: att
han anade genast, det något vigtigt var å bane, och
att jag hade hastat ut, innan han hade hunnit hemta
sig. Aminoff var således ej hos honom.

Charliere tog nu af mig noga reda på de
serskilda förhållandena, samt när Cederström kunde
påräknas vara i Örebro med sin bataljon. Det kom
således till pass, att jag kunde lemna honom nödiga
upplysningar om Cederströms verksamhet.

»Jag törs ej längre uppehålla er — sade han —
men för att vinna tid åker jag med ett stycke; jag
går i förväg, tag isvägen.»

Charliere följde mig ¼ mil och bekräftade vid
skiljsmessan, genom ett handslag, att redligt uppfylla
hvad han lofvat, hvilket han ock gjorde. Få af dem,
som deltogo i denna händelse, kommo i så svår
belägenhet, som han.

Klockan 9 om aftonen var jag i Westerås, der
Befälen för lifregements-grenadierer och Westmanlands
regemente lågo förlagda.

Jag efterfrågade genast, hvar befälhafvaren för
grenadiererna, major Ensköld, bodde. Man gaf mig
rådet att förskaffa mig underrättelse derom på stora
värdshuset i staden. Vid ankomsten dit, befanns
restaurationen upptagen af en del militärer, som till
större delen tillhörde den i Westerås förlagda
landtvärns-bataljonen. Här upplystes jag om att Ensköld
hade rest till ett bruk, som låg 6 mil från staden,
och att en kapten Stålhammar var hans närmaste man
i befälet. Vidare frågade jag efter öfverste-löjtnant
Stjernstam, som förde befälet öfver Westmanlands
regemente; äfven han var borta. Som Stålhammar var
för aftonen på en bjudning hos landshöfdingen, fick
jag en landtvärnist att gå till residenset, för att
genom betjeningen upplysa Stålhammar, att en resande
önskade få tala med honom.

I afbidan på hans ankomst, satte jag mig ner
att äta, afhörde officerarnes glam om händelserna i
staden för dagen, om den enformiga
garnisons-tjenstgöringen m. m. Jag tänkte: den kommer snart att
undergå förändring.

Värdshusvärden syntes något väl mycket
angelägen att få slut på aftonspisningen, af hvad orsak
visade sig snart derpå, då officerarne aflägsnat sig.
Han frågade mig nemligen, i hvad ärende jag reste?

Med den likgiltigaste ton gaf jag till svar på
hans besynnerliga fråga, att jag egentligen ej hade
någon annan orsak till min resa än den, att på en
liten tid afbryta det enformiga lifvet att ligga
overksam vid arméen, genom att aflägga besök hos några
slägtingar.

Emedlertid tyckte min värd, att Stålhammar lät
vänta på sig nog länge; ehuru jag inom mig delade
hans åsigt, lät jag honom likväl förstå, att det rådde
ingen brådska. Som ingen Stålhammar hördes af,
beslöt jag slutligen att gå till landshöfdingens bostad, i
förhoppning att möjligtvis kunna möta honom eller
också genom förnyad beskickning påskynda hans
ankomst. Under vägen träffar jag kaptenen vid 
grenadiererna Rangel, (adlad 1809 under namn af von Post).
Under en postering hade jag året förut blifvit bekant
med honom, hvarföre jag frågade R. hvar jag skulle
säkert kunna träffa Ensköld. Han gaf mig samma
svar som jag redan fått på värdshuset.

Denna inledande fråga begagnade jag för att
komma till hufvudsaken. Han blef bestört af mitt
meddelande och bad mig icke allenast anse honom vid
corpsen som en underordnad officer, den der hvarken kunde
eller ville befatta sig med något uppdrag till Ensköld,
utan äfven att jag icke skulle omnämna, det jag gjort
honom delaktig af mitt ärende, och afslog min
begäran att påskynda Stålhammars återkomst från
landshöfdingen. Jag bad honom då åtminstone visa mig
Stålhammars logis, hvilket han ock gjorde. Vi 
skiljdes åt, sedan han gifvit mig sitt löfte att icke
förråda mig.

Efter tvenne timmars väntan kom ändteligen
Stålhammar; han berättade: att en landtvärnist hade
inkommit i landshöfdingens matsal och sagt, att en
kurir hade kommit till staden och att den hade något
angeläget att meddela Stålhammar. Detta hade väckt
uppseende. Landshöfdingen hade af Stålhammar 
begärt att få reda derpå; men Stålhammar invände, att
det troligen var någon af kamraterna, som roade sig
med en sådan uppgift; att han också sjelf trodde, att
förhållandet var sådant, bevisas deraf, att han lät mig
vänta så länge. Emedlertid var detta bättre, än att
mottaga ett besök af landshöfdingens utskickade.

Af det sätt hvarpå landtvärnisten uträttade
uppdraget, fann jag, att värdshusvärden äfven blandat sig
i saken. Jag började med att underrätta
Stålhammar: det jag hade ett angeläget bref till Ensköld, och
bad honom ej allenast emottaga det utan äfven före
morgongryningen sjelf öfverlemna det. Som
Stålhammar var för tillfället högste befälhafvaren, tog han sig
friheten bryta brefvet. Jag följde med
uppmärksamhet uttrycket i hans ansigte; det var intressant att
se de olika känslor, som der afmålade sig. Sedan
han läsit brefvet, tog han ett par steg tillbaka, i det
han på mig fästade en blick, full af förundran och
häpnad.

»Sedan kapitenen — yttrade jag — nu känner
hemligheten, återstår att lemna noggranna
upplysningar om allt, som rörer denna sak.» Jag utmålade
dervid allt med de ljusaste färgor; Stålhammar gick
så småningom öfver och delade min öfvertygelse samt
lofvade mig på heder och tro att meddela Ensköld
allt hvad som förefallit emellan oss båda.

»Sedan jag nu — fortfor jag — finner
kaptenens tänkesätt så goda, torde kapitenen till
Stjernstam framföra enahanda uppdrag som till Ensköld;
tiden medgifver mig icke uppsöka alla, jag har varit
här i 3 timmar, och det är vigtigt för mig att hasta
vidare.»

Stålhammar frågade: om jag ej ville träffa
majoren, sedermera excellensen Björnstjerna, som
vistades i staden? Jag invände, att han ej stod på min
lista; ehuru jag hade grundade skäl att anse honom
dela våra åsigter, alldenstund han tillhörde ett
regemente, Finska gardet, som blifvit temligen oförrättadt,
var jag icke angelägen att träffa honom.

Klockan 12 på natten lemnade jag ändteligen
Westerås, sedan Stålhammar ytterligare gifvit sin
försäkran att noga uppfylla de föreskrifter, jag gifvit.

Ju närmare jag kom Stockholm, destomer tänkte
jag på medel att komma obemärkt förbi
tullbetjeningen och den vid tullen uppmärksamma vakten, som
alltid antecknade de resande. Anländ till Barkarby
gästgifvaregård, följde jag med hållkarlen i hållstugan,
utsåg det enfaldigaste ansigte jag der träffade och
begärde få honom till skjutsare.

»Hur så?» frågade hållkarlen.

»Det är ett infall af mig,» blef gensvaret.

»Kanske han vill åka fortare, än vanligt?»

»Nej, jag lofvar att han sjelf skall få bestämma
farten.»

»Nå, så sätt då för, Olle.»

Sedan vi kommit i slädan, tillsade jag honom
att taga isvägen om Carlberg, emedan jag ansåg
småvägarna mindre strängt bevakade. Kurirbrickan fick
sin plats i fickan, kappkragen, hvarpå silfversleifer
voro fästade, slogs ned och ett hästtäcke sveptes om
fötterna, för att dölja sporrarna och ridbyxornas
knappar. Ingenting gaf således tillkänna, att jag var
militär, ännu mindre kurir; jag tillsade pojken att köra
sakta; jag ville nemligen icke, att hästen skulle se
ansträngd ut och derigenom ådraga sig någon
uppmärksamhet.

Vid tullen stannade jag, då posten genom en
rörelse antydde, att jag borde göra reda för mig.
Korporalen tillsporde mig, om jag var resande? Jag
svarade: »Nej, jag kommer in från landet och reser
tillbaka i dag.» Samma besked fick tullbetjeningen,
och som alls ingenting förefanns i slädan, betviflades
icke min uppgift. Emedlertid vågade jag ej röra mig,
af fruktan att bullret af mina vapen skulle förråda
mig. Min enfaldiga bonde spelte den roll jag åt
honom uppdragit, vi kommo lyckligt in i staden och
stannade på Fredsgatan, der jag i hast betalte
skjutsen och befallte bonden, i det jag steg ur slädan, att
vända om och köra sin väg. Jag fortsatte till fots
vägen åt Gustaf Adolfs torg till det hus, i hvilket
baron Jakob Cederström bodde.

Af Anckarsvärd hade jag fått noggrann
upplysning om Cederströms bostad. Orsaken, hvarföre jag
ej körde ända fram till huset, inses lätt. Cederström
hade redan länge varit föremål för polisens
uppmärksamhet, som lätt kunnat stegras, om det blifvit
bekant, att en resande stigit ur vid hans port.

I yttre rummet gömde jag mina vapen under
kappan och inträdde i det inre, der Cederström jemte
fyra officerare af de i staden förlagda tvenne tyska
regementen uppehöllo sig.

Mitt besök ådrog sig icke Cederströms
uppmärksamhet, helst som vi råkats ofta under kampagnen
och under det han låg blesserad. Då hans
fremmande tycktes vilja göra sig alltför mycket
hemmastadda, bad jag Cederström följa mig i yttre
rummet, der jag för honom upptäckte i hvad ärende jag
kommit.

Han hoppade på träbenet, och glädjen lyste ur
ögonen samt blef i förtjusningen så högljudd, att jag
måste bedja honom komma ihåg, att vi icke voro
ensamna, och att sådana utbrott kunde skada oss. Men
han svarade med glad ton: »de der bussarna äro alla
bra karlar, jag skall snart expediera dem» — derpå gick
han in och affärdade dem, under föregift att han
måste åka ut. Då vi kommit på egen hand, frågade
jag Cederström, om han ansåg sig säker för polisen?

»Det är jag visst icke — svarade han — jag
misstror min egen betjent, och polisen ville för några
dagar sedan genomgå mina papper här i min byrå.»

Denna underrättelse var mindre tillfredsställande,
helst som betjenten kände mig sedan kampagnen;
men namnet förblandade han med grefve Lagerbergs,
då han ganska riktigt anmälte mig i polisen. De
efterspaningar, som till följe af denna angifvelse
anställdes, kommo ej till stånd förr, än jag var på väg
till Upsala, dit jag spårades, och hvarest
landshöfdingen fick tillsägelse att noga efterspana en kurir med
namnet Lagerberg.

General Rodaiz hade äfven fått höra ett
sådant rykte och berättade det på societeten (ett
sällskap i Bondiska huset); för denna nyhet fick gubben
sig ett par dagars arrest, tills man förklarade
berättelsen förhastad, sedan man förlorat alla spår efter
den förmente kuriren Se vidare härom i 1:sta delen..

Emedlertid genomgingo jag och Cederström allt
hvad som rörde planens befrämjande; till en början
omkostymerades jag på så sätt, att jag kastade
öfver min husar-uniform en svart kamlottkappa och
satte på hufvudet en rund hatt med sorgflor, allt
persedlar tillhörande Cederström. Sålunda utstyrd,
begaf jag mig till general Adlercreutz Sammanträffandet med Adlercreutz är förut i 1:sta
delen omnämndt..

Sedan jag iklädt mig min förra rustning,
reqvirerades en åkarsläda för att, som det hette, köra mig
till Hagalunds värdshus; men vid ankomsten dit, lät
jag åkaren förstå, att han skulle skjutsa mig till
Rotebro. Den påbörjade protesten förstummades vid
åsynen af kurirbrickan, som återfick sin behöriga plats.
I förökad fart gick det nu mot Upsala, dit jag
anlände klockan 9 på aftonen. Jag hastade till Hård,
hvilken uppkastade ideliga svårigheter för sitt
deltagande i planen; deribland uppgaf han: att han nyss
emottagit general-adjutantens för arméen ordres att 
med Uplands regemente uppbryta mot Grisslehamn,
och sökte visa huru omöjligt det var att uppehålla
marschen; med ett ord, jag fann honom ej benägen,
och att han endast försökte att på bästa vis komma
ifrån affären. Under vårt samtal förklarade han sig
ega stort förtroende till Adlersparre och räknade sig
bland hans vänner, på samma gång, som han
undvek att yttra något, hvilket kunde binda honom, och
bad mig, sluteligen icke omtala för någon vårt
sammanträffande. Med anledning deraf fordrade jag hans
försäkran att icke störa mig i min färd.

Från Hård begaf jag mig till öfver-archiatorn
Afzelius. Klockan var 10 på aftonen, då jag inträdde
hos gubben, som hade tagit nattmössa på sig och var
färdig att gå till hvila. Med vresig ton frågade han:

»Hvem är der?»

»En militär, som medför helsningar från en
gammal bekant,» blef svaret. Jag ville ej närmare ge
mig tillkänna, förr än pigan, som visat mig in, hade
hunnit gå ut.

»Hvem skulle det kunna vara?» frågade Afzelius.

Jag framtog då ett bref från Adlersparre.
Gubben bröt det och utropade genast:

»Ack, min hedersvän Adlersparre!» Hans glädje
var oskrymtad, jag måste göra honom reda för allt,
från början till slut, derefter tillade jag: att
Adlersparre påräknade Archiatorns biträde, ifall den
studerande ungdomen ville sig i politiken inblanda, hvilket
vore ofta fallet.

På detta svarade Afzelius: »Helsa Adlersparre,
att jag nog skall draga försorg om, att han ej blir
oroad från detta håll.»

Sedan jag hos honom uträttat mitt uppdrag,
ville han nödvändigt, att jag skulle hos honom hvila
öfver natten, och förklarade att jag vore säker hos
honom. På mitt nekande, invände gubben: »Jag är
läkare, och kan bedöma hvad en menniska tål; jag
beder er, mottag hvilan, det är omöjligt att resa
oupphörligt i sträng köld.»

Jag svarade mig vara van vid att slita ondt,
att jag måste återvända, för att tillse att allt gick
efter de föreskrifter jag lemnat, och att jag så fort
som möjligt borde meddela Adlersparre de
tillfredsställande underrättelser jag egde.

»Efter då en gammal läkares råd — genmälte
Afzelius — ej kunna göra sig gällande, så emottag en
boutelj rödt vin, som jag svarar för skall göra godt.»
Ehuru jag den tiden aldrig smakade något spirituöst,
med undantag af litet brännvin, som då ansågs
nödvändigt, emottog jag bouteljen, för att icke göra
honom emot; skyndade från Afzelius till
gästgifvaregården, hvarifrån vägen togs mot Westerås. I Enköping
hade jag litet trakasseri med gästgifvaren, som
nödvändigt ville se mitt pass, innan jag fick skjuts; jag
undvek det i det längsta, men måste sluteligen gripa
till det pass, jag fått af Anckarsvärd, och bredde ut
det för honom, utan att lemna det ifrån mig. Hur
fort jag än drog det tillbaka, hade han dock
uppsnappat ordet »kapten.» — Är herrn kapten? frågade han;
»ja visst, är jag det,» blef svaret, och stoppade jag
åter passet i fickan med det tillägg: att då jag i
dagboken införde titeln kapten och namnet, så vore det
ju bra?

Vid ankomsten till Westerås fann jag militären
redan på sina poster. Ensköld frågade mig i
förtroende, om ej general-adjutanten för arméen, Melin,
stod i hemligt förstånd med Adlersparre; ty straxt
efter min afresa hade ordres kommit att 
sammandraga trupperna för att marschera till Grisslehamn.
Jag svarade, att jag före afresan gjort mig
underrättad derom, och hade icke någon anledning att tro det;
hvarföre jag äfven i Stockholm hade undvikit Melin.

Emedlertid kommo dessa general-ordres rätt väl
till pass, för att få trupperna sammandragna. I
anledning häraf utbad jag mig få del af deras
marschroute, för att kunna meddela Adlersparre densamma.
Med Stjernstam och Ensköld öfverlade jag sedan om
bästa sättet att fördröja marschen, tills Adlersparre
hunnit skicka dem nya föreskrifter. De lofvade båda
att göra hvad i deras förmåga stod, till vinnande af
ett lyckligt resultat. Belåten fortsatte jag färden till
Örebro, der jag inträffade om natten. Tullen
bevakades af husarer, och ingen slapp in eller ut, utan
Charlieres medgifvande. Jag blef förd till honom.
Man hade samlat sina på roten liggande 80 husarer,
af hvilka flera ankommit utan munderingar, audra
utstyrda i kurassier-sablar. Sedan Charliere fått denna
lilla styrka samlad, skyndade han att försäkra sig om
landshöfdingens person. Ehuru en större folksamling
denna dag egde rum, i och för rekryteringsmöte, å
Lands-Canzliet, tvekade ej Charliere att tillkännagifva
landshöfdingen, der han satt i utöfningen af sitt
embete, det han ej fick lemna slottet, vid hvilket han
också satt post. Rekryterings-mötet blef naturligtvis
afbrutet, och hvar och en återvände förvånad hem
till de sina att berätta dem denna nyhet. Derpå
hastade Charliere till sin chef, öfverste Aminoff, som,
till följe af sin förklaring, att ej vilja deltaga i
insurrektionen, blef arresterad. Då Aminoff vid samma
tillfälle fick höra, att kornetten grefve Hamilton var
den, som rest omkring att uppvigla befälhafvarne, 
yttrade han : »Det blir vackert att få se uniformer hänga
i galgen.»

Derefter tog Charliere helt enkelt befälet öfver
den i staden förlagda och under kapten Roos'
befäl stående landtvärns-bataljonen, hvilken han
beröfvade gevären och lät manskapet återvända hem till
sitt. Af Charliere hörde jag nu, att major Cederström
icke ännu inryckt i staden; och på min fråga om
orsaken till detta dröjsmål, svarade han: »Nog är
Cederström i rörelse, men intet har det gått så fort,
som han lofvade Hamilton. I morgon kommer han
bestämdt, och skall jag nog hålla denna stad i
ordning.»

Charliere meddelade mig äfven, att han låtit
underrätta Adlersparre om det, hvarmed jag förklarade
mig belåten. På mitt yttrande, att det hade varit
åtminstone klokare att icke inrycka i staden vid
rekryterings-mötet, svarade Charliere: »Hvem kom att
tänka derpå!»

Under resan från Örebro, stötte jag, emellan
Christinehamn och Carlstad, på Wermlands- och
Dalregementena, som voro i marsch. De hade fått
underrättelse om min resa, och voro angelägna att få veta
sinnesstämningen bland de trupper, som voro
påräknade; mina meddelanden gjorde dem belåtna.

På gästgifvaregården närmast Carlstad blef jag
af gästgifvaren rådd att återvända, »ty i Carlstad står
illa till, der är en kommendant som är barsker, han
heter von Böhnen,» — således min sqvadrons-chef. Det
roade mig, ty jag förstod, att gästgifvaren ansåg mig
vara utskickad af konungen. Vid framkomsten till
Adlersparre, som icke väntat mig så fort tillbaka,
gjorde jag reda för mitt uppdrag. Adlersparre
förklarade sig belåten med mina tillgöranden och att jag
rätt uppfattat hans afsigt. Han skrattade åt
Adlercreutz's försigtighet att icke vilja lemna mig något
skriftligt. Efter två timmars samtal, bad han mig
gå till hvila och äfven dröja öfver i Carlstad följande
dagen; men jag förklarade, att det var redan hvila
nog att förflytta sig från kärran på hästryggen, och
marscherade dagen derpå med sqadronen till
Christinehamn.»



II.

Under kornetten, grefve Hamiltons bortovaro
hade följande tilldragelse timat i Carlstad.

Den 6:te Mars, första uppbrottsdagen, hade
Adlersparre föregifvit för dem af sina vänner, hvilka
han ej vågade inblanda i företaget, att han vore
nödsakad genast resa till Wenersborg; men for i sjelfva
verket ej längre än till befälhafvaren för
Dalregementet, major Klingsporr, då förlagd tre mil norr om
Carlstad. Vid hans ankomst besatte Dalregementets
skarpskyttar vägen till nämnde stad, så att ingen
underrättelse dit kunde ankomma. Wermlands fältjägare,
under kapten von Materns befäl, hade redan
uppbrutit, och marscherade om natten till Carlstad, som
af dem jemte två sqvadroner husarer under
ryttmästarne von Böhnen och Carleson samt 4 kanoner
besattes. Ryttmästaren von Böhnen uppdrogs att vara
kommendant i staden, till dess uppbrottet skedde.
Följande dagen inryckte Dalregementet under major
Klingsporr, samt tvenne bataljoner Wermlänningar
under majorerne Oldenskjöld och Wulff. Ett batteri
fältkanoner formerades under befäl af löjtnanterne
Klingenstjerna, Hjelmstjerna och Axelson 
Adlersparres Berättelse om Revolutionens utbrott i
Wermland 1809..

Den sistnämnde ådagalade vid detta tillfälle ett
drag af mycken beslutsamhet. Tilldragelsen har han
sjelf, på vår uppmaning derom, sålunda skriftligen
afgifvit : »Vid vestra arméens afmarsch till Stockholm
år 1809, var undertecknad, Gustaf von Axelson, i
egenskap af under-löjtnant vid Kongl. Götha
artilleri-regemente, anställd vid kapitenen grefve Wrangels
åkande artilleri-batteri af förenämnde regemente. Detta
batteri låg då förlagdt uti kantonerings-qvarter uti
Klaxås bondgård, omkring 3½ mil från Carlstad.
Kaptenen grefve Wrangel hade lofvat att med sitt
batteri åtfölja Vestra arméen till Stockholm; men då
trupperna afmarscherade till Carlstad, ville han icke
åtfölja dem, utan beslöt att qvarstanna i Wermland.
Jag ansåg detta handlingssätt af grefve Wrangel
oriktigt, att sedan han gifvit sitt löfte åtfölja arméen,
just vid det afgörande ögonblicket undandraga sitt
biträde. Med anledning häraf gjorde jag grefve
Wrangel föreställningar häröfver, och sökte förmå honom
att, enligt löfte, marschera med; men som detta ej
lyckades mig, ansåg jag, att herr öfverste-löjtnant
Adlersparre åtminstone borde bli underrättad om, att
batteriet icke var att påräkna, hvarföre jag begärde
af grefve Wrangel att få afresa till Adlersparre, som
då var i Carlstad, med denna underrättelse, då min
plan med denna resa äfven var, att hos hr
öfverste-löjtnant Adlersparre begära, det jag med min
afdelning skulle få åtfölja arméen, i händelse det skulle
lyckas mig att komma undan från batteriet. Denna 
min plan omnämnde jag naturligtvis icke för grefve
Wrangel, ty då hade jag säkert icke fått resa. Herr
öfverste-löjtnant Adlersparre beviljade min anhållan,
hvarefter jag genast skyndade mig åter från Carlstad
till batteri-stationen, och natten derpå begaf jag mig
med min afdelning till Carlstad, och förenade mig
med de der församlade trupperna.»

Denna vackra och om personligt mod vittnande
handling, som kanske afklippte alla vidare försök
hos en och annan vankelmodig, att bryta löften och
rygga tillbaka i farans stund, — har af v.
Axelson blifvit med alltför stor blygsamhet för eget värde
vidrörd. Vi anse oss skyldige tillägga, att då
löjtnant v. Axelson inträdde till Adlersparre och
förkunnade den ingalunda angenämt inverkande nyheten om
Wrangels ändrade beslut, blef Adlersparre för
ögonblicket ganska tankfull och tyst. En stund efteråt,
då han kom att kasta blicken på den vid dörren
stående Axelson, och fann denne yngling leende betrakta
sig, försvann Adlersparres dysterhet och följande
samtal uppstod:

»Ni tyckes, efter hvad jag ser, ej taga saken så
allvarsamt som jag, min unge vän!» halftfrågade den
senare.

»Den synes mig ej vara af någon vigt,» svarade
Axelson, allt med samma leende och fortfor: »tillåter
herr öfverste-löjtnanten mig att handla egenmäktigt,
så ansvarar jag med mitt hufvud för, att
batteriafdelningen skall vara i Carlstad på bestämdt klockslag.»

»Ingen må tillhöra oss eller blanda sig i vårt
förehafvande, utan att det sker frivilligt. Är
Wrangels verkliga öfvertygelse den: att han ej bör gå emot
sin konung, vill jag ej slösa ett ord på hans
omvändelse. Öfvertygelsen är menniskans enda rättesnöre,
efter hvilket hon bör handla,» sade Adlersparre och
fixerade Axelson skarpt.

»Med all aktning för grefve Wrangels
öfvertygelse, så skall den i närvarande fall ej göra
proselyter inom den trupp, som jag har äran kommendera,
det ansvarar jag för, äfvensom att herr
öfverste-löjtnanten tryggt kan räkna på mig och den.»

»Gör hvad ni kan, och Gud vare med er,» sade
Adlersparre. Axelson aflägsnade sig. Anländ till sin
afdelning, gjorde han den bekant med hvad som var
å färde, att det var en skam att få och icke vilja
vara med om rikets frälsning, samt slutade harangen
med den fråga: om truppen ville morgonen derpå
följa honom till Carlstad? Svaret blef de lifligaste
hurrarop för »nådig löjtnanten.»

Inom Elfvedahls kompagni af Wermlands och
Nerikes regemente föreföll ungefärligen samma
uppträde, som emellan Wrangel och von Axelson,
nemligen att yngsta kompagni-officeren utförde den äldstes
roll; ett ytterligare bevis hvad ungdomen förmår, när
den är elektriserad af en stor och skön idé, och
huru åter en sådan ofta har svårast att öfvervinna
den »mogna vishetens» betänkligheter.

Kaptenen vid nyssnämnda kompagni, Antonson,
vägrade envist att deltaga i revolutionen och
förklarade bestämdt: att den som vågade försöket, skulle få
sin välförtjenta lön af kompagniets bajonetter. När
detta blef kändt, hemsändes Antonson, och
kompagni-befälet öfvertogs i anseende till löjtnantens och
äldre fänrikens, bortovaro, af yngsta subaltern-officern,
dåvarande fändriken, numera hofjägmästaren, Herman
Falk, som vidare om händelsen lemnat oss följande
upplysningar: »Invigd i revolutions-hemligheten och i 
enrum af förste majoren vid regementet tillfrågad om
mina tänkesätt, yttrade jag: att mina pligter mot 
fäderneslandet voro mig de heligaste, och derjemte att
jag i farans stund ej öfvergaf kamraterna, hvilkas öde
jag borde och skulle dela. Mig ålades derefter att
bereda under-officerare, korporaler och manskap på
det tillämnade företaget, hvilket fullkomligt lyckades,
oaktadt kompagni-chefens motsatta bemödande, innan
han skiljdes från befälet. Vid ankomsten till
Carlstad kom en adjutant från öfverste-löjtnant Adlersparre
med förfrågan, huru sinnesstämningen var inom 
Elfdahls kompagni, om man torde låta det ingå i
staden, m. m. Uti den sände adjutantens närvaro
frågade jag högt kompagniet, om det ville följa mig,
hvarpå svaret blef: vi följa honom, hvart han vill
föra oss! Jag bad då adjutanten helsa Adlersparre,
att han kunde vara tranquil för Elfvedahls kompagni.
Jag hade från uppbrottet kapitens aflöning, men mitt
befäl väckte afund hos äldre kamrater. I Stockholm
kommo ansökningar att få öfvertaga mitt befäl, men
öfverste-löjtnant Adlersparre svarade: Falken har fört
kompagniet hit, då det gällde, han skall ock föra det
hem.»



III.

Adlersparres helsning till de församlade
trupperna var enkel och kort. Inga svassande ord och
högtrafvande fraser användes. Eden aflades
afdelningsvis. Befälhafvaren förklarade: att den som ej, af hvad
bevekelsegrund som helst, ville förena sig med honom,
hade full frihet att återvända hem, ej på minsta sätt
ofredad eller klandrad. De soldater, som till en 
sådan resa saknade nödiga penningar, skulle erhälla dem
af hans egen hand. Han säger sjelf om denna
högtidliga stund: »Jag vore ovärdig att lefva en dag,
om jag kunde förgäta den tillgifvenhet och det
förtroende, som ledde dessa krigsmän, att på mitt blotta
ord, utan minsta villrådighet, kasta sig i den
ögonskenligaste fara. Här visade sig äfven verkningarna
af det förtroende, som i dessa regementer rådde
emellan officerare och soldater. Denna harmoni emellan
befäl och manskap var också orsaken dertill, att alla
förföringsmedel till förvillelse, olydnad och
utsväfningar, som sedan i hufvudstaden med ett så
outtrötteligt nit användes, ej kunde förleda någon enda soldat
att vika från sin pligt.»

Samma dag utfärdades följande Proklamation:

Trupper hafva inryckt och inrycka ännu vidare
i Carlstad. Den strängaste ordning skall blifva
iakttagen. Äfven de obetydligaste olägenheter skola på
allt möjligt sätt afhjelpas, när någon klagande
anmäler sig hos tjenstförrättande kommendanten. Deremot
förväntar jag, att husägare med välvilja bemöta de
inqvarterade af befäl och manskapet.

Stadens innevånare af alla stånd anmodas att,
enligt redan utfärdade författningar, sorgfälligt undvika
alla större folksamlingar; deremot skall ingen hindras
i sina yrken och förrättningar.

Högqvarteret Carlstad d. 7 Mars 1809.
Georg Adlersparre
Befälhafvare öfver de i Wermland förlagda trupper.

Samtidigt med denna proklamation utkom
nedanstående general-ordres:

1) Undertecknad har emottagit befälet öfver
Vestra arméens högra flygel.

2) Stabs-adjutanten kapten Anckarsvärd och
baron Palmstjerna äro hos mig tjenstgörande.

3) Allt befäl anmanas att uppå trupperna hafva
noga uppsigt, att ej hvarken i qvarter eller under
marschen några oordningar må uppstå, och blifver det
på herrar officerares ansvar, att ej någon borgare
eller bonde ofredas på minsta vis.

4) Hvarje corps-chef utreqvirerar nu genast
extraförplägning af tvenne jungfrur bränvin per man, som
sedan efter corps-chefens eget förgodtfinnande
utdelas, hvarmed fortfares dagligen tills vidare ordres.

5) Tobaks-skillingen för samtliga till högra
flygeln hörande trupper, landtvärnet undantaget, ökas,
tillsvidare, med en skilling banko från och med
gårdagen, för de trupper som legat uti staden, samt för
de trupper, som gårdagen inryckte uti staden, och
för de öfriga trupper i den mån de hinna till
staden ankomma.

6) Herrar officerare af landtvärnet åligger att
fråga de under deras befäl stående landtvärnister,
huruvida de önska återgå till sina hemvist eller
fortfara med tjenstgöringen, och ega herrar
landtvärns-officerare att hemförlofva alla dem, som ej sjelfmant
vilja förrätta sin tjenstgöring, sedan af befälet förut
till fälttygmästaren, majoren m. m. von Post emot
qvittence alla de hemförlofvades, kronan tillhöriga
beväringspersedlar, på förrådet blifvit inlemnade; likväl
får ej någon enda landtvärnist; från den här i staden
varande kommendering afgå, förr än det åt alla öfver
jorden liggande lik blifvit öppnad graf af tillräckligt djup.

Högqvarteret Carlstad d. 7 Mars 1809.
Georg Adlersparre.
Vidimeras
Palmstjerna,
Stabs-adjutant.

Fördelnings-chefen grefve Leyonstedt
arresterades. Som krigskassan var alldeles otillräcklig,
utfordrades af ränteri- och kronofogdar allt som kunde
erhållas; detta fortsattes sedan i Örebro och Westerås Genast vid ankomsten till Stockholm återlemnades
dessa medel till Stats- och Riksgälds-kontoren..
Den förutnämnde, långt förut författade
proklamationen blef nu med skyndsamhet tryckt och utdelades
öfverallt, med posten, i staden och under marschen.
Konungens befallningshafvande i länet sattes utom all
verksamhet, för att, i händelse af revolutionens
olyckliga utgång, vara befriad från allt ansvar.

Den 8:de Mars utgaf Adlersparre följande
generalordres:

Ordet: krigsman, Lösen: medborgare.

1) Till chef för staben förordnas kapten August
Anckarsvärd; han utfärdar alla ordres för öfverbefälet,
emottager alla rapporter och efterlefver i öfrigt
generalstabs-reglementet, med de modifikationer, som
närvarande omständigheter göra nödvändiga.

2) Till förpost-chef förordnas majoren och
riddaren von Gerdten: han besörjer allt hvad som
bidrager till kantonerings-qvarterens, lägrets eller de
marscherande truppernas trygghet genom avant- och
arriergarder, förposter, vedetter och patruller.

3) Till militär-intendent förordnas kapten
Ekman vid Dalregmentet; alla reqvisitioner från
trupperna på penningar, proviant, annan förplägning, klädes-
och gevärs-persedlar emottagas och expedieras af
honom. All ekonomisk gemenskap emellan arméen,
general-krigskommisariatet och fälttygmästare-embetet
besörjes af honom.


4) Till general-qvartermästare-tjenstens
förrättande förordnas kaptenen vid Wermlands fältjägare
Bellfrage: han besörjer truppernas inqvartering, qvarterens
förläggning, äfven i afseende på militärisk trygghet,
truppernas fortskaffning genom skjuts, m. m.

5) Chefen för staben, förpost-chefen,
militär-intendenten och general-qvartermästaren rådpläga med
hvarandra i hvad som rör hvarjes befattning och
fordrar gemensam öfverläggning och inbördes biträde.
De räcka hvarandra handen i alla arméens
angelägenheter och rådpläga med chefen för
general-krigskommissariatet. Allt hvad de sjelfva kunna afgöra och
besörja, anmäles ej hos öfver-befälhafvaren.

6) Trupperna ingifva nu genast reqvisitioner på
hvad de behöfva af klädes-, gevärs- och
munderingspersedlar till militär-intendenten, som besörjer
reqvisitionernas expedition i mån af tillgångarna.

7) Härvarande truppers befäl aflönas i dag för
Januari månad och erhåller förskott till den kontanta
aflöningens utdelande efter gårdagens general-ordres.
Extra förplägningens uttagande och all nödig
proviantering förrättas äfven i dag Dessa ökade aflöningar skulle efteråt gifva fart åt
smädelsen, men Adlersparre har försvarat sin gerning så: Under
de dagar vi nödgades uppehålla oss i Carlstad, fastställdes den
dubbla aflöning, öfver hvilken så mången frälst medborgare
och krigskamrat gjort ädelmodiga anmärkningar. Den
förtjenar detta namn i afseende på under-officerarne, ty deras svaga
fälttraktamente fördubblades verkligen: detta var en ren
nödvändighet, om de skulle kunna lefva under en brådstörtad
marsch, hvartill inga vanliga förberedelser kunnat göras, och
sedan i Stockholm, der de hade hvarken vilja eller tillfälle,
att göra sig vinst på tjenstens och soldatens bekostnad.
Soldaten deremot fick endast sin s. k. tobaksskilling fördubblad,
och för officerarne skedde ingen förhöjning..


8) Trupperna uppbryta efter hosföljande
marschroute.

9) Chefen för general-krigskommissariatet
fördelar embets- och tjenstemännen vid berörde verk
efter eget godtpröfvande, så att alla kommissariatets
angelägenheter kunna besörjas både här i orten och på
marschen. Fältkassan åtföljer högqvarteret: från
densamma bestrides under marschen äfven alla för de
qvarblifvande trupperna nödvändigaste utgifter.

10) Till beständig högqvarters-vakt
kommenderas tvenne husarer af hvarje sqvadron samt tvenne
af hvarje infanteri- och jägare-kompagnie, allt utvaldt
manskap, under befäl af löjtnanten vid Dal-regementet
Råfeldt samt tvenne under-officerare: denna vakt
åtföljer öfver-befälhafvaren äfven under marsche, då
husarerne rida på skjutshästar och soldaterne åka.
Befälhafvaren reqvirerar qvarter för denna vakt och
tager sina ordres hos chefen för staben.

11) Fält-läkaren doktor Sundberg besörjer
truppernas skyndsamma förseende med läkare och
medikamenter under marschen; fält-läkaren doktor Weltzin
blir den marscherande arméen följaktig och
efterskickas genast. Dessa embetsmän rådpläga i alla till
läkarevården hörande angelägenheter med cheferne för
staben och general-krigskommissariatet.

12) Sqvadrons-, batteri- och bataljons-cheferne
ingifva förteckningar till chefen för staben på det
manskap, som är mindre tjenligt att göra forcerande marscher;
detta manskap qvarblifver, för att göra tjenst här i
orten, förses med befäl ur landtvärnet och aflevereras
till öfver-kommendanten öfver Carlstad och Eda-skansar.

13) Till öfver-kommendant öfver Carlstad och
Eda-skansar, och alla i Wermland qvarblifvande
trupper och förråder af alla slag, förordnas majoren vid
artilleriet och riddaren von Post. Kapiten von Arbin
bibehåller sitt kommendantskap vid Eda; majoren
Oxhufvud får befälet öfver de qvarblifvande trupperna;
kapiten Juel återtager sin kommendants-befattning i
Carlstad, när arméen afmarscherar; alla stå under
öfver-kommendantens ordres, som erhåller särskild instruktion.

14) Ammunition reqvireras genast af hvarje
sqvadrons- batteri- och bataljons-chef efter dess behof;
äfvensom hvar och en besörjer dess fortskaffning.

15) Då alla trupper ej marschera på en väg,
utan skiljas i flera kolonner, kommer vid de
kolonner, som ej af högsta befälhafvaren äro åtföljde,
alltid äldste officeraren att föra befälet, så framt ej
någon annan befälhafvare är förordnad.

16) Namnrulla på allt befäl och förteckning å
antalet af manskapet inlemnas till Expedition i dag
eftermiddagen, af hvarje corps.

17) Alla vid konvalessent-bataljon och
landtvärnet tjenstgörande officerare samlas hos kommendanten
klockan 3 eftermiddagen.

Högqvarteret Carlstad d. 8 Mars 1809.
Georg Adlersparre.
August Anckarsvärd.

Såsom frivillige anmälde sig majoren Carl Flach
och baron Christian Wrangel. Den unge ädlingen
grefve Löfvenhjelm, nuvarande generallöjtnanten, satte
sig såsom volontär i ledet af en sqvadron i simpel
husarmundering.

Inqvarteringen i Carlstad var ovanligt tryckande;
30 till 40 man förlades ej sällan i ett enda hus;
men alla voro nöjda och välvilliga, och bemötte
soldaten frikostigt, vida öfver hvad skyldigheten och
vanan fordrade.

Soldaten å sin sida fullgjorde med exempellös
noggrannhet sina skyldigheter i en ständig täflan med
hvarandra att behaga befälet. I tal med stadens
borgare hördes han ofta afgifva de kraftigaste
försäkringar: »att Sverige skulle frälsas, att kungen ej skulle
slippa undan, om ock en legion af erke-djeflar
försvarade honom,» o. s. v. Sins emellan utgjorde
manskapet en enda stor familj, inom hvilken ej ringaste
split fick komma in och störa det broderliga
förhållandet.

Såsom ett bevis, att inga granna fraser
behöfdes, när trupperna skulle underrättas om
uppbrottet från deras ståndqvarter kring Eda skansar,
för att anträda marschen till Stockholm, har man
anfört: att en Kapten X. vid Wermlands jägare ställde
upp sitt kompani långs landsvägen och höll till
detsamma följande lakoniska tal: »Hör på, gossar! jag
tycker, att vederbörande i hufvudstaden styra dumt
och illa; om ni tycker så med, skola vi marschera
dit och ändra alltsammans.» Truppens svar var i
samma stil: »Ja, Gud bevare nådig kapten, det tycka
vi visst, och vi gå hvart kapten vill föra oss,» och
dermed var saken färdig. Carl af Forsells Berättelse om sitt deltagande i 1809
års revolution..


TREDJE AFDELNINGEN.



I.

Sedan truppen blifvit försedd med dugliga
kläder och gevär samt proviant, fourage och
ammunition, uppbröto bataljonerna, husarerne och artilleriet
successive d. 8 och 9 Mars och gjorde långa och
hastiga dagsmarscher mot Stockholm. Vid dessa
uppbrott visade sig soldatens entusiasm till en sådan
höjd, att den väckte alla närvarandes förundran; så
mycket mera, som en och annan känd person torde
hafva påräknat, att soldaten skulle neka att gå längre
än till Carlstad. Soldaterna kastade ej allenast
hattarne utan äfven gevären i luften under beständiga
hurrarop, och glädjen lyste i deras ögon. Det var
omöjligt, att vid åsynen häraf ett ögonblick tvifla om
utgången Adlersparres ord..

Dalbataljonen och Öfverste-löjtnantens af Nerike
och Wermland regemente uppbröto den 9 Mars kl.
5 e. m. och marscherade sedan stora vägen till
Örebro.

Samma dag kl. 6 e. m. uppbröto Wermlands
sammandragna jägare-bataljon och Majorens bataljon,
och marscherade Carskoga-vägen till Örebro.

Den 10 Mars marscherade husar-sqvadronerna
och artilleriet stora vägen.

Högqvarteret förlades till Christinehamn,
hvarifrån skrefs med extra post följande bref till öfversten
m. m. baron Carl Henrik Posse:

Innan jag med Wermländska trupperna uppbröt
från Carlstad för att gå till Stockholm, hade jag
afsändt öfver-adjutanten baron Anckarsvärd till general
Staffeldt, på norska sidan, för att af honom
affordra svar på hvad man uti sakernas närvarande
läge hade att förvänta från den fiendtliga sidan;
baron Anckarsvärd återkom i natt och upphann mig här,
och är det med synnerligt nöje jag får äran meddela
general Staffeldts med prinsens af Augustenburg
autorisation gifna svar:

»Att som kriget emellan Sverige och Danmark
ej varit nationelt, utan endast härledt af
monarkernas tvistigheter, blefve svenska nationen den danskas
allierade från samma stund, deras inhemska rörelser
hade till syftemål: Fred i Norden.» — I följe hvaraf
general Staffeldt lemnat det löfte, att ej profitera af
svenska truppernas aflägsnande från gränsen för att
göra infall, och att i händelse Frankrikes eller
Rysslands rörelser kunna föranleda till ett oundvikligt
anfall från Norrige, skulle svenska befälhafvaren derom
blifva averterad 10 à 12 dagar innan någon rörelse
skulle börjas. Christinehamn d. 11 Mars 1809.

Georg Adlersparre.

Adlersparre anför: att han för den kolonnen,
som gick öfver Carlskoga, hade utsatt korta
dagsmarscher, under förmodan, att man i denna, för honom
okända ort med svårighet skulle få skjuts; men en
kurir från befälhafvaren major Oldenskjöld mötte honom
på vägen med underrättelse om innevånarnes stora
beredvillighet, samt att han kunde få en häst för
hvar soldat, och skulle derföre, så fort som det bestämdes,
vara i Örebro. Under vägen kommo bönder flocktals, följde
husarerne, togo dem i handen och tackade dem för
hvad de vågade till deras frälsning. Sådant var
tänkesättet i denna provins.

Vid ankomsten d. 11 Mars sent på aftonen till
Sunds herregård, nära Åtorps gästgifvaregård, ej långt
från gränsen mellan Wermland och Nerike, skedde det
förut omförmälda mötet mellan Adlersparre och
löjtnant Pantzarhjelm.

Det parti, sammansvärjnings-kotteri eller hvad
du vill kalla det — skrifver herr Pantzarhjelm till
en af sina vänner — hvars organ jag var hos
revolutions-generalen Adlersparre vid Åtorp, erkände
visserligen den ännu lefvande patrioten Hans Järta för
allas vår spiritus rector, ehuru vi i allmänt tal
kallades efter Jakob Cederström, i hvars rum vi
samlades, Jakobiner. D. 9 Mars om natten, — sedan
drottningens kammarherre, A. W. med andan i halsen
sagt oss, att Urian (en konungens benämning) hade
fått Svarta listan af general Stedingk och farit i hamn
och häl till staden att verkställa arresteringen — gick
jag till d. v. Arsenalgården (en stenmur kring de la
Gardieska palatset eller s. k. Dramaten) för att möta
Hans Järta, som derstädes hade stämt möte med
bröderne, och dagen derpå infann jag mig på sagde
samlingsställe och fann dersammastädes oss alla
oarresterade. Jag erbjöd mig, på skedd tredje, med allmänt
stillatigande bemött förklaring: att en af bröderne
nödvändigt måste resa till vestra arméen, att utföra
uppdraget om jag dertill ansågs värdig, och samma afton
kl. 9 hade jag genom landtvärn-bevakade tullporten
praktiserat mig ut till vägs, och d. 11 om aftonen på
fotsteget af revolutions-generalens vagn, der äfven C.
H. Anckarsvärd satt, afbördat mig mitt uppdrag i följande
ordalag: »Fosterlandets vänner i Stockholm hafva
uppdragit mig att till herr revolutions-generalen» —
(afbrott) »Åh Gudbevars! jag är blott öfverste-löjtnant
Adlersparre» — jag ber om förlåtelse, herr
öfverste-löjtnantens egen vedett på bron har lagt mig den
titulaturen i munnen, således till herr
öfverste-löjtnanten framföra följande: I hufvudstaden kan
ingenting för närvarande företagas, de välsinnade äro
alltför fåtaliga; general Adlercreutz har, sedan allt var i
ordning till arresteringen på Haga, alldeles refuserat
att något företaga, af skäl: att ingenting vore
förberedt; således anhålla vännerna i Stockholm i Guds
och fosterlandets namn, att tit. ville kasta sitt
avantgarde på slädar och skynda med detsamma till
hufvudstaden för att frälsa banken m. m. från
plundring och lägga hinder i vägen för konungens
tilltänkta afresa till Linköping, der general Wrede har
en del kungligt sinnade trupper, och inbördes kriget
kunde anses förklaradt. Jag erhöll till svar: Vi hafva
från början blott räknat på oss sjelfva; och helsa
vännerna igen och säg dem, att allt det blod, som
varder rinnande, det varder rinnande öfver Hans
Järtas hufvud. Hans Järta hade nemligen förhindrat
det Björnstjerna-Henning-Wrangelska företaget att d.
8 Februari arrestera konungen.

Den 12 Mars inryckte arméen i Örebro. Der
tillstötte ryttmästarne Fleetwoods och Essens
sqvadroner, hvilka af major de Charliere blifvit samlade.
Majoren baron Carl Cederström hade samlat lif-bataljonen
af Nerikes och Wermlands regemente.

Efter ankomsten till Örebro blef stabs-adjutanten
Palmstjerna afsänd till Westerås med en stor mängd
exemplar af den bekanta proklamationen, hvaraf 
några utdelades under vägen. Vid inträdet i staden
hände sig, att lådan, hvaruti proklamationerna
förvarades, gick sönder och papperen blåste omkring i 
rännstenarna och der uppsamlades af folket, som läste,
men sade ingenting, liksom det blott varit en
hvardagshändelse eller något, som, enligt tingens ordning,
skolat inträffa Meddeladt af C. O. Palmstjerna..

Högste befälhafvaren inqvarterades hos
kommerserådet Broms, som, under en festmåltid för Adlersparre
och hans stab, föreslog en toast för vestra arméen,
hvilken skål under hurrarop dracks i öl, brygdt
under 1792 års revolution.



II.

I Örebro inställde sig löjtnant Carl Forsell hos
Adlersparre, med anhållan att få deltaga i
fäderneslandets räddning — och utnämdes till adjutant hos
honom.

Af alla 1809 års män, revolutions-cheferne ej
undantagne, har väl ingen fullkomligare blottat
djupet af sitt menniskoälskande hjerta, ingen
fullständigare ådagalagt sitt brinnande nit för mensklighetens
förädling, ingen mera oafbrutet arbetat på en
allmännare samhällsenhet, ingen genom eget föredöme bättre
uppmuntrat till flit, foglighet och sedlighet, med ett ord
mera sökt att åter upprätta det något fallna anseendet
hos sina landsmän — än menniskovännen Carl
Forsell, den der i mer än ett afseende förtjenar
benämningen af Sveriges Howard.

En så upphöjd och för allt godt och stort
lågande personlighet kunde ej blifva overksam, då det
gällde att offra sig för fosterlandets väl. Med följande
ord har han sjelf lemnat oss del af de motiver, som
föranledde honom att uppsöka och sluta sig till
Adlersparre. De skola säkert läsas med intresse:

Uti mitt lynne — börjar han — har legat allt
ifrån min späda barndom en viss benägenhet, dels att
med öfverspänd vördnad och beundran betrakta hvarje
utmärkt personlighet, dels att nästan tråna efter den
förmånen att göra sådana mäns bekantskap. Jag
minnes ännu mycket väl, ehuru mera än ett halft
århundrade sedan dess förflutit, med hvilken
utomordentlig uppmärksamhet jag t. ex. betraktade biskop
Weideman, när han hvarje år emellan 1790 och
1795, i egenskap af Skara skolas Ephorus, inträdde
vid skolungdomens vårexamen i den festligt smyckade
skolan. Vid de frågor, på hvilka jag borde svara,
darrade jag. Samma förhållande var, när jag vid
Carlberg hörde mina äldre kamraters berättelser om
öfversten baron Baltzar von Platens bedrifter. Huru
ifrigt önskade jag icke då att få se och göra
bekantskap med denne utmärkte man — med detta ideal
af en oförfärad sjöman. Denna längtan uppfylldes år
1803, då jag, i sällskap och under ledning af
dåvarande professorn, sedermera ryska statsrådet
Schultén, gjorde en resa från Stockholm till Bohuslänska
skärgården, som skulle afmätas. Vid detta tillfälle
besöktes baron von Platen på dess egendom Frugård,
belägen vid Wenerns strand. Vanligtvis förlora de
flesta storheter att betraktas på närmare håll; men
så var icke förhållandet med Platen. Hans djupt
liggande ögon, hans allvarliga och starkt markerade
anletsdrag, hans röst, kraftfulla hållning och nästan
till cynism gränsande enkelhet i klädsel, allt
tillkännagaf den ovanlige mannen, som förr eller sednare
skulle bereda sig ett utmärkt rum i Sveriges annaler.

Han umgicks, redan då, med idéen om Götha
kanal — om »Hafvens förening», som han
kallade den, och samlade materialier till den beskrifning
eller förelöpare i detta ämne, som han utgaf af
trycket 1807. Sedan jag en gång haft lyckan göra den
kraftfulle och intressante mannens bekantskap, var jag
angelägen om att bibehålla densamma, och besökte
således ofta Frugård.

I början af 1808 kom baron von Platen till
Stockholm och utverkade regeringens tillåtelse och
befallning om anställande af en undersökning, i
afseende på den tillämnade kanal-linien. Jag blef då
redan i Februari månad detta år kommenderad att
biträda vid ifrågavarande undersökning, och emottog
baron Platens befallning att genast begifva mig ned
till Wettern och Viken, att börja med basers
uppgående och ismätningar. Kort derefter fick jag till
biträde en yngre broder (död som öfverste-löjtnant
1832), och längre fram på sommaren anlände från
England den bekante mekanikern Thomas Telford.

Under tiden hade, i följd af Napoleons
egoistiska och skoningslösa politik, Sverige blifvit af
Ryssland och Danmark anfallet af krig. Den ena
olycksposten efter den andra anlände; och huru mycket
detta skulle gräma hvarje svenskt sinnad man,
behöfver ej beskrifvas. När underrättelsen kom, att
Sveaborg hade kapitulerat, kändes det som hjertat
hade velat brista.

En afton i början af Mars månad 1809 kom
baron von Platen från Wennersborg, och var mera
upprymd än vanligt; ty äfven han var ofta dyster
och led af allmänna ställningens vådor och
vantrefnad. Han berättade för oss den stora och länge
väntade nyheten: »Nå, jag kan förtälja herrarne att nu
förestå vigtiga saker; Göran Adlersparre har höjt
upprorsfanan i Wermland och är i marsch mot
hufvudstaden.»

Det var som om en elektrisk stöt genomflugit
mig. Om åskan slagit ned tätt invid mig, skulle den
ej hafva haft större inverkan, än denna nyhet. Jag
fann således att någon tänkte på fäderneslandets
frälsning, och att Adlersparre var en ibland dem, som
åtagit sig det vådliga värfvet att rädda Sverige. Han
stod högt i mitt sinne, i anledning af de
fosterländska och frisinnade åsigter, som han utvecklat i
Läsning i blandade ämnen. Adlersparre sjelf hade jag
väl ej sett mer än en enda gång i slutet af
sommaren 1808, då han som hastigast besökte sin vän
Platen på Frugård, vid hvilket tillfälle jag blef honom
presenterad.

Mitt beslut var länge öfvertänkt och snart
fattadt. Jag tog för gifvet, att hvar och en välkänd
person, som frivilligt slöt sig till honom och ville med
honom förena sina krafter till vinnande af ett gemensamt
mål — landets befrielse, — skulle vara välkommen.
Häruti misstog jag mig icke.

Således begärde jag straxt efter soupén ett
enskildt samtal med baron von Platen. Jag framställde
då min önskan att få resa till Adlersparre och förena
mig med Wermländska fördelningen af vestra arméen
på dess marsch till Stockholm.

Baron Platen hade den godheten att förklara
mig alla chancerna af den föreslagna resan, men när
han hörde att mitt beslut var fast, och att han på 
intet annat sätt kunde hålla mig qvar, än att
arrestera mig, sade han slutligen: »nå, så res då; men
säg ingenting åt de öfrige herrarne, som äro här för
att afsluta kanal-atlasen, ty jag befarar att de skulle
vara hågade att följa med» Professor Palmblad har i sitt blad, Tiden uppgifvit,
att amiral (öfverste?) Platen varit medvetande om
sammansvärjningen. Denna upplysning tillhör kedjan af redaktörens
misstag. Platen fick aldrig del af revolutionen förr, än den
var i full gång. Visserligen hade Adlersparre 1808 flera
gånger för honom framkastat vinkar om behöfligheten af en
styrelse-förändring, men då, som oftast, blifvit afbruten med
ungefär följande afhuggna tirader: »Bah, svenskarne komma
sig aldrig till;» »godt nog som det är, kan bli sämre;» »fan
må våga knoppen på bönhasjagt,» o. s. v. Huru litet Platen
intresserade sig för revolutionen, huru han satte kanal-kartan
till och med framför rikets räddning — intyga Forsells ofvan
citerade ord..

Ett par timmar derefter, midt i natten, och i
ett svårt väglag, satt jag på en bondvagn och reste
utan uppehåll till Örebro. I Kumla prestgård var
jag inne några ögonblick hos dåvarande prosten von
Rosenstein, och der fick jag läsa vestra arméens
proklamation. Så väl i Lidköping som Mariestad var
företaget alldeles obekant, så att intet hinder mötte
hvarken för resande eller andra att komma fram.

Det var först vid sjelfva tullbommen i Örebro,
som jag stötte på ett detachement soldater. På
frågan: hvarthän? blef svaret: kurir till Adlersparre.
Jag fördes då genast till hans logis i Bromsiska huset
vid torget, och blef efter en half timmas förlopp
emottagen.

Hvad som till en början mest väckte min
uppmärksamhet, var det ovanliga lugn, den stillhet och 
det allvar, som rådde midt ibland en revolterande trupp,
i marsch för att afsätta sin konung!

Emottagandet var sådant jag hade väntat mig
det; d. v. s. vänligt, förekommande, till och med
hjertligt. Sedan jag hade besvarat en mängd frågor om
ställningar och förhållanden i den ort, från hvilken jag
kom, och om hvilka jag i sanning visste ganska litet,
sade Adlersparre: »Forsell stannar i min stab»; och
dermed var installationen gjord.

Adlersparre hade i sin personlighet något
imponerande, föranledt af hans resliga gestalt, höga, breda
och öppna panna, lifliga blick och lugna hållning. Det
mest utmärkande drag i hans sätt att vara, var en
qvick, glädtig och interessant konversation, oftast
blandad med en bitande ironi.

Oaktadt allt fjesk var bannlyst från
Adlersparres högqvarter, och det lugn och förtroende till en
lycklig utgång, som han sjelf hyste, äfven syntes lifva
trupperna, var det dock icke utan att en slags oro
egde stundom rum, sådan hvarje militär måste känna,
då de stränga och bestämda krigslagarna blifvit
öfverträdda.

Af Adlersparre blef jag, som kurir, afsänd till
general von Döbeln, som retirerat öfver isen på Ålands
haf till Grisslehamn, hvarest han nu befann sig. Ju
närmare jag nalkades kusten, ju större blef den
allmänna förvirringen. Åtskilliga spridda soldathopar,
isynnerhet af Södermanlands regemente, som
marscherade åt Stockholm, möttes, äfvensom slädor, fyllda med
ståndspersoner, hvilka flydde undan vesterut,
fruktande ett besök af ryssarne. Natten förut hade 600
man kosacker, under befäl af öfverste Kulneff, varit
öfver på svensk botten, komne öfver isen på Ålands
haf.


I Wäddö prestgård träffades den käcke och
frejdade general von Döbeln. Jag öfverlemnade till
honom det bref, hvaruti Adlersparre erbjöd sig att med de
trupper han hade under sitt befäl understödja honom,
om generalen ansåg det nödigt och ryssarne trängde på.
Han tog till en början artigt emot mig och läste
brefvet; men efter en kort stunds förlopp, rann sinnet på
honom: han pesterade och svor, stampade och
hoppade yttrade, att revolterande trupper ville han
ingenting ha att göra med, ingenting att tacka för; utan
om han gjorde rätt, skulle han genast låta arrestera
mig, ställa mig för en ståndrätt och låta skjuta mig.
Lyckligtvis kom general Schultzenheim in i detsamma,
innan något vidare beslut blef taget. Han lugnade
den uppbragte mannen, och under loppet af dagen
anlände underrättelse, att general Lagerbring lyckats
tillvägabringa ett stillestånd med de mycket öfverlägsne
ryssarne. — — —

Sitt sammanträffande med Döbeln berättade för
oss Forsell på följande sätt:

Genast vid ankomsten till Wäddö, det var
emellan kl. 10 och 11 på förmiddagen, blef jag införd
till generalen, som, då jag inträdde i rummet, stod
lutad öfver en karta, på hvilken han syntes utpricka
några vissa ställen med knappnålar.

Han reste sig genast upp, och gick emot mig.
Efter öfliga höflighets-betygelser mot den frejdade
mannen, anförde jag mitt ärende och lemnade honom det
bref jag hade af Adlersparre. Innan han bröt det,
tillsporde han mig vänligt: Forsell har säkerligen
mött mycket folk på vägen?

»Mycket, herr general, en del militärer, en del
flyende ståndspersoner,» blef mitt svar.

Ett moln flög öfver Döbelns ansigte och
förmörkade det, men det ljusnade snart och han återtog
med nästan vek stämma: ja, ryssarne äro efter oss i
hack och häl, men ännu är ej allt förloradt. Om
jag ändå bara hade hälften af den tappra här, som
redan funnit hjeltedöden i detta förbannade krig, skulle
jag nog ännu en gång kasta fienden tillbaka. Men
nu, utan trupper, materiel, penningar — nu!

Han gick några steg bort, bad mig sitta ner,
öppnade brefvet och började läsa.

Aldrig glömmer jag, huru det ena uttrycket
efter det andra aflöste hvarandra i hans lifliga,
bottenärliga fysiognomi. Än knöt sig under läsningen
krampaktigt hans hand, än stampade han med foten och
skar tänder. Efter innehållets fullständiga inhemtande,
hopkramades brefvet och kastades föraktligt på
golfvet, hvarpå generalen kom uppbragt till mig, der jag
ännu qvarstod på min plats, fixerade mig skarpt och
utfor med dundrande röst, pekande på brefvet:

Man vågar der förblanda mig med
upprorsstiftare. Men helsa ni och säg Adlersparre, att han må
sjelf svara för sitt dåd, att jag ej behöfver hans
rebeller, att jag ej vill nedsänka mig att anföra
revolterande trupper, med ett ord, att Döbeln ej kan
förnedra sig.

Jag vågade protestera mot de hårda
beskyllningarna, förklarade att Adlersparres handling var
nödvändig och fosterländsk m. m., men afbröts:

Ni är också, hör jag, en konspiratör. Vet ni,
huru man behandlar sådant folk? man hänger dem i
närmaste träd, och dermed punkt. Jag skall statuera
exemplet till en början på er.

Generalen hade nu upphunnit kokpunkten för sin
ofta öfversjudande vrede, hoppade och svor, och hade
ofelbart genast låtit mig erfara det i hans tycke
rättvisa straffet, om ej i detsamma Schultzenheim
inkommit. Denne, som genast märkte hvad som var å
färde, och att Döbeln befann sig i dessa ögonblick,
då man ej kunde få honom till snar besinning, om
man ej förmådde att med någon glad nyhet afleda
hans uppmärksamhet, började genast berätta, huru
han just nu erhållit underrättelse, att stillestånd med
fienden var uppgjordt.

I ögonblicket var Döbeln lugn, vände sig till mig
och bad mig invänta eftermiddagen. Jag aflägsnade
mig och fick omkring kl. 4 af generalen ett 
egenhändigt bref till Adlersparre, deruti han försäkrade
honom om sin högaktning, bad mig glömma det 
ohöfliga emottagandet och påskynda min återresa.



III.

I Westerås hade majoren, sedermera excellensen,
Magnus Björnstjerna bemäktigat sig befälet öfver
Westmanlands regemente, besatt staden, arresterat
landshöfdingen och tagit ränteriet i förvar för den antågande
vestra arméens räkning. Till Björnstjerna ankom
nedanstående skrifvelse från en af hans förtrogne, kapten
Sparre, hvilket visar huru konspirationen utbredde sig
allt närmare hufvudstaden:

Upsala d. 14 Mars 1809.

Herr majorens bref till landshöfdinge-embetet
härstädes är egenhändigt tillhandakommet landshöfdinge
Wetterstedt. Hans svar derå är, att hvad
Westmanlands regementes transporterande angår, så skall han
draga försorg derom, men ej hvad flera trupper
vidkommer. Major Enskjöld har på konungens ordres
marscherat till Rotebro, och således ej, enligt
Pantzarhjelms instruktion, qvarstannat här.

Om herr majoren hitsänder någon liten trupp,
så tror jag mig i förlitande på stadens corpsers
biträde, kunna våga arrestera landshöfdingen och sätta
under bevakning, hvad som kan vara af nöden.

I afvaktan på herr majorens ordres härom,
qvarstannar jag här, isynnerhet som jag tror mig ej vara
så af nöden vid bataljonen.

Erkebiskopen lärer, enligt alla anledningar, vara en
vådlig man för oss, och med skäl anses för misstänkt.
Jag väntar derföre ordres äfven angående hans
bevakning. Jag finner mig böra begära upplysning om,
huruvida öfversten grefve Schwerin är af med- eller
motpartiet — eller kanske af intet. Baron Otto
Mörner vill gerna tjena oss med sitt biträde, om det skulle
behöfvas Meddeladt af ryttmästaren grefve Magnus Björnstjerna..

S. Sparre.



IV.

Lands-sekreteraren Cassel i Örebro hade på flera
sätt försökt att få skicka kurirer och extra poster,
med underrättelser till Gustaf Adolf: en af dem,
förklädd, lärer framkommit och gifvit första vinken om
truppernas anmarsch. Konungen befallde då kuriren
Östbom att spionera, men det lyckades ej bättre, än
att spejaren greps i staden.

Nerikes landtvärn, som utgjorde garnisonen i
Örebro, på 100 man när, hemförlofvades.

Den 13 Mars uppbröt avantgardet från Örebro,
bestående af Sanna och Örebro sqvadroner och
Nerikes och Wermlands lif-bataljoner, under major
Charlieres befäl, och marscherade till Westerås.

Den 14 följde den öfriga styrkan under major
Klingsporrs befäl. Wadsbo och Walla sqvadroner
erhöllo ordres att uppbryta från roten och qvarblifva i
Örebro under major Liljehöks befäl.

Samma dag kom en kurir från öfverste
Schönström, som sjelf stannat i Westerås, med första
underrättelsen, att Gustaf Adolf dagen förut var
arresterad. Om natten inträffade öfversten sjelf, med
bekräftelse derpå, och mot morgonen d. 15 ankom
kaptenen vid lifgrenadier-regementet Rehnberg, med
riksföreståndarens proklamation och bref.

Proklamationens innehåll var följande:

WI CARL &c. &c. Göre veterligt: att sedan
genom inträffade händelser Hans Kongl. Maj:t blifvit
urståndsatt att vårda rikets angelägna ärender, hafva
Wi såsom den närmaste och enda fullmyndige
ättelägg af den Kongl. familjen, funnit Oss föranlåtne att
tills vidare, i egenskap af Riksföreståndare, antaga
riksstyrelsen, den Wi med den Högstes bistånd skall föra
så, att riket må återvinna invärtes och utvärtes lugn, samt
handel och näringar deras länge aftynade lif, varande Vår
oryggeliga föresats, sedan Vi lagt början till förenämnde
grund, att med Riksens Ständer öfverlägga om de
öfriga mått och steg, som skola bereda svenska folkets
framtida välfärd. Wi bjude och befalle fördenskull
härmed samteliga Rikets innevånare, krigsmakten till
lands och vatten, samt embetsmän af alla grader,
att visa Oss den tro och lydnad, som Wårt rena
uppsåt och deras eget väl i närvarande tid oinskränkt
fordrar: Befallandes eder samt- och synnerligen uti
Guds den Allsmägtiges hägn och beskydd synnerligen
nådeligen.

Stockholms Slott d. 13 Mars 1809.

CARL.

C. Lagerbring.

Jemte proklamationen skickades en så lydande
ordre:

Som till vår kunskap kommit att vestra arméen
är i anmarsch mot Stockholm, för att befordra
Ständernas sammankallande, så tillkännagifves
öfver-adjutanten Adlersparre, det Hans Maj:t konungen är i dag
skiljd från styrelsen, och att Wi emottagit regeringen,
samt utfärdar i morgon Nådigt påbud om Ständernas
sammankallande; i följe hvaraf Wi ej anse nödigt, att
hela styrkan af den hit annalkande arméen härstädes
bör inträffa, utan endast befälhafvaren jemte hälften
af de mest pålitliga trupperna, hvilka, så fort det sig
göra låter, hitkomma: den öfriga hälften förlägges i
och omkring den trakt, der dessa ordres inhändigas.
Härhos medföljer den proklamation, som vi i dag i
Nåder till allmänheten låtit utfärda. General-majoren
m. m. friherre Adlercreutz är anbefalld att vara
tjenstgörande general-adjutant i Stockholm.

Stockholms Slott d. 13 Mars 1809.

CARL.

Adlercreutz.

Nyheterna från hufvudstaden tycktes ej göra
något angenämt intryck på Adlersparre. Från denna
stund blef han mera sluten inom sig. Hans öppna,
förtroliga meddelanden upphörde, äfven för hans
närmaste omgifning. Orsaken härtill utgjorde föremål för
mångas gissningar, hvilka dock tycktes förena sig i
den slutsats, att de vigtiga tilldragelserna rubbat den
plan för revolutionens utgång, och måhända äfven
thronföljden, som han slutit inom sig, utan att meddela
den till någon Erik Flach..

I Fellingsbro gästgifvaregård inlopp en falsk
notis, att gardet, Tyska regementerna, Upplänningarne
m. fl. voro i marsch mot vestra arméen. En
sammankomst med befälet hölls, då en och hvar blott
uttalade den önskan att få möta fienden. Vid
underrättelsen om konungens arrestering och hertigens
ordre, att endast halfva styrkan af vestra arméen skulle
uppgå till Stockholm, tillsporde Adlersparre befälet,
hvad det tänkte om en sådan befallning. Svaret blef:
ingen stannar, alla framåt, lika bröder, lika öden. Vi
erkänna inga andra ordres än vår chefs Meddeladt af hofjägmästaren H. Falk..

Den 15 om aftonen kom högqvarteret till
Westerås. Baron Carl Henrik Anckarsvärd afsändes till
Stockholm. Regements-befälhafvaren öfverste
Brändström, som af Gustaf Adolf lär fått medel och
uppdrag att motarbeta revolutionen och upphetsa
bönderna, vände om vid Nyqvarn, då han hörde hvad
som skett i Westerås. Här ankom till
öfver-befälhafvaren, major Bergenstråle såsom kurir från
Riksföreståndaren, och d. 18 återkom major Björnstjerna
från Stockholm och mötte högqvarteret i Nyqvarn Dessa och föregående anteckningar om vestra arméens
marsch äro hemtade ur »Journalen öfver vestra arméens
uppbrott och dess marsch till Stockholm.».


FJERDE AFDELNINGEN.



I.

Gustaf IV Adolfs arrestering — Adlercreutz'
ärorikaste bragd — får icke betraktas som en
fristående handling, utan såsom en följd af Adlersparres
operationer i spetsen för vestra arméen. Ögonblickets
bekymmer samlade kring den förstnämndes person
några behjertade riddersmän, då deremot den senare,
långsamt och betänksamt, alltsom rikets olycka
tillväxte, bildade en makt, stark nog att i den väl
afpassade frälsnings-stunden sätta en gräns för den krönta
godtycklighetens usla och förnedrande statskonst.

Äran af den 13 Mars bör för öfrigt någorlunda
lika fördelas emellan de personer, som denna dag
följde Adlercreutz, utan att rygga ett steg från hans
sida. Skulle dock någon företrädesvis komma i fråga,
torde herrar Silfversparre, de la Grange, von
Greiff och Arnell kunna göra ett billigt anspråk på
detta företräde — icke som hade de varit mera förtjente
dertill, utan blott såsom mera af lyckan gynnade att
få ådagalägga sin goda vilja och fasta beslutsamhet.

Hofmarskalken, öfversten m. m. J. L.
Silfversparre, en kraftfull, enkel och ädel natur med många
vackra egenskaper, såsom ett orubbligt mod —
utan öfvermod, en blindhet för eget värde, en
jernvilja för det rätta och förnuftiga, aldrig missledd af
äregirighet eller afund, hade länge insett landets
hotande ställning och sörjt deröfver, då slumpen förde
honom och Adlercreutz tillsamman. Mellan dessa i
flera afseenden likstämmiga naturer hade högaktningen
för hvarandra varit långvarig, men den förvandlade sig
nu uti den oupplösligaste förtrolighet.

Den första som meddelade Adlercreutz
underrättelsen om vestra arméens uppbrott, och den första, med
hvilken han rådgjorde att taga ett hastigt steg, för att
tillintetgöra hvarje, äfven den minsta anledning till
inhemskt krig, — var Silfversparre. »Med en glädje,
sådan jag förr eller sedan aldrig erfarit, afhörde jag
Adlercreutz' beslut att arrestera konungen, och
lofvade med hand och mun att vara honom behjelplig
härtill, om det ock skulle kosta mitt lif,» skrifver
han sjelf till sin vän, Carl Adlersparre.

Den, som man kunde tycka, oförblekneliga ära,
hvilken Adlercreutz och Silfversparre tillkämpade sig
vid detta tillfälle, skulle, har man sagt, helt och
hållet bortdunsta på Fersens dödsdag. Det bör nu
kanske ej längre betviflas, att tvenne politiska mord
slutade Carl Augusts och Fersens dagar, och vi torde
möjligtvis framdeles, i händelse planen för dessa
skildringar kommer att utvidgas, något fullständigare, än
hittills skett, ådagalägga: att om det ena af dessa
brott var en frukt af falsk rättkänsla, att med hvilka
medel som helst godtgöra en inbillad orättvisa emot
ett förföljdt barn, — så var det andra ett ännu
bedröfligare resultat af hämndlystnaden, af den
moraliska bankrutten på samhälletshöjder Blygsamt yttrar sig Silfversparre uti sina
egenhändigt uppsatta annotationer om sitt deltagande i konungens 
arrestering, äfvensom katastrofen d. 20 Juni 1810: »1809 den
13 Mars — skrifver han, — som var en så märkvärdig dag,
att den aldrig bör förgätas af någon redlig svensk man, var
jag icke liknöjd för mitt fäderneslands olyckliga öde; men min
åtgärd vid den då inträffade regements-förändringen, som
aflopp utan minsta blodsutgjutelse och till fäderneslandets
fullkomliga räddning från branten af dess undergång, tillhör icke
mitt eget, utan lemnas åt hvarje vältänkande medborgares
bedömande. — 1810 d. 31 Oktober erhöll jag Kongl. Maj:ts
Nådiga cirkulär-bref, som, i anledning af hos Rikets
Ständer väckt fråga om rättighet för Befälhafvare att vid
möjligen inträffande upplopp, få vidtaga sådana allvarsammare
mått och steg, hvartill omständigheterna kunde föranleda,
lemnar rättighet att, vid slika tillfällen, då varningar ej hjelpa,
våld må mötas med våld. Häraf synes, att en sådan åtgärd,
utan konungens särskilda ordres, icke var tillåten vid
uppträdet d. 20 Juni samma år. (Oss meddeladt af öfversten
grefve Ehrensvärd.).

Om man måste tillstå, att Adlercreutz' rapport
af den 25 Juni icke är i allo enlig med sanningen,
bör detta ej tillräknas honom, som blott underskref,
utan honom, som dikterade den. Silfversparre har
ingen beröring med denna sak; han kunde på sin
plats endast reqvirera väpnad styrka, ej använda
densamma. Tidningen Fäderneslandets resonnement, att
ett »fäll bajonet,» ett »lägg an» gjort alla
underhandlingar öfverflödiga,» — med folkhopen? — står i strid
med folkrätten och de protester, som blifvit gjorda
mot det förfärliga läkemedlet, att »låta svenska
medborgare slagta hvarandra.»

Sant må vara, att Silfversparre icke kunde
räkna på något ypperligt hufvud, att han, i följd häraf,
lätt blef öfverflyglad af spetsfundigheter och dupe på
personer. Men hans karakter var fläckfri, hans
principer orubbliga och hans mod ingen handelsvara. En
sådan man kan visserligen bedragas, föras ifrån 
det rättas väg; men bedragare blir han aldrig,
åtminstone ej med vett och vilja. Och ändå har man ej
tvekat att göra Silfversparre delaktig af ett mord —
mannen utan vank och lyte! Och det sämsta är,
att några kunnat sätta tro till en sådan lögn,
alstrad i ett svart hjerta, nu kallt, men då
klappande i bröstet på en mäktig och högt uppsatt
medborgare, som 1809 sparades, änskönt att han så
ypperligt passade till ett försonings-offer. Men det är
med hatet, lögnen och smädelsen, som med
Gorgonerna, de hafva alla tre tillsamman blott ett öga, och
kunna således endast betrakta sina offer ensidigt; och
de hafva vidare, som dessa, blott en förgiftad tand
att hugga med, — och det faller sig icke så noga,
om de sönderslita ett oskyldigt hjerta eller blott och
bart — hugga i sten.

Frid således öfver Silfversparres graf, äfven om
Harpyerna på densamma skulle lägga sina ägg och
till och med utkläcka sina ungar!

Näst Silfversparre bestrider väl ingen de la Grange
att intaga hedersnamnet vid Adlercreutz' sida, helst
som de la Grange, ehuru han ej funnit en plats bland
»märkbarheterna uti herr Palmblads biografiska
lexikon», torde vara den sannskyldiga orsaken, att
arresteringsföretaget den 13 Mars icke förfelades.

Af »de sex» framstår i alla händelser de la Grange
främst, om man betraktar hans omvexlande bana samt
hans offentliga uppdrag. Fjorton år gammal utnämnd
till officer, bivistade han kampagnen 1790; men blef
hemkommenderad att bevaka de Anjala förbundets
officerare, som voro arresterade på Fredrikshof. Chef för
vakten, ehuru blott 16-årig yngling, vid öfverste
Hästeskos afrättning. En tilldragelse från denna tragiska
händelse må här anföras, emedan den karakteriserar
de la Granges mod och fasta rättsbegrepp.

Under bevakningen på Fredrikshof kom det
rykte i omlopp, att ryska penningar utdelades åt
garnisonen och åt pöbeln i hufvudstaden, jemte
uppmaningar att befria Hästesko ur arresten. Dagen före
den blodiga exekutionen fick de la Grange, i anseende
till sin ryttmästares sjuklighet, emottaga högsta
befälet på stället.

Aftonen nalkades, då visiter-runden hos fångarne
skulle, som vanligt, förrättas af den unge, men
beslutsamme befälhafvaren. När de la Grange ensam
inträdde till Hästesko, mötte denne honom med öppna
armar och besvor honom på det mest hänförande
sätt att lemna sig tillfälle att fly — en bön, lika
svår att bifalla som att afslå, helst för en man med
hjerta och heder.

Samtalet dem emellan har de la Grange sjelf för
oss berättat sålunda:

Hästesko.

Löjtnant de la Grange, mitt lif är i edra
händer, känn medlidande för en olycklig. (Dessa ord
uttalades vid mitt inträde till fången, hvarefter han
sträckte armarna emot mig, såsom till ett famntag.)

de la Grange.

Herr öfverste, min makt är här ingen,
åtminstone såsom användbar till er fördel.

Hästesko.

Ni misstager er, unge man! Ni står nu i
tillfälle att göra allt för mig, och med detsamma allt
för er sjelf.

de la Grange.

Omöjligt! våra banor, öfverste, ega ingen
gemensamhet.

Hästesko.

Låt mig då tala tydligare. I morgon skall jag
dö, för att tillfredsställa hatet hos ett parti; men ett
annat, både mäktigare och försonligare, vill att jag skall
lefva. Förstår ni mig nu?

de la Grange.

Jag har här ingen rättighet att förstå annat än
min pligt, och att fullgöra den.

Hästesko.

Ni hyser då ingen barmhertighet med mig?

de la Grange.

Jag beklagar er af hela mitt hjerta, och önskar
lifligt kunna göra något för er, min öfverste, men det
är nu, tyvärr, för sent.

Hästesko.

Nej, nej, icke för sent. (Talaren fattade härvid
min hand, och drog mig till ett fönster.) Löjtnant
de la Grange, låt mig tala upprigtigt med er; jag
känner af erfarenhet, att ungdomen har svårt att
stöta den olycklige ifrån sig. Hör mig blott, jag skall
ej bli mångordig. I Ryssland önskar jag ingenting
högre, än att jag skall lefva; der jag har många
vänner och mäktiga beskyddare, som skulle emotse min
befrielse med största deltagande. Var säker om, att
den eller de, som vilja bidraga till min frälsning,
skola der finna belöningar och utmärkelser, långt större
och afundsvärdare, än de någonsin kunna hoppas
erhålla i detta fattiga land. Löjtnant de la Grange,
hindra mig derföre ej att fly under nu inbrytande
natt; ni kan tillåta mig det, utan att risquera mer,
än på sin höjd några dagars arrest; men ni har då
för hela er återstående lefnad den tillfredsställelse
att hafva frälst ett menniskolif, att hafva förekommit
ett politiskt mord. Jag besvär er, låt mig fly; allt
är förberedt, och ingen skall misstänka er, att ni
varit min skyddsengel — såvida ni ej vill följa mig
till Petersburg och erfara, huru mycket jag vill och
der kan göra för er.

»Jag var, — tillade De la Grange, — rörd öfver
den förtviflan, som målade sig under denna begäran
uti Hästeskos ansigte, men jag kunde ej utan motvilja
höra det bedrägliga sätt, med hvilket han ville
uppmjuka ynglingasinnet och leda en ung man från
hederns väg. Jag svarade också endast fåordigt: att
jag kände mina pligter, som svensk, så väl mot
konungen som fäderneslandet, och kunde så länge ej
blifva en förrädare. Vid dessa ord, som uttalades
med bestämdhet, slog Hästesko sig för pannan och
sjönk ner på en stol. Jag lemnade hastigt
rummet. Att komplotten till hans befrielse var mogen,
synes deraf, att under patrulleringen om natten,
upptäcktes icke allenast en förspänd vagn,
skickligt gömd bakom några byggnader, utan flera
personer, som alla sprungo undan vid patrullens
annalkande.»

Efter krigets slut gjorde De la Grange en resa
genom de flesta Europeiska länder. Bivistade 1806
kriget i Pommern. Emottog i Lübeck befälet öfver
ett dragon-detachement, men tillfångatogs af
Bernadottes armécorps. Såsom krigsfånge förd till
Frankrike, blef han, först efter 10 månaders dervaro, 
utvexlad mot tvenne fransyska kaptener. År 1808
kommenderad som öfver-adjutant och intendent vid
hertig Carls armé, förlagd i Stockholm och dess 
omgifningar. 1809 deltog han i revolutionen, på ett sätt,
som längre fram skall berättas, äfvensom han emottog
uppdraget att afgå till prins Bernadotte med depecher
samt derifrån till Napoleon, för att underrätta
kejsaren om Gustaf Adolfs arrestering.

De la Grange, såsom offentlig man, egde
mycken arbetsamhet, mycken drift. Han var en riddare
af gammalt skrot och korn. Hade han lefvat uti ett
annat tidehvarf, t. ex. under korstågens — så hade
han ofelbart, med sin smak för det romantiskt
äfventyrliga, sitt eldiga begär efter sjelfförvärfvad ära, sin
frikostighet, sitt aldrig svigtande mod och sitt älskvärda
lynne, blifvit en stor man. Nu låg tiden emot
honom, och för stolt var han att för dess anspråk sälja
sin egendomlighet. Om således inga s. k. storverk
äro fästade vid de la Granges minne, är det dock rikt
genom en annan prydnad, som icke bör förbises,
nemligen en evigt lefvande och doftande krans af
erkänslans och kärlekens blommor.

Hof-jägmästaren m. m. von Greiff skulle vinna
uppmärksamhet och pris, förnämligast genom styrkan
i sina armar — och tilläggom, genom de la Granges
mellankomst d. 13 Mars. Denna dag börjades och
slutades den Greiffska meritförteckningen; ett bevis
åtminstone, att mannen saknade äregirighet och att han
handlade oegennyttigt. Man kan om von Greiff säga:
att mången gjort mindre än han, och vunnit mera;
mången gjort mera, och vunnit mindre — med ett
ord: att han redligt förtjenade sin lycka, att hafva
fått bidraga till fäderneslandets räddning, och att han
aldrig bröstade sig öfver sin bedrift.

Nuvarande öfversten m. m. L. F. Arnell är en
af 1809 års män, som alltför knapphändigt blifvit
omnämnd i den sista svenska statshvälfningens annaler.
Sjelf har han benäget meddelat oss sin
embetsmannaverksamhet jemte sitt inblandande i Februari- och
Mars-uppträdena nyssnämnde år.

»1803 — berättar Arnell — blef jag utnämnd
till fändrik vid Svea lifgarde; hade förut gjort ett
möte vid Ränneslätt, som volontär vid Smålands
husarer. 1805 om hösten kommenderad med regementet
till Pommern, gjorde påföljande höst marsch genom
Mecklenburg till Lüneburg, der jul och nyår
passerades; derefter gick svenska arméen tillbaka och
kantonerade i trakten af Wismar och Rostock, samt gick
derefter till Svenska Pommern. Om sommaren utgjorde
regementet garnisonstjenst i Greifswald, under det
Landtdagen var der, och återgick samma höst till
Stockholm. År 1808 i Februari var jag med en
afdelning af regementet kommenderad att bevaka ryska
ministern Alopeus, som af general-adjutanten Gustaf
Boije blef på konungens befallning arresterad. I
April blef jag placerad till tjenstgöring vid
lifgrenadier-regementet och reste som kurir till norska gränsen,
der regementet då låg. I Maj gjorde jag med en
division en rekognoscering till Bärby, der jag höll på
att blifva fången, men slog mig med min trupp
igenom en norsk bataljon, och blef anmäld till riddare. I
Juni inryckte svenska arméen i Norrige under C. H.
Posses befäl, kort derefter blef förpost-kedjan
attaquerad och Skaraborgs regemente fånget vid Prästbacka.
Jag retirerade med min förpost-vakt till Bärby. Der
emottog då öfverste-löjtnant Adlersparre befälet; af
honom begagnades jag som parlamentair med flera
befattningar. Arméen framryckte åter kort derefter till
Prästbacka, der vi någon tid bivuaquerade, men fingo
vid midsommarstiden ordres att gå till Skåne under
general Tolls befäl. I Augusti gick regementet till
Gefle, för att öfvergå till Finland, under öfverste
Sköldebrands kommando. Vi embarkerade på dåliga
handelsskutor, som vid första storm blefvo skingrade;
ett fartyg med ett kompani och tvenne officerare
förolyckades. Resten af regementet samlades i Gefle,
men fick i December gå hem på roten. I början af
Januari 1809 reste jag på permission till Stockholm,
der jag blef adjutant hos De la Grange; han var då
intendent för sjukhusen. I Februari blef jag nämnd
till adjutant hos excellensen Klingsporr. Då jag 1809
kom till hufvudstaden, blef jag genast af baron
Cederström meddelad Sköldebrands och Järtas plan, att
arrestera konungen någon dag, då han, uti en liten
vagn, körd af kapten-löjtnanten, reste från konseljen
till Haga. Jag bivistade ofta dessa sammanträden;
Järta hade skrifvit en konstitution, ungefär lika med
den, som antogs 1809. Dag var utsatt till
konungens arrestering, jag hade äfven min rôle dervid
anvisad; konungen skulle föras till Waxholm — men
allt blef upplöst, genom en oenighet mellan
Sköldebrand och Järta. Sjelfva planen var omogen, den
hade säkert icke lyckats, men mycket blod dervid
flutit. Under denna tid reste Anckarsvärd, skickad af
Adlersparre, till Stockholm och bivistade våra
öfverläggningar. — — — —



II.

Adlercreutz har i en enkel och redigt
sammanfattad »Berättelse om den i Stockholm förefallne 
regements-förändringen d. 13 Mars 1809,» värdigt
redogjort för de bevekelsegrunder, som föranläto honom
att gå Herrans Smorde rakt på lifvet. Steget var
djerft och väl afpassadt; det påskyndade den
nödvändiga, af behofvet högt påkallade brytningen mellan
konung och folk; det afskar, efter vår öfvertygelse,
många efterlängtade anledningar till enskild hämnd,
det förekom måhända, att svenskt blod blef rinnande,
ehuru vi omöjligt kunna underskrifva påståendet: att
Adlercreutz, understödd af de sex, ensam utförde
revolutionen.

Huruvida föröfrigt Adlercreutz' mellankomst var
så välgörande, välförståendes med afseende på de
resultater, hvilka man hade all rätt att förvänta sig af
en statshvälfning, som, nästan utan motstånd, fick
utveckla sig i frihetens namn, under afgifvandet af de
heligaste löften att återinsätta svenska folket i dess
urgamla rättigheter att styra och beskatta sig sjelft —
är något, som vi utbedja oss att längre fram få
vidröra och afgöra.

Att emedlertid Adlercreutz' tagna beslut, vid
första underrättelsen om Adlersparres marsch på
hufvudstaden, var en fristående handling af det högsta och
renaste hjeltemod, är utom allt tvifvel. Det var en
sublim inspiration, som fattade honom det ena
ögonblicket, för att det andra lemna hans namn till
odödligheten.



III.

Detaljerna om ifrågavarande bragd, benämnd af
Sköldebrands minnestecknare i Palmblads biografiska
Lexikon: den »Adlercreutzka Hemgången,» afvika
nog mycket uti de åtskilliga dels tryckta, dels
skriftliga och mundtliga beskrifningar, som blifvit oss
meddelade.

Adlercreutz' egen offentliggjorda »Berättelse» är
tillräckligt känd, för att här ordagrannt behöfva
återgifvas. Den är dock mera ett sammandrag af de
rent historiska händelserna under det kritiska
ögonblicket, än en fullständig exposé af det vågsamma
äfventyret. Detsamma gäller äfven herrar Silfversparres och
von Greiffs tryckta anföranden öfver enahanda
revolutionära manövrer.

Vi skola nu försöka sammanbinda de varierande
berättelserna till en enda, dervid begagnande oss icke
allenast af de ofvan anförda officiella källorna, utan
jemväl af de högst sakrika och omständliga
upplysningar, hvilka egenhändigt blifvit uppsatta och oss
i handom lemnade af herrar de la Grange och
Arnell, jemte flera mundtliga, af trovärdiga personer oss
skänkta upplysningar i ämnet.

Ryktet var utspridt i Stockholm om vestra
arméens marsch. De styrande syntes än tro än betvifla
sannfärdigheten. En emigrant, Chevalier de
Rhodais hade på minister-societeten i Bondeska huset d.
9 Mars hört hviskas derom, och gifvit excellensen
Stedingk kunskap deraf, som genast gaf konungen
det tillkänna. Undersökning anställdes följande dagen
under justitie-kansleren grefve Gyllenborgs
ordförande, af under-ståthållaren Edelcreutz, då alla, på
societen vid tillfället d. 9 närvarande förhördes, utan att
någon upplysning vanns. D. 12 vid middagsstunden
ankom rapport till konungen på Haga, som der firade
drottningens födelsedag, att öfverste-löjtnant Georg
Adlersparre med stor militärstyrka ankommit till
Örebro, der utspridt ett insurrektions-manifest, 
arresterat landshöfdingen m. m. och marscherade åt
Stockholm, hvilket lands-sekreteraren Cassel ansett sig
skyldig inberätta. Konungen begaf sig genast ridande
kl. 4 e. m. till Stockholm. Tullporten hade Gustaf
Adolf vid genomfarten befallt stängas, så att ingen
skulle slippa ut, utan konungens ordres, men väl in 
Ett bevis på konungens uppblossande vrede, var den
gifna befallningen att arrestera den vid tullbommen stående
posten, för att han uraktlåtit att knäppa en knapp. »De
äro förrädare, de der med,» sade han, och pekade på
vaktstyrkan..
Samma befallning afgick till alla tullvakterna.
Portarna till slottet stängdes och kedjorna upphäcktades.
Ridten på gatorna till slottet skedde med största
häftighet På Norrtullsgatan mötte konungen kaptenen vid f. d.
Svenska gardet Carl Fr. Lorichs, åkande med baron de Geer i
kalesch, att promenera. Dem befallde han att genast vända
om, och gå i arrest. (Handl. rör. Sverges äldre, nyare och
nyaste Historia, III delen).. Dit uppkallades alla förtrogne och
embetsmän både af militär- och civilcorpser. Konungen
berättade dem insurrektionen, en kungörelse derom
uppsattes och lemnades på trycket, (se bihang till
Posttidningen N:o 26 d. 13 Mars 1809) för att följande
dagen publiceras. Magistraten sammankallades; kl. 10
om aftonen uppkom Edelcreutz till de församlade, med
konungens bref af samma innehåll som publikationen.
Konungen beslöt att nästa dag afresa från
hufvudstaden, lät göra anstalter dertill och ärnade medtaga
hela kongl. familjen (prinsessan Sofia Albertina nekade
att följa med), samt skickade kurir till general Toll
i Skåne och general Wrede i Östergöthland, med
ordres att uppbryta med de under deras befäl
varande trupper till monarkens undsättning. 
Konungens resa skulle ställas till Södertelje såsom
mötesplats; många embetsmän fingo befallning att följa
med och vara färdiga kl. 11 f. m. d. 13 Mars.
Gustaf Adolf ärnade medföra artilleri, gevär,
sjukhusinventarier m. m. och med vapen stilla insurrektionen.
Till Stockholms försvar hade han utsett brigad-chefen
och borgmästaren Oldenburg, för hvilken skulle
utfärdas fullmakt som »General-adjutant för Stockholm.»
Då man föreställde konungen omöjligheten att i sådan
hast få hästar, befallde han att privata hästar skulle
begäras, eller tagas med våld. På det sättet
tillbragtes hela natten till d. 13, och först om morgonen
fingo några af de uppkallade lof att resa hem, för att laga
sig till afresan. Bland andra, som denna afton befann sig
på slottet, var engelska ministern Merry, hvilken, efter
erhållen del af upproret, skall afrådt konungen från
att bortresa, och tillstyrkt ständernas sammankallande;
hvilket Gustaf Adolf med häftighet nekat, under
utlåtelse: Det kan ingen tvinga mig till. Som det
härigenom otvifvelaktigt blef bekant, att konungen
ämnade afresa och börja ett inbördes krig undersåtare
emellan, så beslöto ett antal redlige män, Svenska
officerare, att afböja denna olycka, genom hinder för
affärden, och påstående, att konungen genast borde
sammankalla Ständerna; hvilket, om ock monarken
nekade, borde ske och han sjelf sättas ur stånd att
det längre förhindra Arnell..

Adlercreutz' första plan var dock ej att intränga
i konungens rum och der krossa hans välde. På
vaktparaden, midt i truppernas åsyn, ämnade han
stiga fram och högt och bestämdt förklara monarken
afsatt. Nuvarande general Ulfsparre har härom till 
oss skriftligen anfört: »General Adlercreutz, till
hvilkens parti jag hörde, ingick aldrig uti några
konferenser eller komplotter; flerfaldiga försök gjordes att
under lästa dörrar indraga honom i sådana, men vid
dylika tillfällen öppnade han alltid dörrarna på vid
gafvel och förklarade bestämdt, att han aldrig ville
inblandas i sådana handlingar; men att när
fäderneslandet vore i fara, ansåg han för en pligt, att öppet
och kraftigt agera; hvadan han, först d. 12 om
natten, då underrättelsen om vestra arméens uppbrott
ankommit till Stockholm, efterskickade mig, då vi
gemensamt sammankallade våra vänner och anhängare,
hvilka inom få timmar samlades i stor mängd; en
del detacherades på gatan utanför generalens
boning, för att efterse om polisen nalkades, ty ryktet
gick, att Adlercreutz skulle arresteras, hvilket vi svuro
förekomma, om det ock skulle kosta våra lif. Något
försök kom dock aldrig i fråga, blott en generalordre,
att vi alla, som hörde till Finska arméen, genast borde
afresa. Adlercreutz förklarade för de församlade
rikets ställning samt faran af ett inbördes krig och
fiendens anmarsch mot hufvudstaden, samt föreslog att
han, Adlercreutz, på vaktparaden d. 13 Mars kl. 10
f. m. skulle under bar himmel, i truppernas och
folkets närvaro, låta konungen veta, att sedan han fört
riket på branten af olycka, vore stunden inne för
honom att upphöra regera. Denna proposition antogs,
och lofvade vi understödja densamma; men sedan vi
allmänt voro församlade i pelaresalen, kom
underrättelse, att konungen ej gick ner på vaktparaden.»

I general Adlercreutz' rum hade nästan hela
natten till d. 13 varit folk af alla klasser, som
rådgjorde med honom och önskade få veta hans tankar,
samt att han skulle besluta sig, att blifva ledare af
den omhvälfning, som af alla var både förutsedd och
önskad. Ulfsparre och Arnell voro d. 12 om aftonen
på bal i Kirsteinska huset; balen var icke mycket
besökt eller animerad, gästerna samlades i grupper
och talade om alla rykten för dagen. De gingo
tidigt derifrån till excellensen Klingsporr, hos hvilken
de voro anställda som adjutanter, men kort förut
beordrade att tjenstgöra hos general Adlercreutz vid
norra Finska arméen, dit de efter några dagar skulle
afgå. Excellensen Klingsporr var nyss förut
hemkommen från slottet; de meddelade de nyheter de
hört, och fingo af excellensen veta hvad som
tilldragit sig på slottet. Från Klingsporr gingo de till 
Ulfsparres rum, han bodde tillsammans med De la
Grange. Under det de samtalade, kom en ordonnance
med befallning: att man skulle samlas hos general
Adlercreutz klockan 7 följande morgon. Då beslutades
sättet att utföra nyssnämnde plan. General
Adlercreutz skickade Arnell att uppsöka öfverste-löjtnant
G. von Otter, till hvilken han hade stort förtroende,
och de skulle möta honom sjelf kl. 8 uti nedre
pelarsalen. General Adlercreutz for till fältmarskalk
Klingsporr, som tillika med general Adlercreutz hade
fått befallning att uppkomma till konungen kl. 8.
Nyss före deras ankomst dit, var H. K. H. Hertig
Carl gången derifrån, som med konungen talat om
den förestående resan och förklarat sig icke hugad att
följa med. Konungen vistades nu i sina smårum,
flere af rikets högsta embetsmän hade varit inne hos
Gustaf Adolf och ytterligare med de mest rörande
termer afrådt från den tillämnade afresan, hvilket konungen
med stolthet afslog. Kapten-löjtnanten grefve C. E.
Levenhaupt, excellensen af Ugglas m. fl. hade gått in
för att dricka kaffe, ingångne i kapten-löjtnantsrummen
i vestra flygeln af slottet. Excellensen
Klingsporr var allena inne hos monarken, och i rummet
utanför konungens vakt samt några adjutanter Arnell..

D. 13 Mars 1809 kl. omkring 7 på morgonen, —
berättar Silfversparre, — kom major De la Grange till
mig, der jag bodde i Prinsessans palats, med helsning och
anmodan från general Adlercreutz, att jag skulle
uppkomma på slottet kl. omkring ½ 9, uti ett för
fäderneslandet vigtigt ärende. Jag lemnade genast det svar: att jag
på sagdan stund skulle inställa mig derstädes uti
Pelarsalen. Kl. 8 begaf jag mig äfven åstad och uppkom
i samma rum kl. ett qvart till 9, der jag endast
träffade några personer, som, i afsigt att taga afsked
af konungen innan dess bortresa, med detsamma
uppkommo I de la Gardieska Archivet berättas »huru det var
Skjöldebrand som lärde Adlercreutz att arresteringen kunde
ske i slottet, men varnade Adlercreutz att ej förlita sig på
väggarna i slottet och lemna konungen ensam, ty han kände
lönndörrarnas tillvarelse.» Men Adlercreutz glömde detta,
måhända, i en liten konfusion. — Enskildt sade Adlercreutz
till Skjöldebrand sedan: »att de öfriga konspiratörerne stötte
honom alltid ifrån sig med att börja uppgöra förslag om
embetenas delning. Hos Skjöldebrand hade han inte träffat
någon egen beräkning och derföre vakade han mest på honom.»
Denna nog skarpa tillvitelse om kamraterne i farans stund,
fick Adlersparre aldrig skäl att begagna om sina, till heder
för vestra arméen..

General Adlercreutz var äfven i yttre rummet,
för att afpassa den mest lämpliga stund för att
verkställa den tillämnade coup de main, hvilken skulle
afgöra rikets öde. Som nu dertill allt var gynnande,
skickade han ryttmästar Lagerheim till hof-marskalk
Silfversparre, öfverste-löjtnant von Otter, majorerne 
De la Grange, Ulfsparre och G. Adlercreutz (en
broder till generalen) samt fänrik Arnell, som alla voro
uti nedre Pelarsalen, med tillsägelse att genast uppkomma.
Flere vältänkande svenske män, både af militärer, civila
och borgare, voro tillsagde att uppkomma på slottet, men
osäkre hvarest de skulle göra mesta nyttan, hade de
placerat sig i både öfre och nedre pelarsalen, i
trapporna och hvalfven, samt utomkring slottet.
Engelbrechtska regementet hade högvakten; general
Engelbrecht hade samlat sin officercorps i vakten och med
ett handslag försäkrat Adlercreutz om så väl befäls
som trupps fullkomliga lydnad. Lifregementets
dragoner gjorde garnisonstjenst, och dess officerscorps
var samlad i vestra hvalfvet. Då de efterskickade
uppkommo i vaktrummet, stod general Adlercreutz med
handen på låset till konungens rum, sägande: »Följ
mig, go' herrar.» Han öppnade dörren, gick sjelf sjunde
in i konungens rum, sägande: »Eders Maj:t har nekat
lyda de rad, rikets högste embetsmän gifvit till rikets
frälsning; derföre är jag kommitterad af generalitetet
att hindra Eders Maj:ts afresa.»

Dessa ord blefvo blott till hälften afhörda, då
konungen genast tog ett par steg fram samt började
draga sin värja. Då gick hofmarskalken Silfversparre
fram, tog konungen i armen och sade: »Denna värja är
blott gjord för att dragas mot rikets fiender, men ej
mot undersåter.»

Konungen började nu skrika: »Förräderi!
Högförräderi! Hjelp! Hjelp!» Silfversparre anför detta utrop: »Hvad är det? Hvad
vill det betyda? Ni äro förledde, detta är förräderi, och
ni blifva alla olyckliga, om ni fortfara med ett så förrädiskt
steg.» Adlercreutz åter: att då han tilltalat konungen, afbröt
denne: »Förräderi, ni äro förförde och blifva alla olyckliga!»
Vi svarade lugnt: Vi äro hvarken förförde eller förrädare, vi
vilja frälsa Eders Maj:t och fäderneslandet. Konungen drog
sin värja, jag sprang honom då på lifvet, fattade honom
under armen, och öfverste Silfversparre tog värjan ur konungens
hand. Konungen begynte skrika förskräckligt: »De vilja
mörda mig, hjelp, hjelp.» och ville närma sig 
dörren, som var stängd. Konungen blef hindrad att gå
ut, blef hållen af De la Grange om lifvet under
armarna, i det Silfversparre och Ulfsparre bröto
värjan ur hans hand; hvarefter han slog omkring sig
med händerna, gaf De la Grange ett slag och
fortsatte sitt skrik F. d. Statsrådet af Wingård har i sina »minnen» anfört
huru De la Grange förgick sig ända derhän, »att hugga
Gustaf Adolf i strupen under orden: Detta ger jag fan, hvarvid
han höll på att strypa honom. Adlercreutz tog då De la Grange
i armen och ryckte honom till sig, sägande: »Konungen är
en helig person, som icke någonsin bör misshandlas.» Denna
beskyllning, lättsinnigt utkastad på en ädel mans graf, vittnar
om herr Wingårds sätt »att hafva Gud för ögonen,» då han
tecknar tidehvarfvets händelser. Det är emedlertid skada, att
den historiska uppgiften ej af herr Wingård offentliggjordes
medan De la Grange lefde; han hade då sjelf fått vederlägga
den, på sitt egendomligt eftertryckliga sätt. Vi uppmana
emedlertid herr af Wingård att angifva källan, der han uppfiskat
ett hittills okändt faktum, och åtnöja oss till dess med herr
Arnells benäget till oss afgifna förklaring: Att Statsrådet af
Wingårds ifrågavarande yttrande är alldeles oriktigt; De la
Grange höll konungen under armarna, och hans (monarkens)
starka skrik vittnade nog, att luftstrupen var ledig.. De utanföre varande ville på
konungens rop om våld och hjelp inkomma i rummet;
men som dörren var stängd och hölls igen af von
Otter, G. Adlercreutz och Arnell, försökte de att öppna
den, slogo sönder dörrspegeln, med eldgafflar och
sablar, och hade genom öppningen, emellan dörrarna och
den splittrade dörrspegeln, fått in några värjor. Då
började Gustaf Adolf något stilla sig, och när han 
hörde excellensen Klingsporrs med fleres försäkran,
att man ej ville göra hans person något illa, stod han
helt orörlig på golfvet för att afbida hvad som skulle
bli af. General Adlercreutz befallde nu, att dörren
skulle öppnas, gick sjelf emot de beväpnade och
förmanade dem till stillhet; emedan det var så ordnadt,
att de i vidrigt fall blottställde sig för olycka. Den
som med största ifver och styrka sökte försvara
konungens person, var hans lifjägare, hvilken dock snart
blef afväpnad och försäkrad, att regenten ej skulle
misshandlas. Då saktade sig alla, utom
general-adjutanten af Melin, som ropade Fräls konungen och
fäderneslandet. General Adlercreutz gick emot
honom, ryckte käppen af honom, sägande: I dag är
det jag som befaller. En af de närvarande hade
sprungit upp till drabanterne, som voro i öfre pelarsalen,
hvilka kommo trapporna utföre för att försvara
konungen. Då gick Ulfsparre emot dem och yttrade:
Kamrater, stillen eder, gören ej denna scen blodig,
jag bedyrar att vi ej skola göra konungens person
något illa — hvarefter de småningom gingo tillbaka.
Kapten-löjtnanten Levenhaupt, general-adjutanten
Melin och öfverste-löjtnant Berger blefvo tillsagde att
gå i arrest och Arnell befalld att föra dem uti
general-adjutants-flygeln samt der bevaka dem. Hans
excellens Klingsporr och general Adlercreutz gingo till
H. K. H. Hertigen, för att berätta hvad som skett,
och anmäla, att de närvarande beslutat anhålla, det
H. K. Höghet ville, intill dess Rikets Ständer kunde
sammankomma, antaga riksstyrelsen såsom
riksföreståndare, hvartill H. K. Höghet samtyckte. General
Adlercreutz, som general-adjutant, ombesörjde vakters
och patrullers utsättande omkring slottet m. m. till
ordningens bibehållande Arnell. — Borgerskapet anmodas taga banken och
riksgälds-kontoret under sin bevakning. (Adlercreutz.).

Det torde här böra tilläggas, att sedan planen
så tillvida var förändrad, att konungens arrestering
borde ske i slottet, blef Ulfsparre genom ryttmästar
Lagerheim, som var på vakt hos konungen, befalld,
att då Adlercreutz efter Klingsporr blef inkallad till
monarken, skulle de i komplotten invigde genom
garderoben intränga i konungens rum. Några minuter
derefter kom Lagerheim, ropade uti lilla dörren till
pelarsalen, Ulfsparre vid namn och sprang genast
ner. Ulfsparre begaf sig då skyndsamt till
dörren och sade med hög röst: Mine herrar, kommen nu
— satte sig derefter i marsch, endast åtföljd af fem.
Nerkomne i garderoben, träffade de Adlercreutz vid
dörren, som gick till konungens rum. När Adlercreutz
fick se Ulfsparre, befallde han avancera, hviskande
honom i örat: »Äro ej herrarne fler? Meddeladt af Ulfsparre.»

Då general Adlercreutz gick till H. K. H.
Hertigen, befallde han von Otter m. fl. att hafva uppsigt
öfver konungens person. När han återkom, voro
dörrarna till konungens rum tillskjutna. Han frågade
då med häftighet: Hvem är inne hos konungen?
men med detsamma han steg öfver tröskeln, sprang
konungen ut genom den motsatta dörren; general
Adlercreutz ropade då: Konungen springer ner, följ
efter. Somliga sprungo, men blefvo uppehållna i
korridorerna. Hof-jägmästaren von Greiff, som var i det
yttre rummet och hörde ropet, sprang, jemte flere
andra, stora trappan åt vestra hvalfvet, för att möta 
Gustaf Adolf, som han trodde skulle komma ner i
norra hvalfvet, hvilket ock skedde. Greiff mötte
konungen 8 à 10 steg in på borggården i fullt språng
med hatten på sig och värjan i handen, ämnande sig
till vestra hvalfvet. Konungen hade, kort före sin
flykt, tagit general Strömfelts värja, honom ovetande,
under det han tagit honom i famn, och beklagat sig
för denne hans faders bepröfvade vän, som hade
varit närvarande vid hans födelse. Då konungen kom
Greiff nära, hejdade han sig något, krökte armen
tillbaka, för att med eftertryck stöta värjan i hans bröst;
men Greiff parerade med venstra handen, så att
klingan körde upp mellan rockärmen och armen, gjorde
der en repa och gick ut vid armbågen. Greiff tog
monarken omkring axlarna, sökte förmå honom
återvända med föreställning, att han blottställde sig; men
konungen ropade på hjelp, skrikande: släpp mig, släpp
mig! Arnell.

Denna episod om konungens flykt förtäljes på
detta sätt af Adlercreutz: Då konungen genom den
söndriga dörren såg mig ankomma, sprang han ut
genom andra dörren, hvilken han hann tillregla och
igenläsa. Jag sprang efter och lyckades genom tvenne
våldsamma språng emot dörren få den sönder, och
hann fatt på konungen vid en spiraltrappa, då han redan
var på öfversta trappsteget. Han kastade en
nyckelknippa emot ansigtet på mig, men som gick förbi.
Emedlertid fick konungen försprång, så att, då jag
kom upp på trappan, var han redan ur ögnasigte.
Jag sprang på måfå efter honom, och till lycka
träffade åtskilliga hoflakejer och städerskor, som visade
hvilken väg konungen tagit. På detta sätt kom jag 
slutligen ner i östra slottshvalfvet, utan att hinna
konungen, som likväl under vägen fallit i en trappa,
och stött ena armen temligen illa. Oviss hvar jag
nu skulle söka konungen, kom jag par hazard att
kasta ögonen åt norra lejonhvalfvet, då jag blef varse
någon, som fattade i konungen. Jag och major de
la Grange, jemte flere, som kommo efter, skyndade
dit, då vi funno konungen och hofjägmästaren Greiff,
hvilken sistnämnde varit uppkommen i konungens rum
och genast vid underrättelsen, att konungen genom
flykten sökt undkomma, tagit vägen ner för stora
trappan öfver inre borggården, der han gensköt
konungen och fick fatt på honom i Lejonhvalfvet; o. s. v.

Omständligare vidrör von Greiff förhållandet:
Under detta patrullerande (i och omkring slottet)
underrättades jag att hålla mig i slottshvalfvet, och, vid
tecken, skynda upp till konungens rum eller der det
kunde behöfvas. Det skedde; men ovisshet om
stället gjorde, att jag blef uppehållen, och kom ej till
konungens rum förr än värjan var tagen af
konungen. Jag gick, som de öfrige närvarande, ut och in
i rummen, till och ifrån konungen; men som jag ej
var klädd i uniform, ville jag ej längre qvarblifva,
efter alla tycktes vara säkra, att intet vidare biträde
behöfdes, — men frågade likväl om jag med säkerhet
kunde gå derifrån, hvarpå svarades: om ni behöfs,
skall ni få veta deraf. Ämnade ock verkligen gå; men
betraktandet af en så lätt verkställd revolution, och
det legera sätt, hvarmed konungen bevakades, gaf
mig anledning att dröja och erinrade mig om de
förebråelser jag hade att göra mig, om en vändning kunde
yppa sig, helst jag kunde vara misstänkt för
delaktighet i saken. Jag satte mig emot ett trädgaller 
vid ett fönster af de små yttre rummen, hvarifrån
jag kunde se genom dörrarna, som stodo öppna.
Konungens sängkammardörr var väl stängd, men ett hål
genom dörren, som drabanterna och konungens
husarer gjort, då de ville intränga, gaf tillfälle att se
konungen, som gick fram och tillbaka beständigt. Ut-
och ingående personer, jemte nyssnämnde
omständigheter, bringade mig på åtskilliga reflexioner, som
sysselsatte mig, då generalen baron Adlercreutz, som
emedlertid lärer varit hos H. K. H. Hertigen, kom och
med någon ifver frågade, hvilken var inne hos
konungen; hvarpå jag svarade, att det lärer vara
general Strömfelt och hans excellens grefve Ugglas.
Generalen skyndade till dörren och uppsköt med häftighet
densamma. Som dörren öppnades, ser jag konungen
springa utför en liten trappa i rummet, och hörde
generalen ropa: Konungen springer, följ efter! Jag
kände inte hvart den trappan bar, men supponerade,
att konungen skulle genom densamma komma åt
hvalfvet vid Lejonbacken och taga den vägen för att
undkomma, om han ej inom slottet kunde gömma sig
eller ertappas af dem, som följde efter. Jag fattade
derföre i samma ögonblick det beslut, att försöka hinna
möta konungen i nyssnämnde hvalf, för att hindra
honom blifva synlig eller komma ut bland folket;
hvilken tanka följde mig allt igenom och var så
mycket lyckligare, som minsta försummelse gifvit
konungen tid att komma till vakt-hvalfvet. — — —
Tog vägen snedt till Lejonhvalfvet, och mötte
konungen 8 à 10 alnar inpå borggården i fullt språng
med hatten på och värjan i hand framför sig, med
utseende af vildhet och raseri, och ämnande sig
derifrån jag kom eller till vakten, efter sin egen utsago.
— — — Konungen studsade litet, då han kom mig
närmare, drog armarna tillbaka för att med eftertryck
stöta värjan i bröstet, och var så nära, att den
snuddade vid knapparna på syrtuten, då jag med venstra
handen parerade och höll fast klingan i handen, så
att den kroknade något; men den starka farten vi
begge voro uti, gjorde att han körde in emellan
armen och syrtuten och gjorde en repa från handlofven
till armbågen, hvarest värjan stack ut och blef
sittande, då konungen släppte värjan och jag fattade
med begge mina armar om konungens axlar. — — —
Konungen ropte på hjelp och frälsning, och skrek: släpp
mig, släpp mig! — — — Just som jag fick in
konungen till hvalfvet, kom en arbetskarl, som jag tyckte,
från porten, der han förmodligen varit sysselsatt att
hjelpa konungen ut, och fattade i begge armarna på
mig och ropte, tillika med konungen, om frälsning och
hjelp: Konungen är öfverfallen, kom, vi skola
försvara vår kung. Detta uppehöll mig något vid
ingången, emedan jag måste stanna, taga uti konungen
med venstra handen och expediera min karl med den
högra, så att han öfvergaf fullföljandet af napptaget 
Von Greiffs Berättelse om sin befattning vid konung
Gustaf Adolfs arresterande vid Regements-förändringen d. 13
Mars 1809.; m. m.

Denna sistnämnda uppgift tycks De la Grange,
med mycket skäl, bestrida. Vi låna hans egna ord:
Då konungen, som fånge, flydde med general
Strömfelts värja och Adlercreutz härom fått
underrättelse, skyndade han och De la Grange efter den
flyende. Flera gånger upptäcktes konungen i
slottstrapporna, då han en gång kastade en ring med
nycklar mot ansigtet på Adlercreutz, en annan gång sin 
klocka, för att hejda honom i farten, och under detta
träffade könungen en trappa samt försvann.
Adlercreutz och de la Grange fortskyndade sitt lopp, tills
de nedkommo i Logårdshvalfvet, då den förstnämnde
fick se en skymt af konungen, i det han insprang i
Lejonbacks-hvalfvet, men Adlercreutz förmådde ej af
trötthet fortsätta fasttagnings-försöket, utan sade
flåsande åt de la Grange: Skynda, jag orkar ej mer.
Med blixtens hastighet ilade de la Grange till det (af
Adlercreutz) anvista stället, tvärs öfver borggården
till Lejonbackens hvalf, der han i den stora gången
finner konungen och Greiff, båda af den Strömfeltska
värjan (som konungen i sitt häftiga lopp stuckit in i
Greiffs rockärm) så fast sammanläste, att de omöjligt
kunde komma ifrån hvarandra. En stor, axelbred
vedbärare hade, vid konungens rop, tillkommit och
fattat tag i Greiffs axlar, allt i begrepp att befria
den fångne konungen. I den häftiga fart de la Grange
då var, gifver han vedbäraren en så kraftig stöt, att
han blef sträckt till marken, då värjan lossade ur
handen på konungen och drogs ur rockärmen, hvarefter
de la Grange och Greiff gemensamt uppburo
konungen till dess rum i slottet. Under vägen ropade den
fångne konungen till alla förbipasserade poster: skjut! —
hvarpå de la Grange hotade med handen, föregifvande
att konungen vore sjuk De la Granges till oss lemnade skriftliga Berättelse
om dess deltagande i Gustaf Adolfs arrestering d. 13 Mars
1809. Det bör ej här förbigås, hur ridderligt de la Grange
betedde sig, då von Greiffs pensions-fråga förekom på
Riddarhuset. Greiff gick då i sällskap med major Silfverstolpe till
de la Grange, som stod och talade med numera aflidne
landshöfdingen Carl Flach jemte flere andra, och bad honom
vänskapsfullt att, »ehuru lika kompetent till den ifrågavarande
pensionen, som han, »i dag förblifva passiv.» Efter några
bevekande framställningar lofvade de la Grange det, under
förbehåll likväl, att hans handling d. 13 Mars 1809 måtte qvarstå
för historiens räkning såsom fullt gällande, och hvilket
sanningsenligt kan inhemtas, så väl af de la Granges till Adlercreutz
ingifne rapport straxt efter revolutionen, som i repliken på von
Greiffs biografi, tecknad i Granskaren..


Gustaf Adolf var då mycket blek, yttrade sig
må illa och ville stanna, då Greiff sade honom: Eders
Maj:t får hvila sig, då han kommer upp. De
närvarande togo och buro honom upp, general Adlercreutz
gick förut och visade vägen genom korridoren till östra
hvalfvet. Uti galleriet hvilades en stund, medan en
gick omkring och öppnade dörren till hvita rummet,
dit konungen fördes. Han mådde illa samt kräktes.
Konungens Lif-medikus efterskickades; då man bad
honom dricka vatten, för att lindra plågorna, vägrade
han det, men efter flera förnyade försök derom, tog
han glaset, drack och sade: för min hustrus skull! 
En i Hist. Handlingar III del. införd Berättelse om
1809 års Revolution omförmäler: att då konungen ej ville
dricka vattnet, sade Adlercreutz: Eders Maj:t lärer tro sig
vara omgifven af mördare? och drack så ur glaset.
Hos konungen sattes nu vakt af tvenne officerare,
som ordentligt ombyttes. Till H. Maj:t
Enkedrottningen gick H. K. H. Hertigen och berättade
tilldragelsen, försäkrande: att icke hans äregirighet utan
konungens olyckliga styrelse och rikets iråkade elände
voro orsaken till den. Hon började häftigt gråta och
yttrade: Jag har lefvat en dag för länge i Sverige.
Till H. Maj:t Drottningen på Haga skickades
riksmarskalken grefve Fersen med underrättelse om hvad som
skett; han stannade qvar hos henne hela dagen.
Regeringens ledamöter sammankallades hos hertigen;
riksdrotset, som i 14 dagar varit sjuk, bars upp i 

portchaise. Hertigen anmodades då att emottaga
riksföreståndare-befattningen, en proklamation uppsattes
och underskrefs, hvilken genom riks-härolden kl. 3
e. m. publicerades å torgen på vanligt vis. När
konungen efterhand stillat sig, hörde han pukor och
trumpeter skalla, yttrande sig nyfiket om betydelsen Arnell..

Klockan 1 följande natten affördes Gustaf Adolf
till Drottningholm, åtföljd ner till vagnen af alla dem,
som bevakat honom. Uti vagnen åkte med honom
Silfversparre, von Otter och De la Grange, på
kusksätet Greiff och bak på vagnen tvenne officerare. I
vagnen derefter åkte Edelcreutz och Arnell; vädret
var vackert, med månsken. På Stockholms gator var
ingen rörelse, utan allt så tyst, som om ingenting
märkvärdigt passerat. Då vagnarna kommo till
Drottningholm, — berättar en af dessa konungens följeslagare
— kördes till nedre trappan åt sjösidan, der vi
stego utaf; men som förutgående dagen varit starkt
solsken, hade den smälta snön nedrunnit från taket
på trappan och af nattfrosten tillfrusit, så att intet
trappsteg syntes, utan var betäckt med is, som en
starkt sluttande backe. Då Gustaf Adolf med sin
bevakning skulle gå uppföre, föllo de omkull — och
konungen tvenne gånger. Då sade han: Om herrarne
tillåta mig, skall jag visa en bättre väg; hvarefter
vi gingo omkring slottet, och upp för trappan åt
trädgården. Som beslutet om konungens förflyttande till
Drottningholm icke fattades förr än eftermiddagen d.
13, så hade rummen icke hunnit uppvärmas. För
Gustaf Adolf bäddades i en inlyftad stålsäng med
omhänge uti stora parad-sängkammaren, och en stor
eldbrasa upptändes i spiseln. Sedan han en stund
promenerat fram och tillbaka i rummet samt druckit en 
kopp boullion, befallde han att kammartjenaren skulle
komma in och kläda utaf honom. Sedan han lagt sig,
insomnade han Arnell.. — — — Från Drottningholm
transporterades f. d. monarken till Gripsholm 
Under den korta vistelsen på Drottningholm låg f. d.
konungen till sängs nästan hela tiden, läsande i Bibeln. På
Gripsholm åter var han dagligen uppe, klädd i svart frack,
med endast lilla Malteser tecknet, sydt på fracken. 
Kokarden på hatten blef aftagen vid resan från Drottningholm. På
Gripsholm inställde sig öfverste von Böhnen och önskade,
enligt reg. konungens skriftliga tillstånd, att få slippa in till
Gustaf Adolf, som först undanbad sig detta, men slutligen
beviljade det — utan att dock svara eller tala till honom; hvilket
gjorde uppvaktningen ganska kort. Hvad jag bör vitsorda, är,
att f. d. konungen under hela tiden med yttersta 
noggrannhet observerades. Svagheten hos honom att vilja bemötas som
konung, öfvergaf honom aldrig, så att han ingen gång bad oss
eller ens öfverste Silfversparre sitta, oaktadt flera timmars
samtal. (Upplysningar oss lemnade af general G. Reuterkrona.)
Vidare om f. d. konungens vistande på Drottningholm,
berättar dåvarande majoren, sedermera general Stjerngranat: »Jag
är nu kommenderad här (Gripsholms slott d. 5 April 1809)
under öfverstens befäl såsom tjenstgörande öfver-adjutant vid
konungens bevakning, och har tillfälle att dagligen och
stundligen betrakta och afhöra denna högst besynnerliga f. d.
monark. Bevakningen består af en bataljon af lifregementets
grenadierer, en sqvadron kurassierer och några artilleripjeser, utom 12 à 16
officerare af differanta corpser, som posta inne hos konungen, tvenne
beständigt. Lokalen och byggningssättet af detta ställe, gör
detta försvar för konungens person ganska tillräckligt. —
Konungens lefnadssätt här är sig vanligt och likt alla dagar.
Klockan 10 à 11 äter han (nb. alla mål med strykande
aptit), om aftonen en ganska god soupé. Straxt derpå lägger
han sig, sofver lugnt till kl. 9 à 10 om morgonen, då han,
af kammartjenarens stampningar och eldning, ändtligen
vaknar. Genast begär han kaffe och förtär några koppar,
somnar åter och vaknar merendels omkring kl. 12, då han äter
frukost, läser i Bibeln, hvisslar, slår takt med händerna och
somnar åter kl. 5 à 6; derpå stiger han upp, kläder sig i
stöflar och sporrar, skinnbyxor och drabantfrack. Nu begynnes
promenaden fram och åter på golfvet, (nb. jag glömde, att
innan han stiger upp, förtäres en dugtig middag på sängen).
Under promenaden, som räcker till soupén, består hans
occupation uti att åter hvissla, slå takt med händerna, dricka thé,
läsa i bibeln, konversera då och då med de vakthafvande
officerarne, och att förarga sig öfver de noveller man berättar
honom om stilleståndet med Ryssland, beskickningarne till
Frankrike, och de frukter man hoppas skörda af revolutionen.
Detta är hans hvardagslif; och för öfrigt synes han temligen
obekymrad om hvad som kan hända honom i en framtid.»
(Meddeladt af kammarherren G. Schmiterlöv.).


IV.

Så börjades och ändades katastrofen d. 13 Mars
1809.

Den kan skärskådas från tvänne sidor. Från
den ena framställer den sig såsom en handling af
den största och oegennyttigaste sjelfuppoffring; från
den andra, såsom en idrott af den mest utsträckta
oeftertänksamhet. Skaldens förklaring: att rätt är det
som lyckas, torde här, mer än i de flesta fall, kunna
tillämpas, utan att förringa värdet af den onekligt
i och för sig sjelf och till sina resultater
glänsande bedriften.


FEMTE AFDELNINGEN.



I.

Dagen efter Gustaf Adolfs arrestering erhöll de
la Grange ordre från H. K. H. Hertig Carl, att med
depescher afgå först till Franske marskalken fursten
af Ponte-Corvo, sedan till Paris, att lemna Kejsar
Napoleon del af revolutionen.

Den »Hemliga Instruktion, hvarefter
öfveradjutanten majoren de la Grange, hafver sig att rätta,»
lydde som följer:

1 §. Öfver-adjutanten begifver sig till
Helsingborg, och afgår derifrån såsom Parlementär till
Helsingör. Han anmäler sig hos dervarande
befälhafvare, och förmäler sig ega ett bref af synnerlig
vigt att sjelf aflemna till högste befälhafvaren öfver
H. Kongl. Danska Maj:ts armé, samt begär af sådan
anledning att blifva förpassad till Köpenhamn.

2 §. Vid ankomsten dit aflemnar
öfveradjutanten samma skrifvelse till kommenderande generalen,
och, med anledning af densammas innehåll, tillägger
mundtligen sin anhållan att ofördröjligen blifva
förpassad till Hamburg, eller till den ort, hvarest
Franske marskalken, fursten af Ponte-Corvo, vistas.

3 §. Herr fältmarskalken grefve Klingsporrs
bref till befälhafvaren öfver Hans Danska Maj:ts armé
innehåller en proposition å H. K. H. Hertigen 
regentens vägnar, om ett stillestånd på obestämd tid, till
freds-underhandlingarnes begynnande,
Öfver-adjutanten förmäler sig ega en dylik framställning att å samma
höga vägnar göra H. D. Fursten af Ponte-Corvo
såsom befälhafvare öfver den närmast Sverige förlagda
Franska armé.

4 §. Öfver-adjutanten begär, att H. K. Danska
Maj:ts svar genom Dess kommenderande general må
med Dansk parlementär afsändas till Helsingborg, för
att sedan vidare fortskaffas.

5 §. Öfver-adjutanten kan uti samtal med
samma general eller andra Danska officerare omnämna
den härstädes förefallna vigtiga händelsen, icke
förgätande att dervid tillägga den fullkomliga enighet, som
rådt hos alla embetsmän, krigsbefäl och alla klasser
af medborgare.

6 §. Vid ankomsten till Hamburg inställer
Öfveradjutanten sig hos Fursten af Ponte-Corvo och
aflemnar den till honom medhafda skrifvelsen. I samtal
med Fursten meddelar Öfver-adjutanten alla de
upplysningar om förändringen af styrelse härstädes, hvilka
med sakens beskaffenhet och Sveriges intresse
öfverensstämmande äro.

7 §. Skulle Fursten befinna sig å någon ort
emellan Hamburg och Paris, eger öfver-adjutanten att
honom der uppsöka, och i sådan händelse hos
Franska ministern i Hamburg, jemte uppvisande af sina
bref och anmälan af sitt ärende, begära respass till
den ort, der Fursten sig uppehåller.

8 §. Skulle Fursten genast kunna lemna ett
jakande svar på den framställning om stillestånd, som
uti herr fältmarskalken grefve Klingsporrs bref
innehålles, och i följe deraf sjelf eller genom Franska
ministern i Hamburg ville öfverlemna de för en 
underhandlare jemte dess medfölje nödige respass för att
till Paris afgå, — i sådan händelse återvänder
öfver-adjutanten ofördröjligen med förenämnde svar och pass,
till Stockholm.

9 §. Men skulle Fursten i afseende på dessa
omständigheter först behöfva Kejsarens, dess herres,
förhållnings-ordres, då afvaktar öfver-adjutanten i
Hamburg, eller å den ort Fursten vistas, dess från Paris
väntade svar, för att dermed sjelf företaga hemresan;
men afsänder i sådan händelse genast den honom
medföljande officern såsom kurir till Stockholm, med
underdånig rapport om sin resa samt om de preliminära
tänkesätt i anseende till Svenska angelägenheterna,
som han hos Fursten och Franska ministern i
Hamburg förmärkt.

10 §. I samtal så väl med dessa personer,
som med andra Franske tjenstemän och officerare,
yttrar sig öfver-adjutanten med värma och tillförsigt, om
alla klassers enhällighet i de tänkesätt, som grundlagt
förändringen, om den allmänna fosterlands-känsla, som
råder, om allas öfverensstämmande beslut att
upprätthålla rikets sjelfständighet. Skulle Fursten eller
ministern omtala det förestående fredsverket, inskränker
öfver-adjutanten sig vid den enskilda önskan, att
Frankrike å ena sidan icke måtte medgifva Sveriges
styckning eller försvagande, och å den andra icke
fordra sådana vilkor för freden, hvilka skulle göra ett
krig med England oundvikligt, ett krig, som Sverige i
dess närvarande belägenhet icke kunde uthärda, och
som således blefve skadligt för Frankrikes eget
intresse, då det beröfvade samma makt allt hopp om
en framtida motvigt i Norden.

H. K. H., som förväntar sig öfver-adjutantens
skyndsamma resa och återkomst, önskar honom i 
öfrigt lycka till sitt ombetrodda värf och förblifver
honom välbevågen.

Stockholms slott d. 14 Mars 1809 Efter det oss af de la Grange meddelade
originaldokument..

CARL.

Fursten af Ponte-Corvo mottog i Dresden de la
Grange med mycken huldhet. Då fråga derpå snart
uppstod om Frankrikes och Sveriges naturligaste
förhållande till hvarandra, yttrade Bernadotte: »Entre
ces nations, confiance et sympathie est l'etat le plus
naturell; et aussi long temps que cette harmonie
existe, l'Europe n'a plus à craindre le pouvoir des Barbares.»
Man må här ihågkomma, att Bernadotte talade om
Frankrike och Sverige, ej om de båda despoterne
Napoleon och Gustaf IV Adolf; ty ingen af dem
representerade, efter hans sätt att se, sitt lands sanna intresse.
Det var lärorikt att höra, säger de la Grange i sina
efterlemnade anteckningar, med hvilken klarhet och
bestämdhet denne Furste genomgick Europas ställning,
framdrog nationernas egenheter, vidrörde deras särskilda
bestämmelser, redogjorde för Napoleons system, mot
hvilket han vågade göra flera anmärkningar, men på
ett sätt, som tillkännagaf den erfarne verlds- och
statsmannen. Om Sverige kände han mer än mången svensk,
som gör anspråk på denna kunskap. Det roade mig
isynnerhet att erfara, med hvilken beundran han
omfattade våra store konungar, synnerligast Gustaf II
Adolf, och huru den svenske soldaten hade tillvunnit
sig hans odelade uppmärksamhet. Innan afresan gaf
till och med prinsen sig tid att undervisa de la Grange
om hvad han egentligen hade att iakttaga under den 
förestående konferensen med Napoleon, såsom att ej
gå Kejsaren för nära, undvika, liksom rädd och
förlägen, hans mönstrande blickar, ej stå rak eller se
honom öfver axeln, svara kort och genast på hans
frågor samt icke fästa uppmärksamhet vid något annat i
grannskapet m. m. Äfven underrättade han honom,
att om Napoleon kom in i audiens-rummet med
armarna på ryggen, var det ett vanligt tecken, att
Kejsaren var vid godt lynne; men hade han den högra
handen gömd i bröstet, så borde man vara beredd på
ett kort samtal. När de la Grange lemnade
Dresden, följde honom en af Bernadottes adjutanter till
Paris.

Den nyss anförda »Hemliga instruktion» som, de la
Grange medförde till Dresden och Paris, är märklig
nog och visar tillräckligt, huru mycket hertig Carl
byggde på Napoleon, för att sedan i sin ordning låta
honom bygga på sig. Vi veta, huru den räkningen
slog felt, och huru Svenska regeringen vid det
tillfället begagnade sig af en politik, som skulle hafva
Rysslands uppkomst till följd.

De la Granges samtal med Napoleon i Paris
räckte en half timma. Despoten ville ej tro, att sju
personer varit tillräckliga att afsätta en envålds-konung;
men slutade med att lyckönska Sverige till befrielsen
från en narrs öfvervälde, »la supériorité d'un fou», som
han utlät sig på sitt korta kärnspråk.

Vid de la Granges afresa från Paris fick han af
Kejsaren ett bref till hertigen. Sedan
Riksföreståndaren genomläst detsamma, gaf han de la Grange en
kyss och general-adjutants-titeln. Denna lyckopost
anlände d. 30 April, således en dag före Riksdagens
början. Resan mellan Paris och Stockholm hade
blifvit verkställd på 10 dagar.



II.

Vi återvända till vestra arméen.

Försöket att hindra denna armés inmarsch i
hufvudstaden, strandade hufvudsakligast mot
Adlersparres skarpsinnighet. Han såg eller tyckte sig se i
dessa, under larfven af den största vänlighet, afgifna
ordres en hemligt åsyftad önskan att splittra hans
makt och med detsamma göra honom sjelf svag och
betydelselös.

Efter en med sina förtrognaste officerare hållen
konselj i Grans gästgifvaregård, om han borde eller
icke borde åtlyda Riksföreståndarens, något alltför
mycket egenmäktiga befallning, hvarvid han ock öppet
tillstod, att han under dessa den nya regeringens mått
och steg tyckte sig, som man säger, se en hund
begrafven, — förklarade de närvarande, nästan med en
mun: att arméen oskingrad skulle intåga i Stockholm,
och att man under inga vilkor ville skiljas från
befälhafvaren.

Efter emottagandet af ett sådant svar satte sig
Adlersparre ner och skref följande rader till hertigen:

»Djup, liflig och rörande var den tillfredsställelse,
som jag och mina medbröder kände, när vi emottogo
första underrättelsen om Eders Kongl. Höghets ädla
beslut att rädda fäderneslandet, det olyckliga, lidande
fäderneslandet, och att åter mottaga vården om dess
sällhet och lugn. Om något kunnat öka, och i sjelfva
verket ökat denna obeskrifliga, ljufva tillfredsställelse,
så är det Eders Kongl. Höghets Nådiga, ömma, af nit
för fäderneslandet, af kärlek till oss vapenbröder
lågande skrifvelse d. 17 dennes. På detta sätt, med
bifall och godhet omfattade af Sveriges hjelte, kunna
vi ej ett ögonblick tvifla om det ädla, stora företagets
framgång. Vi sväre det nu vid Eders Kongl. Höghets
namn och egenskaper. Vi våga härmed nedlägga för
Eders Kongl. Höghet vår försäkran om bergfast 
tillgifvenhet. Min underdåniga lifliga önskan, att inför
E. K. H. få personligen uttrycka dessa våra tänkesätt,
nödgas jag återkalla, intilldess trupperna inrycka i
hufvudstaden. Inbördes förtroende, gemensam helig
föresats, att i lif och död ej skiljas, uttryckligen gifna
löften för detta ändamål äro grundvalen för vår
förening, för vårt vågsamma företag och för vår egen
trygghet. Jag vill, bör och kan således ej aflägsna
mig ifrån dessa trupper, ädla vapenbröder, förr än vår
enda, enkla föresats är till fullo verkställd, den, att
förskaffa Rikets Representanter frihet att
sammankomma och frihet att inbördes öfverlägga och besluta.
Vi skola aldrig beträdas med att åsyfta något annat
ändamål än detta, att vilja blanda oss i andra
regerings-angelägenheter, än denna. Endast i afseende på
vår enskilta trygghet och vår föresats att ej
skingras, måste jag för E. K. H. bekänna: att så länge
de fordna Konselj-ledamöterne äro i affärerna, så länge
uppenbara fiender till den timade förändringen ega
frihet att verka, så länge polisen är i samma hand,
som förut, anse vi oss endast af vår täta, orubbliga
förening ega personlig frihet. Jag säger detta med
den uppriktighet, hvaraf jag tror mig hafva gifvit
säkra bevis under all den tid, jag fordom haft den
nåden vara nära E. K. Höghets person.

Gran d. 18 Mars 1809.
Georg Adlersparre.»

Med hertigens bref till Adlersparre följde ett från
Adlercreutz, dateradt d. 17 Mars 1809. Innehållet
af den afskickade ordern vidrörs ej häruti, liksom ville
Adlercreutz komma ifrån den nog mycket egenmäktiga
åtgärden, som dock var en följd af hans inflytande
hos Riksföreståndaren. Brefvet kan i sin helhet
läsas uti Historiska Handlingar III delen, sid. 151.
Adlersparres svar må här anföras:

»Högvälborne herr baron, general m. m. Jag får
den äran aflägga min förbindligaste tacksägelse för
brefvet af d. 17 dennes.

Det är för mig och mina vapenbröder en stor
tillfredsställelse, att ega en stor, förtjent mans, en
fäderneslandets väns bifall i vårt företag: detta blir för
oss i alla tider fortfarande outplånlig, ljuf
tillfredsställelse. Jag utber mig att få förklara detta på mina
vapenbröders och mina egna vägnar.

Innelyckte protokoll utvisar, att jag ej kan
aflägsna mig från mina vapenbröder; att jag
följaktligen ej kan åtaga mig någon annan befattning, än att
föra dem, intill dess det enkla ändamålet är vunnet,
att Rikets Ständer äro tillsammans och utöfvat
rättigheten att fritt öfverlägga. Den är ej
fäderneslandets och lugnets vän, som försöker att skingra och
aflägsna oss, innan detta mål är upphunnet. Vi skola
aldrig blanda oss i andra regerings-angelägenheter än
denna; men till en redlig man kan man uppriktigt
säga, att så länge den fordna styrelsens ledamöter äro
mangrant eller talrikt i affärerna; så länge den skedda
förändringens uppenbara fiender äro i full frihet att
verka; så länge polisen och dess inflytande på pöbeln
är i samma händer som förut, anse vi oss ej ega
personlig trygghet. Jag förklarar än en gång, att jag
nämner detta blott i afseende på vårt beslut att ej
skingras; i öfrigt blanda vi oss ej i några
regerings-ärender, och jag kan ej emottaga någon annan
befattning än den, mina krigskamraters förtroende mig
gifvit, intill dess vårt enda, enkla ändamål är upphunnet.
Med största högaktning m. m.

Tibble den 19 Mars 1809 Originalbrefvet oss meddeladt af friherre C. Adlercreutz..
Georg Adlersparre.

Denna, i vårt tycke, billiga opposition kom
likväl Adlercreutz att för en stund förgäta
»högaktningen för den man,» hvilken han i det åberopade
brefvet af d. 17:de kallar »föremålet för hvar redlig Svensks
erkänsla och tacksamhet.» Eller huru på annat sätt
förklara dessa ord i ett bref från Adlercreutz till
Björnstjerna: »Jag har på uppmaning af Vestra
arméen verkställt en revolution, jag har trott mig
härigenom gjort mig förtjent af dess förtroende, jag har
bedt dem skynda hit med någon del af deras
trupper, för att gifva styrka åt hvad som skett, jag har
bedt befälhafvaren skynda hit för att deltaga i
vigtiga öfverläggningar, helst vi befara fiendens
öfvergång öfver hafvet; — i stället för att gå mina
önskningar till mötes, låter man trupperna ligga flera
dagar öfver vid Barkarby; Adlersparre skickar ett
protokoll i stället för att komma sjelf, säger sig icke ega
någon säkerhet, så länge många af förra regeringen
och den förra polisen äro i verksamhet, med ett ord
bibehåller sina trupper i insurrektionstillstånd. Hvad
i Herrans namn skall väl blifva af allt detta? —
ettdera är han indisponerad af några elaka Jakobiner
härstädes, eller är ej hans föremål fäderneslandets 
frälsning. Jag låter aldrig föreskrifva mig lagar — och
skall så länge blodet röres i mina ådror icke tillåta
ett par regementer vilja öfverändakasta all ordning och
upphäfva sig till styresmän Originalbrefvet dateradt d. 20 Mars, meddeladt af
Ryttmästaren Grefve M. Björnstjerna..

Hade ifrågavarande skrifvelse varit vår enskilda
tillhörighet, hade den ej här blifvit anförd, utan offrad
åt glömskan; emedan den otvifvelaktigt är dikterad i
en icke lugn och Adlercreutz rättkänsla värdig stund.
Men i förmodan, att brefvet, uti något obevakadt
ögonblick, kunnat falla i händerna på någon, som finner
sin skadeglädje och uträkning vid att framställa
Adlersparre och Adlercreutz såsom fiender, hafva vi nu
åberopat innehållet, för att med detsamma visa
allmänheten, hvilken obefogad anledning Adlercreutz
hade att tvifla på Adlersparres nit att medverka till
rikets frälsning, och huru detta tvifvel grundade sig
på de mest lösa och sväfvande hypotheser — foster
af en lika lätt uppkommen som försvunnen
misstänksamhet.

Författaren säger sig af Vestra arméen
uppmanad att verkställa en revolution. När och hvar
lemnades det uppdraget? och om det verkligen
lemnades, — hvilket vi högeligen betvifla — hvem åtog
sig att vid detta tillfälle representera Vestra arméen?
I sin »politiska trosbekännelse» säger väl Anckarsvärd:
att han bad general Adlercreutz att icke åt sitt eget
öde öfverlemna öfverste-löjtnant Adlersparres
tillämnade revolutions-företag; och huru Adlercreutz
med ett slags hånlöje uttryckte sitt tvifvelsmål om
någon rörelse ifrån Vestra arméens sida. Kanske
var det denna, utan all auktorisation, framlemnade 
suplik, som kom Adlercreutz att hånle åt en
möjligtvis hos de upproriska i Wermland befarad fruktan
och vankelmodighet, representerad i suplikantens
ömmande framställningar, och som pådref Adlercreutz
att taga ett parti?

Den af Adlercreutz kontrasignerade ordern från
Riksföreståndaren föreskrifver, att Vestra arméens ena
halft förlägges i och omkring den trakt, der
befallningen härom inhändigas. Hvem gaf hertigen makt
att i denna stund föreskrifva Adlersparre lagar —
Adlercreutz och hans 6 adjutanter? Att
Adlersparres ej genast underdånigt böjde sig för denna 
sjelfskapade myndighet, kan ej ligga honom till last; men
väl, om han gjort det. Han hade då med detsamma
sjelf öfverkorsat det vackraste löftet i sin
Proklamation: »Vi hafva räckt hvarandra handen uppå, att
rikets fäder och lagstiftare skola ega frihet, under
våra vapens skydd, att sammanträda, för att
öfverlägga och besluta öfver det lidande och eljest snart
förstörda fäderneslandets angelägenheter; vi hafva
räckt hvarandra handen uppå att för deras lotter
nedlägga de vapen, hvilka vi för deras frihet
tillgripit; oförfärade krigsmäns sammanhållna svärd
skola sedan omkring svenska lagstiftares
öfverläggningsrum bilda en skyddsmur, som ingen våldsmakt
förmår bryta.»

Adlersparre insåg redan då, hvad som
sedermera besannades, att hertigens befallning skedde på
en inrådan af Adlercreutz, hvilken, så väl genom
slägtskapsförbindelser som flera andra orsaker, stod i
närmare förtrolighet med flere af de personer, som
tillhörde det förderfliga regerings-systemet; och kändt
är, att dessa ej sparade sina ansträngningar att
insnärja den finske hjelten i sina nät, ehuru han, vid
nogare besinning, sönderslet dem, som ett vredgadt
lejon sönderrifver jägarens snaror. Om Adlersparre nu
inbillade sig, att Adlercreutz i dessa förförelsens
ögonblick, då han verkligen lyssnade på dåliga
rådgifvares haltande förslager, åsyftade att med ett slags
maktspråk göra Adlersparres anspråk om intet; så tycks
en sådan hos den senare förment förmodan ej sakna
all grund, åtminstone för att döma af trovärdigt folks
påståenden, och deribland Anckarsvärds: »att
Adlercreutz genast började behandla Adlersparre som en
underlydande; hvarpå den till Grans gästgifvaregård
affärdade ordre för den sistnämnde att allena komma
till Stockholm, och för hans trupper att stanna, var
ett omisskännligt bevis.» — Med sin protest mot den
obehöriga och något förnärmande befallningen, visade
Adlersparre, att han stod på sjelfständig botten, och
att han genomskådat planen att få honom spela den
blinda undergifvenhetens roll.

Att den decimerande ordern hade sitt egentliga
upphof uti Gustavianska kotteriets bakslughet, är vår
öfvertygelse. Förevändningen, att nödvändigheten ej
fordrade hela Vestra arméens närvaro i Stockholm,
öfverensstämmer dessutom ej rätt väl med innehållet
af det bref, general Adlercreutz (straxt före
befallningen till Adlersparre) anmodade sin bror, major Gustaf
Adlercreutz, att tillskrifva Björnstjerna, och ur hvilket
vi anföra dessa rader: »Hertigen har i går skrifvit
till Adlersparre; men bror Carl ber, att du i alla fall
påskyndar de truppers marsch hit, som Adlersparre
destinerat att gå ända fram, emedan garnisonen
härstädes (Stockholm) är nog svag» Efter originalbrefvet..


Adlercreutz' klagan öfver Vestra arméens
uppehåll i Barkarby, är i högsta grad obefogad. Denna
armé hade då gjort 32 mil på 9 dygn under
oräkneliga svårigheter och behöfde hvila. Den kunde det
också tryggt, efter den emottagna underrättelsen om
konungens arrestering. Hvad slutligen hela Vestra
arméens inmarsch i hufvudstaden beträffar, så har
ingen lyckligare afvisat klandret deremot än Adlersparre
sjelf, då han i sin »Berättelse» säger: »Konungen har
från thronen, med de mest smickrande loford, gifvit
sitt bifall åt Vestra arméens åtgärder. Nationens fria
representanter hafva gjort detsamma, och förklarat
den sin lifliga erkänsla; en stor mängd af Riks-ståndens
ledamöter, och isynnerhet af Bonde-ståndets, hedrade
mig alla dagar med besök, och med den enträgna,
ofta med tårar yttrade begäran, att jag skulle hos
konungen anhålla om Wermländska fördelningens
qvarblifvande i Stockholm under hela Riksdagen.»



III.

I Tibble gästgifvaregård förlades högqvarteret d.
18 Mars. Dagen derpå afsändes major Skjöldebrand
med depecher till Riksföreståndaren och general
Adlercreutz. Han återkom d. 20:de med nedanstående
bref från Hertigen:

»Min bästa Adlersparre! Edert bref har jag
emottagit i förmiddags af major Skjöldebrand. Jag
igenkänner i edra försäkringar den varma tillgifvenhet,
som fordom eldat eder tillgifvenhet för min person,
men just dessa af Eder yttrade tänkesätt fordra, att,
som jag icke genast kan få tala enskildt med Eder,
jag lika öppenhjertligt gifver Eder mina tänkesätt
tillkänna.

Uti den olyckliga ställning mitt fädernesland sig
befann, tvekade ej mitt hjerta att antaga styrelsen,
då den mig tillböds af dem, som bidragit till
regementsförändringen. Jag har sökt, enligt min pligt, att på
allt möjligt sätt gå Sveriges tryckta undersåtares
önskan till mötes, i det jag sammankallat Riksens
Ständer, som hafva en oinskränkt rätt att besluta om
rikets välfärd. Jag har afsändt till Frankrike och de
öfriga med oss krigande makter sändebud att
bemedla fred. Jag har på allt sätt bidragit till lugnets
bibehållande uti hufvudstaden, och den Högste har
gynnat mitt bemödande, så att lugn och stillhet
råder här öfverallt. Gud, som allas hjertan ser,
känner mitt oegennyttiga uppförande, och att intet
särskildt ändamål har styrt mina steg; men persekutioner
äro långt från mina tankar, och uti sådant vill jag
aldrig taga del. — Att förändra den nuvarande så
kallade konseljen, då ej Stånden sådant särskildt
förordna, är ett steg, som leder till följder, hvilkas
outredda händelser kunna medföra sådana uppträden,
som skulle, om icke hasta till förderf, kasta en skugga
på alla dem, som deltagit uti den händelse, som sig
tilldragit. Den är dessutom skiljd från sådana
personer, som hafva annat till föremål än rikets sanna
bästa. Som ni varit frånvarande ifrån de sista här
tilldragna händelser, känner ni ej rätt beskaffenheten
af deras uppförande; och enskilda intressen böra ej
hafva någon inflytelse på det helas välfärd. Jag
väntar således af Eder, som en gammal vän, att Ni
afböjer allt sådant, som har sitt ursprung från små
intriger och som i en framtid ligger i vägen för mitt
fosterlands säkerhet; men skulle sådant ännu äskas,
och man vill med våld förmå mig att göra sådant,
som är emot min fulla öfvertygelse för rikets sanna
väl, afsäger jag mig all befattning och återtager mitt
förra lugn, underkastande mig med trygghet det öde
mig Försynen beskärt, och är färdig att sluta mina
dagar, väl öfvertygad, att jag aldrig gjort något
afsteg från ärans väg och den pligt, jag af hjertat
varit mitt fädernesland skyldig.

Jag väntar dock af vår gamla bekantskap,
i anledning af min uppriktiga vänskap för Er, min
bästa Adlersparre, att, innan Ni tager uti detta mål
något vidare beslut, jag får tala mundtligt och
enskildt med eder: mitt förtroende skall Ni hafva
oinskränkt, — och som alla mina skäl äro så vidlyftiga,
att hvarken tid eller tillfälle medgifver att
skriftligen anföra dem; så önskade jag att ju för dess
heldre få detta nöje. Med all aktning förblifver jag eder
goda vän

CARL.»

Hertigens bref besvarades genast på detta sätt
af Adlersparre: »För E. K. Höghets fötter nedlägger
jag min djupa, vördnadsfulla erkänsla för den nådiga
skrifvelse, med hvilken E. K. H. hedrat mig.
Intrycken deraf äro outplånliga hos mig; jag ser
fäderneslandets räddare, Svenska thronens enda lagliga
arftagare, på en gång och inom samma rader uttrycka
sitt lågande nit för Sveriges välgång!

Bevare Gud, att E. K. H. skulle öfvergifva det
till undergång lutande fosterlandet, just i den stund,
då det af ingen annan hand än E. K. H. kan räddas.
Är det möjligt, att de härvarande truppernas rena,
oegennyttiga, saktmodiga nit af någon kunnat
framställas under formen af tvång på E. K. H:s egen, 
välgörande vilja, då likväl hvarje individ af dessa
trupper lågar af kärlek och trohet för E. K. H:s person?
Jag vågar deremot försäkra, med en redlig mans
uppriktighet, att de, som bära farhåga för dessa truppers
sammanhållning, som hata vår omtanka för egen
preservation under och efter det vågade företagets
fullbordan, som med hufvudbry och humör bemöda sig
för vår förskingring, för vårt afvändande från det
ändamål vi oss föresatt, — äro ej vänner af E. K. H.,
ej af fäderneslandet, ej af den gjorda förändringen.
Jag vågar förutsäga, att den dag kommer, då de nu
i verket satta intrigernas ändåmål visar sig, och att
den nu hatade corps, som jag med outsäglig
tillfredsställelse kommenderar, blir E. K. H:s, fäderneslandets
och förändringens säkraste, kanhända enda, men
orubbliga stöd.

Det är bedröfligt, att personer finnas, som ej
vilja inse, i hvad vådlig belägenhet vi befinna oss;
som redan låtsa att hafva förgätit hvad vi lofvat
fäderneslandet. E. K. H. kan aldrig upphöra att gifva
oss beskydd och rättvisa: det är på den senare vårt
förtroende hvilar.

Ljuf blir för mig det ögonblick, då jag
personligen får den nåden nalkas E. K. H:s, min gamle
beskyddares person. E. K. H. skall nu, som alltid,
i mig finna en ärlig man, utan enskilda, ensidiga,
egennyttiga afsigter. E. K. H. skall äfven finna, att
den corps jag kommenderar, utgör en sällsynt samling
af saktmodigt nitiske män, som varmt och orubbligt
nitälska för allmänt väl och äro alldeles känslolöse
för egna fördelar.»

Georg Adlersparre.

Kuriren, som framförde denna skrifvelse till
Riksföreståndaren, medhade följande bref till
Stats-sekreteraren Lagerbjelke:

»Jag får på det förbindligaste tacka för herr
Friherrens bref af d. 17 dennes, med åtföljande tryckta
handlingar. Berättelsen till svenska folket är, efter
mitt begrepp, särdeles väl författad och rakt ledande
till ändamålet. Jag besvär Tit. vid vår gamla
vänskap, och vid vår nu förnyade, som på min sida är
särdeles uppriktig, — afböj all halfmessur, allt
haltande å ömse sidor, all usel små-intrig, hvaraf jag
redan sett omisskänneliga tecken. Gå rakt fram, men
saktmodigt och med säkra steg, till målet: bemöt oss
ärligt, ty vi äro de mest saktmodiga och välvilliga
menniskor fäderneslandet eger. Afböj små chikaner
och misstroende, ty vi blifva ej duperade, och vid
sådana försök kunna vi blifva allvarliga. Här kommo i
går charmanta ordres: Att hertigen ej ämnar se oss
i staden, utan långt utanför: detta är småsak, men
bevisar dock något. Försöken att redan på vägen
skingra oss, betyda ännu mera. Den får blodskuld
öfver sitt hufvud, som nu missleder eller slappar den
allmänna välviljan. Efter att hafva med artilleri gjort
32 mil på 9 dygn under oräkneliga skjutssvårigheter,
hafva vi behöft ett par dagar för att hvila oss och
för att oskingrade komma till Stockholm.

Georg Adlersparre.»



IV.

Forsell, återkommen från sin beskickning till von
Döbeln, träffade nu Adlersparre i Tibble, 3 mil från
Stockholm.

Alltsom vi närmade oss Stockholm, säger Flach,
— ökades Adlersparres mörka utseende, äfvensom
intrigerna mot honom och truppernas inryckande i
hufvudstaden. I detta missmodiga lynne försatt, skref
han följande rader till sin broder Carl: »Du säger, att
många vilja nu hafva mig fram; detta är sant, liksom att
ännu flere icke vilja det. Jag fann fordom i Finland och
sedan vid Norska gränsen, nyttan af att känna fiendens
rörelser; detsamma finner jag nu: jag känner mina
fiender på en väg, som ingen kan förmoda. Men vissa
fjädrar antaga ökad spänstighet i mån af tryckningen,
och en sådan fjäder är jag. Menskliga gemenheten
har jag egentligen aldrig betviflat, men jag vet nu
mera derom, än förr. I morgon marscherar Vestra
arméen in i Stockholm.»



V.

Den 22 Mars skedde intåget. Vid Järfva
värdshus mötte ridhästar från Kongl. slottet, hvilka
begagnades af Adlersparre och hans stab. Redan vid
tullporten böljade en oräknelig folkmassa, som med
uthållande hurrarop helsade sin befriare. Flere af
Adlersparres bekanta närmade sig honom med
lyckönskningar, hvilka besvarades med hans vanliga glädtiga
helsning; och då någon ur hopen yttrade helt högt:
Herr öfverste-löjtnanten kommer ännu ihåg oss,
svarade han: »Det är väl just nu, som jag minst bör
glömma gamla vänner.»

Tåget fortsattes Drottninggatan utföre under
folkhopens entusiastiska rop. Det var, som om en
segersång klingat genom luften. Alla fönster voro uppfyllda
af välklädda damer, hvilka, hviftande med sina 
näsdukar, täflade om att välkomna Vestra arméen.
Vägen togs öfver Gustaf Adolfs torg, der Adlersparre
saluterade den store konungens staty, sedan öfver Mynt- och
Riddarhus-torgen samt stora Nygatan åt Skeppsbron,
der trupperna emottogos och helsades af Riksföreståndaren,
åtföljd af Adlercreutz jemte en talrik stab. Under
folkmassans hurrarop vid Skeppsbron, åtföljde af ropen: »lefve
Adlersparre,» — vände han sig till en af sina adjutanter
och yttrade: »Kom ihåg mina ord, att denna hop,
som nu hurrar för oss, är färdig att om några
veckor stena oss.» Så hade han läst historien, så föga
värdt betraktade han det allmänna bifallet.

Från Skeppsbron begaf Adlersparre sig med sin
stab upp till slottet, der Riksföreståndaren gjorde
honom bekant med Adlercreutz. De båda
revolutions-cheferne sågo hvarandra då för första gången. Det
var en rörande, en upplyftande syn, utropar ett åsyna
vittne, att se de store männens första handslag och
omfamning! Adlersparre tog till ordet, och yttrade:
»Finlands hjelte!» Adlercreutz afbröt: »Georg
Adlersparre, hela Sveriges!» Efter en kort stunds
samtal togo de hvarandra under armen och aflägsnade
sig i ett sidorum. Intrigen vågade ej nalkas och störa
dem, men den gamle hertigen log af oförställd glädje Forsell..

Adlersparre intog derefter sitt högqvarter i
Westmanska, numera Vetenskaps-Akademiens hus. Hans
adjutanter inqvarterades i närheten derintill och
trupperna på Norrmalm.


VI.

Sverige var räddadt! Det återstod nu endast
för Riksens Ständer att sanktionera revolutionen.
Sanktionen utföll genom landtmarskalkens, i spetsen för
Ständerna, och i deras namn afgifne
tacksägelseadress.

Den var af följande ordalydelse: Sedan
Ridderskapet och Adeln beslutit att, gemensamt med sina
med-ständer, genom en stor deputation afbörda sin
främsta skyldighet, den att för H. K. H., tills vidare
Riksföreståndaren, Hertig Carl af Södermanland
frambära sin tacksamhet för dess medborgerliga välvilja,
att i en stund bland de vådligaste, hvaruti detta rike
sig någonsin befunnit, låna sin hand till dess
upprätthållande; ansåg Ridderskapet och Adeln det
nästföljande uttrycket af dess enkänsla böra egnas de ädle
män, hvilkas förutgående, i rättsinnig afsigt och med
sinnesstyrka utförda steg, försatt både H. K. H. i
tillstånd att sin vilja utöfva och Riksens Ständer att
nu församlas till beredande af förbättring i en betryckt
nations framtida öde.

Sedan Adlercreutz med sina adjutanter och
Adlersparre, åtföljd af sina officerare, inträdt uti
Sekreta-utskottets rum, der Talemännen och Ståndens
deputerade intagit sina för dem anvista ställen; uppsteg
Landtmarskalken och yttrade följande evigt
minnesvärda ord:

»Då Riksens Ständer här finna sig samlade att
ostörde öfverlägga om fäderneslandets angelägenheter,
har deras första uppmärksamhet fästat sig vid de
händelser, hvilka förskaffat dem denna frihet.

Det var öfverste-löjtnanten och riddaren
Adlersparre, tillika med dess vapenbröder, som, ej
tillfredsställde med den ära, att hafva väl försvarat
fosterjorden, kände sig starka nog att, i nödens sista stund,
våga allt för att frälsa öfverlefvorna af ett älskadt
fädernesland; och det är på begäran af samtlige
Ståndens deputerade, som jag på Riksens Ständers
vägnar nu till Eder, herr Georg Adlersparre, äfvensom
till eder, J här församlade herrar och män af den
hitmarscherade delen af Vestra arméen, förklarar
Riksens Ständers fullkomliga bifall och gillande,
tacksamhet och erkänsla för hvad J företagit, för hvad
J vågat, för hvad J uträttat.

Fosterjorden bäfvade för de uppträden, som
syntes oundvikliga följder af ett borgerligt krig; men
lugnet återfördes snart i den fredliga medborgarens bröst,
genom herr general-majoren friherre Adlercreutz, som
visade i ögonblicket af en statshvälfning samma
rådighet, samma mod, som redan så länge utmärkt
honom på slagfältet och gifvit honom rätt till sina
medborgares bifall.

Det är på här församlade Ständers vägnar, af
dem anmodad, som jag till Eder, herr friherre
Adlercreutz, och till alla dem, som med Eder och under
edert befäl varit medverkande, förklarar Riksens
Ständers fullkomliga bifall och varma erkänsla för den
frälsning af fäderneslandet, hvartill en högre makt
tyckes hafva låtit herrar Adlercreutz och Adlersparre
omedelbarligen räcka hvarandra handen.»

General-majoren friherre Adlercreutz svarade:

»Då jag nu med större delen af dem, som d. 13
sistledne Mars, föranledde af flera sammanstötande
vigtiga och olyckliga omständigheter, nödgades försäkra oss
om konungens person, af herr Landtmarskalken och
högloflige Riksens Ständer omfattas med den största
ära, som kan vederfaras Svenske män; kan jag ej
undgå nämna, att jag med ledsnad saknar bland oss
den man, som med sin kalla frimodighet understödde
detta vådliga företag, hvarföre jag äfven önskat, att
han nu varit i tillfälle dela en ära med oss, som
öfverträffar alla belöningar. Denne man är
general-adjutanten och hofmarskalken m. m. Silfversparre,
hvilken varit och ännu är anförtrodd bevakningen
öfver konungen på Gripsholms slott; hvarföre jag får
innesluta honom och oss samtlige uti herr
Landtmarskalkens, herrar Talmäns och högl. Riksens Ständers
ynnestfulla bevågenhet, och vågar försäkra: att vi
alltid skola söka till att deraf göra oss förtjente.»

Öfverste-löjtnanten och riddaren Adlersparre
svarade:

»När vi anträdde vårt tåg till hufvudstaden, var
det vår förkunnade föresats, att med vapenstyrka
bereda lagstiftande maktens sammankomst, att försvara
dess öfverläggnings-frihet. Kärlek till fäderneslandet,
vördnad, förtroende, undergifvenhet för rikets
representanter, voro verknings-grunderna för vårt företag.

Äfven i händelse af motgång och olyckor,
väntade vi oss våra landsmäns tacksamhet öfver vårt
stoft; i händelse af medgång, vågade vi hoppas att
få höra Svenska folkets bifall: denna sista, denna
obeskrifligt ljufva belöning tillhör oss nu.

I lugnets och stormarnas stund skola vi glädas
åt det bifall vi vunnit: våra hjertan, våra armar äro
helgade åt Sveriges frihet och sjelfständighet. Hvarje
soldat har samma tänkesätt, samma nit, som hvarje
befälhafvare.

Lagstiftande maktens fortfarande välvilja är vår
ära, vår tillfredsställelse.»


SJETTE AFDELNINGEN.



I.

Revolutions-stormen upprörde ej särdeles det
politiska farvattnet. Likväl hunno dyningarna knappast
lägga sig, förr än tydliga tecken förmärktes, att en
reaktion arbetade på djupet. Under den farliga
krisen hade väl Gustavianismen hållit sig stilla och
föredragit att såsom en bottenlax muddra i gyttjan; nu
var tiden inne för densamma att, lik en gullfisk, blänka
i vattenbrynet.

Till Vestra arméens chef ingingo rapporter om
täta försök att korrumpera esprit'en inom hans corps.
Adlersparre kände för väl sitt folk, att behöfva frukta
frestelserna, ehuru det skar honom i hjertat att se,
huru omvändelse-försöken, icke sällan, utgingo från
ett håll, der man minst kunnat, eller rättare sagdt,
bordt ana en så oförskämd dubbelhet.

En eftermiddag fick han följande biljett från
hertigen: »Min bästa Adlersparre! Som jag är alldeles
allena i afton och utan occupation, önskade jag att få
tala med Eder om vissa tidningar, som jag nu på
stunden fick, och i följe deraf om vissa militäriska
arrangementer.»

Uppkommen på slottet, träffade Adlersparre hertigen
ensam i sitt arbetsrum, sysselsatt att genomläsa ett
papper. Vid Adlersparres inträde steg han upp, gick, med sitt
som vanligt glada ansigte, emot den af honom så kallade
»äkta revolutions-makaren,» framräckte papperet och
sade: »läs det der, men högt, min bästa Adlersparre, ni
skall nu få bekräftelse på, huru edra antagonister börja
rättfärdiga sig och troppa af.»

Adlersparre tog papperet och läste, under det
hertigen stod bredvid och framlockade det ena
rökmolnet efter det andra ur sin pipa. Skrifvelsen var
från Kansli-Presidenten friherre Ehrenheim, och så
lydande: »Då Eders Kongl. Höghet täcktes befalla mig
att återtaga mitt embete, utbad jag mig, att det måtte
blifva tills vidare, med den underdåniga erinran, att
det verkligen torde vara nödigt att ministère vid detta
tillfälle ombyttes.

I denna öfvertygelse har jag nyligen vågat
hemställa, huruvida E. K. H. skulle täckas i tid vara
betänkt på den person, som skulle emottaga utrikes
ärenderna, och i samma öfvertygelse vågar jag nu i
underdånighet anhålla att ifrån dem blifva entledigad.

Med glädje har jag sett fredspropositioner gjorda
åt alla Sveriges fiender: med underdånig tacksamhet
har jag emottagit tillfället att dervid visa mitt nit
för detta system. Jag skulle vara tillfredsställd, om
jag kan för E. K. H. ådagalägga, att mitt hjerta
aldrig bättre önskat än fred för fäderneslandet, att jag
aldrig tillstyrkt krig, att det varit öfver min förmåga
att afböja det. Sveriges system var klart och enkelt.
När bitterheten emellan de krigförande steg så högt,
att ingen stat fick vara neutral, borde väl Sverige
menagera England, som kunde krossa vår handel, så
länge Franska makten var på afstånd; men så snart
den sträckte sig till våra gränsor och hotade dem,
undvika ett större ondt och sluta fred med den.

Ett neutralitets-system följdes verkligen, ehuru
ej utan faror för krig, ända till 1804. Knappt var
tvisten om Abborforsbron år 1803 bilagd, förr än
konungen beslöt en utrikes resa, som anträddes i Juni
månad till Tyskland. Der grundlades följande året,
dels genom instruktioner i Augusti, September och
Oktober månader till Petersburg och London, dels
genom direkte underhandlingar i Dresden med hr
Pierrepont, koalitionen med Ryssland emot Frankrike och
Subsidie-systemet med England, utan min minsta
möjliga med- eller motverkan. Konungen, som ifrån
den tiden och till 1807 års slut blott fyra månader
såg hufvudstaden, var under sin frånvaro åtföljd den
senare tiden af en Engelsk minister och trakterade
sjelf. Innan dess återkomst d. 24 December 1807
var propositionen om 1808 års Subsidie-traktat gjord,
och en månad redan betald innan den tecknades i
Februari. Hela allmänheten vet, att en ny
underhandlades här af konungen sjelf d. 6 December förlidet
år, samt d. 24 och 25 sistlidne Februari. Det har
ej skett utan mellankommande enständiga
föreställningar af mig om rikets vådliga belägenhet och
nödvändigheten af fred: jag vet ej, om andra embetsmän
varit lyckligare än jag att afböja fattade beslut.

Nådig herre! I närvarande stund, då kanhända
orsaker uppsökas till rikets iråkade belägenhet, är mitt
samvetes vittnesbörd ej nog; jag behöfver ett annat.
Jag vågar begära E. K. H:s, som kan grundas på
rechercher i kabinettets handlingar och på E. K. H:s
egen närmare kännedom om allmänna ärendernas gång
den senare tiden. Dermed skulle jag gå lugn och
tillfredsställd till en fullkomlig ledighet.

Under stats-sekreteraren och
öfverpost-direktören Francs sjukdom hafva post-ärenderna varit mig
anförtrodda: E. K. H. torde täckas tillika utse någon
som emottager dem.» I sammanhang med denna underdåniga
afskedsansökan, förtjenar att ställas följande episod ur baron Ehrenheims
skriftliga berättelse om förloppet d. 13 Mars:

Kansli-Presidenten, som jemväl blifvit anbefalld att resa
med konungen, men på begäran fått tillåtelse att fara förut
till Nyköping, for upp till slottet mot kl. 10, för att inhemta
ytterligare ordres af konungen innan afresan. När han kom
till yttre borggården, motade vakten hans vagn, och
vakthafvande officern sade sig hafva ordres att ej tillåta någon fara
upp till slottet. Utan att begära förklaring häröfver, återvände
kansli-presidenten hem och fick kort derefter besök af en
person, som gaf tillkänna, huru det berättades att konungen skulle
vara arresterad. Ungefär en timma derefter blef han kallad
till hertigen genom tvenne adjutanter, Ekstedt, tjenstgörande
hos hertigen, och Ulfsparre, hos hans excellens Klingsporr, i 
hvilkens vagn han tillika med Ulfsparre for: den andra adjutanten
gick till fots efter jemte en civil klädd, vid namn Claeson,
för detta Cederström, som säkert på egen begäran fått
tillåtelse att officiera vid detta tillfälle. Således hade denna
upphemtning ett utseende af militärisk bevakning, som man
sedan sökte urskulda dermed, att kansli-presidenten skulle, på
kallelse, hafva nekat inställa sig; hvilket var en uppenbar
osanning. — — — Baron Lagerbjelke, icke nöjd med att hafva
kommit till utöfning af hof-kanslers-embetet, ville tillika
nödvändigt intränga sig i utrikes affärerna, i hvilket ändamål han
sökte hos hertigen väcka misstroende mot kansli-presidenten i
anseende till dess förmenta tillgifvenhet för England, samt gjorde
honom dessutom, biträdd härutinnan af fältmarskalken 
Klingsporr, all möjlig förtret, ehuru han hade endast baron
Ehrenheim att tacka för sin uppkomst. Utan att nämna ett ord
till kansli-presidenten, tog han jemte Klingsporr, genast
revolutionsdagen, befattning med kabinetts-göromålen, och uppsatte
på hertigens vägnar ett bref till Napoleon, som begge 
sorgfälligt undangömde för Ehrenheim. Detta skedde på
eftermiddagen och samma afton hertigen förbehöll sig, att
kanslipresidenten måtte fortfara med förvaltningen af utrikes ärenderna.
När hertigen följande förmiddag förnyade samma begäran, 
förklarade Ehrenheim sig beredvillig dertill med förbehåll, att
hertigen täcktes härutinnan lemna honom sitt förtroende
odeladt. Detta försäkrade hertigen och räckte honom härpå sin
hand. Ehrenheim begärde då att få del af det bref, som
blifvit uppsatt till Franska Kejsaren. Dertill samtyckte
hertigen genast, och sade att detta kunde erhållas af hans excell.
Klingsporr, som, på begäran i hertigens namn, framgaf det till
kansli-presidenten, ehuru med synbar ovilja. Lagerbjelke fortfor
äfven denna dag att arbeta i kabinettet, utan att inlåta sig
deröfver i någon förklaring med kansli-presidenten. Då denne
på eftermiddagen besvärade sig öfver detta, såsom icke
öfverensstämmande med den försäkran hertigen gifvit honom på
förmiddagen, att få dess förtroende odeladt, tillstod hertigen, att
hvad baron Lagerbjelke sålunda gjorde, skedde med hans tillstånd;
gifvande derjemte tillkänna, att han för politiska skäl vore
nödsakad entlediga Ehrenbeim från utrikes affärerna; att han
ärnade bibehålla honom i konseljen och till den ändan hade
utnämnt honom till president i kammarrätten; och att ambassadören
Stedingk var ämnad till hans efterträdare. Ehrenheim
förklarade sig ganska nöjd att skiljas vid utrikes ärenderna, då han nu
fått veta, det deras besörjande kommer att uppdragas åt en
person af vida mera erfarenhet och skicklighet än han eger,
o. s. v. Men denna förändring kunde icke gå i
verkställighet, emedan ambassadören nekade bestämdt att emottaga
kansli-presidents-embetet under hvad vilkor som helst; icke
heller voro upphofsmännerne till regements-förändringen nöjde
med honom, emedan han sökt upptäcka deras anläggning.
Då nu ingen annan tjenlig person var att tillgå för utrikes
affärerna, vände man sig åter i denna belägenhet om
Onsdagen till baron Ehrenheim med enständig begäran, att han åter
måtte åtaga sig deras förvaltning; hvilket isynnerhet yttrades
af general Adlercreutz, som förlorat all aktning för baron
Lagerbjelke. Ehrenheim, som, i ovisshet om den antågande Vestra
arméens tänkesätt, varit i beråd att sjelfvilligt gå ur
konseljen, begärde betänketid till följande dag. När han då på
förmiddagen kom till hertigen, blef han efter vanligheten
ganska nådigt emottagen; och hertigen sade sig hoppas, att han
skulle vilja efterkomma dess önskan och återtaga
kansli-presidentsembetet. Ehrenheim anhöll, att de personer, som voro i
rummet utanföre, måtte inkallas, och han få afgifva sitt
yttrande i deras närvaro. Detta bifölls, och begge
stats-sekreterarne samt general Adlercreutz inkommo. Fältmarskalken
Klingsporr hade hastigt bortgått vid baron Ehrenheims ankomst.
Denne började med att omständligen upprepa Lagerbjelkes
uppförande mot sig, samt sin afhemtning upp till slottet
revolutionsdagen, liksom under militärisk bevakning: efter denna
lidna skymf, som var allmänt känd i staden, hvarken kunde
eller borde han hålla några konferenser med främmande
ministrarne m. m., utan begärde derföre rent af sitt afsked,
och det utan någon pension. Hertigen sökte på allt sätt
blidka och tillfredsställa honom, lofvande all den upprättelse
han kunde begära: då han var missnöjd med Lagerbjelke,
skulle denne utgå ur konseljen och Zibet komma dit i
stället. Detta afslog Ehrenheim genast, emedan det skulle hafva
ådagalagt alltför mycket vacklande i styrelsens beslut.
General Adlercreutz sade sig förr ej hört denna kansli-presidentens
upphemtning till slottet och begärde få veta namnet på
adjutanterne. Vid det Ekstedt nämndes, sade hertigen sig ej begripa,
huru han kunnat vara med, som samma dag var alltjemt
vid hertigens person; för öfrigt förebar hertigen samma
okunnighet om denna anstalt: han omfamnade och kysste
Ehrenheim, och bad honom på det enständigaste glömma hvad som
händt, hvartill Ehrenheim så till vida samtyckte, att han
lofvade återtaga förvaltningen af kansli-presidents-embetet tills
vidare, likväl med det förbehåll, att tvenne personer måtte
utses, med hvilka han finge gemensamt öfverlägga om
affärerna, m. m. Under detta samtal hade Ehrenheim anhållit,
att som hans excellens Klingsporr nu ej var närvarande,
jemväl få ett samtal med honom inför hertigen, för att begära
upplysning om sin upphemtning på slottet. Detta bifölls, och
förmiddagen följande dag utsattes dertill. Klingsporr,
uppkommen till följe af kallelse och tillfrågad af Ehrenheim, svor och
förbannade sig på, att han hvarken gifvit någon befallning
derom eller ens visste deraf; och dervid fick det bero.
Dagen efter, eller Lördagen, inställde sig hemma hos Ehrenheim

på morgonstunden begge adjutanterna Ulfsparre och Ekstedt,
och androgo, att som de fått höra, det han vore missnöjd med
kallelsen till hertigen sistlidne måndag, kommo de att begära
ursäkt för hvad som händt, emedan deras afsigt ingalunda
varit att göra något, som kunde misshaga honom. Sålunda
erhöll kansli-presidenten all den upprättelse, han skäligen kunde
fordra. Likväl är ingen tvifvel, att ju Klingsporr, lika så
elak till karakteren, som smidig hofman, tillställt denna slags
militäriska bevakning, i samråd med baron Lagerbjelke och
några andra hetsige, bland hvilka isynnerhet utmärkte sig kongl.
sekreteraren Järta, en af dem som på Norrköpings riksdag
afsade sig Adelskapet. Enligt dessas plan, skulle
revolutionsdagen fyra af de högre embetsmännerne arresteras, nemligen:
Ugglas, Ehrenheim, Edelcreutz och Melin. Men detta
hindrades af general Adlercreutz. Denne sade rent ut åt Ehrenheim,
för hvilken han fattat vänskap: »det han hade all möda att
afhålla förföljelser, och att här vore många, som under sken
af rikets räddning ville utöfva enskild hämd.»
(Originaluppsatsen finnes bland Adlersparres efterlemnade Historiska
dokumenter).

Adlersparre hade aldrig någon anledning att på detta eller
något annat sätt beklaga sig öfver sina vapenbröder.
	

De sista orden voro knappast återgifna, då
hertigen med sin vanliga öppenhet sade: »Nå, bästa

Adlersparre, ni får ju er vilja fram, det går ju er allt
i händerna?»


Adlersparre svarade: »Nej, Eders Höghet, min
vilja skall aldrig lyckas bryta sig igenom de
fördomar och kabaler, som nu gemensamt operera vid sjelfva
foten af Sveriges thron. Förlåt denna min
uppriktighet, men en redlig man håller ej på sitt ord. Och
vet Eders Höghet, hvarföre denna vilja ej skall
lyckas? Jo, emedan jag låtit initiativet gå mig ur
händerna, icke af blindhet, icke af svaghet och ännu
mindre af fruktan, men allenast af den orsak, att jag
vid Vestra arméens uppbrott från Carlstad gaf mig
sjelf de heligaste löften: att icke vidare använda den
makt som blifvit mig anförtrodd, sedan jag fått
fullkomlig bekräftelse, att riksstyrelsen öfvergått från
folkförtryckarens till folkvännens hand. Hvad 
Ehrenheims afsked beträffar, så är det honom fullt
värdigt och i allo vittnande om en rättskaffens man.
Mest för sin egen skuld, bör han befrias från att
tillhöra den närvarande styrelsen. Jag skulle önska, att
det vackra exemplet följdes, och särdeles af dem, som
egentligen gjort det gamla systemet förhatligt och nu
till hälften tycks hafva lyckats att göra det nya
misstänkt.»

Hertigen skakade på hufvudet, bet på
munstycket, och hans ansigte antog ett uttryck, som ömsom
kunde tagas som ett tecken af förundran, ömsom af
missnöje. Han återtog dock efter någon stund: »Ni ser
mycket i svart, Adlersparre, men jag vill tro på
er, jag vill följa edra råd, ty ni är dock mitt
säkraste stöd.»

»Det stödet skall åtminstone aldrig svagt böja
sig eller svigta, då E. K. H. vill anförtro sig till det,»
svarade Adlersparre.

»Men jag skall säga er,» afbröt hertigen och
tryckte Adlersparres hand flera gånger, »att jag är
ibland utsatt för svåra tubbningar. En vill hafva mig
hit, en annan dit. Man har till och med helt
oförblommeradt låtit mig veta, att jag skulle komma att
brännmärkas uti historien såsom den äregirigaste och
nedrigaste förföljare, derest jag icke sparade thronen
åt, kan ni gissa hvem? Prins Gustaf! Man har, snart
sagdt, hotande föreställt mig, att om detta ej godvilligt
lät sig göra, skulle Ryssland falla öfver Sverige, som
en allt förstörande lavin.

»Det var just ett lyckadt sätt att med Ryssland tro
sig kunna skrämma Hoglands hjelte,» svarade Adlersparre,
indignerad, och tillade: »Man tycks således glömma, att
Sverige har sin naturligaste bundsförvandt i Frankrike?

»Ja, Frankrike, upprepade hertigen och hans
ansigte ljusnade — deråt har alltid min håg varit vänd.
Men ni kan svårligen föreställa er, huru jag hvarje
gång, då jag yppat mina sympathier för detta tappra
och ridderliga folk, blifvit tillbakastött af
statsklokheten hos våra svenska ryssvänner» Att hertigen länge bekände dessa åsigter, äfvensom
huru ett Ryskt-Gustavianskt bolag agerade i hufvudstaden,
inhemtas af nedanstående utdrag af ett bref från C. H. Posse
till Adlersparre: »Adlercreutz har berättat för Vegesack, att
konungen är ond på dig. Emedlertid har vår goda gubbe
(kungen) alltsedan du reste varit i goda händer, som genom
assiduité veta att hålla honom fast. Fredagen gouterades på
Drottningholm, goutén tillställd af Fersens. I går reste
konungen till Rydboholm till Brahe, och återkommer i afton.
Lägg härtill, att Armfelt reste och dessförinnan sökte
Lagerbjelke 3 gånger. Slutligen skickade han en biljett, hvaruti
han yttrar sig: allt går åt helvete, sauve qui peut. Dess resa är
så fint tillställd, att kungen tror, att han gifvit Armfelt
kommission att inspektera fästningarna för att eloignera honom,
och jag vet, att Armfelt arbetat mycket för att få resa. Från
tvenne håll har jag den underrättelse, att tonen uti norra
arméen är hög, emot den vestra, äfven ibland Pukens trupper.
Jag tycker mig häraf kunna sluta, att här äro tvenne
partier: det ena vill genast arbeta för kronprinsen, och det
andra vill vänta på en evenement, bereda allt förut, för att
sedan kunna profitera. Från Norrtelje reste Wachtmeister till
Wreden, och Puke gick tankfull och tungsint ombord.
Amiral Crusenstjerna, hoppas jag, har nu med sin öppna, rena panna
till någon del kunnat skingra molnen hos honom. — Endast
50 kurassierer blifva qvar, resten går hädan, oaktadt både
Platen och jag gjort allvarsamma föreställningar deremot och
bedt att de skulle få qvarblifva. — Då kungen sist var
kommen från Rosersberg, hade jag den längsta konversation med
honom jag någonsin haft, då ibland andra äfven politiska
omdömen föreföllo. Han var helt och hållet för Franska 
systemet, såsom det enda naturliga för Sverige, både i nuvarande
och hvilken ställning som helst. Då jag talade med kungen
i Vegesackska saken och gaf honom bland annat den nog
intressanta novellen, att brefvet från Gustaf Adolf till Vegesack
var kommet genom en Tysk kammartjenare till Brändström och
så vidare, emottog han allt ganska kallt och satte ifråga
berättelsen.».


»Förvisa då dessa inhemska fiender till deras
rätta paradis, på andra sidan Bottniska viken,
åtminstone från E. K. H:s älskade och dyrbara person;
låt dem erfara, huru E. K. H. genomskådat deras
trasiga anspråk, deras ränker och syftemål. En svensk
regent måste emellanåt visa sitt folk, hvar det har
honom, och att det aldrig finner honom bland sitt lands
adeliga eller ofrälse pöbel och pack.»

»Ja, ja, ni kan ha rätt, Adlersparre, och jag
medger, ni är klokare och sjelfständigare än jag,» — sade
hertigen och förblef en lång stund tankfull och tyst.
Liksom väckt ur en dröm, yttrade han derefter: »För
att återkomma till Ryssland, så synes mig som våra
transaktioner åt det hållet reda sig. Alopeus är 
hitkommen i förgårs afton. Jag hade en konferens med
honom i går eftermiddags. Hans foglighet och
medgörlighet kan jag ej nog prisa. Stilleståndet är
afgjordt, dock på olimiterad tid och till dess freden
blir med alla krigande makterna bekräftad. Ryssarne
hafva evacuerat den delen af Westerbotten, hvarest
de fattat posto och gått tillbaka öfver Qvarken, utan
att hafva föröfvat någon oordning; denna rapport fick
jag bittida i dag, då jag vaknade.»

Samtalet öfvergick härifrån till frågan om en
passande förvisningsort åt f. d. konungon.

Hertigen berättade, att Silfversparre trakterade
honom ofta med noveller om Gustaf Adolfs
framkastade planer, rörande sin framtid. Än ville han skaffa
sig stadsborgarrätt i Basel, än erbjuda sig att som 
öfverste ingå i Grekiska eller Spanska arméen, än
bosätta sig i England, Triest eller Palæstina. »Det
förundrar mig att han ej äfven med ett nådigt besök
tänker på hundturken,» sade hertigen småskrattande,
och tillade: ju längre bort, desto bättre, — frågande
Adlersparre om hans tanke i ämnet.

Han svarade: att han ej delade denna mening. Ju
närmare svenska gränsorna, desto säkrare vore
kontrollerna. Sämst af allt vore, om f. d. konungen sloge sig ned i
någon större hufvudstad. Dock borde man åt honom
öfverlemna att sjelf utse vistelseort, och åtnöja sig med
hans löfte att der förblifva stilla. Hvar han ock
bosatte sig, vore Sveriges skyldighet alltid, att
ansvara för en hederlig utkomst.

För första gången blef af hertigen och
Adlersparre nu ventileradt, hvar man skulle finna en
thronföljare, som i sin person kunde lemna garanti, att
man ej alltför blindt kastade sig i slumpens armar.
Hertigen bekände, att han ej visste någon att uppge.

Adlersparre föreslog genast prins Christian
August till Schleswig-Holstein.

Hertigen fick i en hast stora ögon, runkade på
hufvudet och yttrade: »Men han är ju redan till åren,
är ogift och alltför mycket insyltad med den Danska
ligan. Han står dessutom i spetsen för en fiendtlig
armé, och skall, förmodar jag, göra allt sitt bästa till,
att oenighetsfröna emellan de nordiska grannstaterna
icke blåsa bort, utan komma i drifvande jordmån,
betraktande vår nyss skedda styrelseförändring som ett
obehagligt tvärstreck i den danskt-norska politikens
beräkningar.»

»E. K. H., svarade Adlersparre, misstager sig
mycket i denna förmodan. Tvärtom har prinsen just,
genom sin inactivitet under Vestra arméens marsch
till Stockholm, ådagalagt sin kärlek till fredspolitiken.
Adorationen i Norrige förbigår jag; ehuru man väl
kan påstå; att ingen så tager folket med sig, utan
att vara en sann folkets man. Jag har emottagit
flerfaldiga beskrifningar om prinsen; alla
öfverensstämma deruti, att han är en flärdfri, oberoende,
tapper, andekraftig, pålitlig, human och älskvärd herre,
skiljd från allt fjesk och glitter, all äregirighet. Då
E. K. H. tyckes hysa den förmodan att prinsen kunde
hafva någon uträkning vid tvistigheternas fortsättande
emellan Sverige och Norrige, anser jag för en pligt
och derjemte för en verklig lycka att kunna visa dessa
rader af prinsens egen hand Ett bref så lydande: À Monsieur d'Adlersparre,
Lieutenant, Colonel et Aide de Camp, General des Armées
Suedoises. Les nouvelles que vous avez eu la bonté de
communiquer au general Staffeldt, ne permettent point de doute,
que vos desseins de rendre la paix à votre patrie, et de
contribuer par là au bonheur des royaumes du nord de l'Europe,
seront remplis, et je vous félicite de tout mon coeur, de
l'occasion brillante qui vous à été offerte et dont vous avez
usé avec cette énergie et cette noblesse de caractère, dont
vous avez une reputation si distinguée. N'ayant pas de doute,
que tout motif de cette malheureuse disharmonie entre des
nations si étroitement liées par leurs intérêts communs, est
alliené et que le système politique de la Suède a subit un
changement total, je me trouve pourtant en droit, de vous
demander Monsieur de vouloir avoir la bonté de me rassurer à
cet égard; nouvelle qui m'est si interresante à tout égard,
mais principalement par rapport à quelques arrangements de
l'interieur; des arrangements qui n'ont aucun but hostile, mais
seulement en visage le soulagement des habitans de la
Norvège. Je peux assurer sur ma parole d'honneur, que vous
pouvez conter sur ma discretion, et que je me ferai un
devoir à cette occasion qu'à tout autre de donner des marques
de l'estime parfait que je vous porte. J'espère que dans ce
cas il n'y aura point de difficulté pour le passage des
couriers entra la Norvège et Copenhagen.

Le porteur de cette lettre, Monsieur Bagge, m'a demandé
la permission de faire un voyage à Gothenbourg, pour
parler en affaires ci devant mentionées à Monsieur de Platen. Il
n'y aura pas de difficulté pour moi, dans la situation
presente des affaires, de lui accorder cette demande, sous
condition qu’il aie la liberté de retourner ici à tout moment quand
bon lui semblera, comme il a des affaires d'importance dans ce
pays, ce qui lui permettrait pas une longue absence. C'est à
cette raison que je l'ai choisi pour parlementaire, pour être en
état de vous parler de son affaire, laquelle, d'après le
surmentioné, depend de votre decision, et que vous voudriez
avoir la bonté d'inserer dans la reponse sur cette lettre, qu'il
m'apportera.

C'est avec une consideration très distinguée que j'ai
l'honneur d'être & &.

Chretien, Prince de Slesvic-Holstein.

(à Christiania Mars 1809.).


»Ja, jag medger, tog hertigen till ordet, att
prinsens nobla uppförande emot oss, under dessa stormiga
dagar, förtjenar vår högaktning och varmaste erkänsla,
helst som det verkligen visar sig förestafvadt af en
sann nitälskan för fredliga tänkesätts rådande i norden.»

»En sådan prins vid E. K. H:s sida, då E. K. H.
såsom konung öfvertagit den ansvarsfulla, mödo- och
bekymmersamma riksstyrelsen, en sådan son vid det
landsfaderliga hjertat, hvad innebär icke detta för en
ljuf tröst och lättnad? Betraktadt från en politisk
synpunkt, huru gagneligt för Sveriges trygghet skulle
ej ett sådant val vara? Hvad bör ligga Svenska
statsklokheten närmare än en förbrödring med norska
folket, detta enkla, ädla, kraftiga och allvarliga folk?
Genom att vi tillegnade oss dess afgud, skulle vi med
detsamma ofelbart hitdraga månget norskt hjertas
deltagande. Vår kärlek till deras prins skulle så 
småningom afnöta de onaturliga antipatierna, och kanske,
så hoppas jag, grundlägga emellan Sverige och
Norrige den nationalenhet, utom hvilken intetdera af dessa
länder kan vara tryggt. Tänk, E. K. H.! dessa riken
såsom ett helt, hvilken skön idé. Hvem vet, hvad
framtiden kan hafva i sitt sköte? Något säger mig,
att denna min käraste tanke skall vinna fullbordan,
och då — farväl fruktan för barbarernas makt! Att denna åsigt jemväl delades i Norrige, kan
inhemtas af dessa rader i ett bref från Vedel-Jarlsberg, brödrarikets,
den tiden ypperste medborgare: »Med den inderligste
græmmelse og harme har man erfaret de fremskridt som
Barbarernes skarer ostraffet gjöre ind ad Sveriges hjerte. Dette har
foranlediget de alvorligste overlægninger. Resultatet har været
og er: att han (Prins Christian August) på ingen maade (hvad
smaa Folk som Du kjender end finde för godt at befale)
hjelper Barbarerne. Dette har han endog erklæret; han og en
hver oplyst Mand indseer at det vilde være et politiskt
Selvmord og et moralsk Nidingsværk. Herfor indestaaer jeg dig
med min ære og vort venskab. — Anvend derfore alle
kræfter, hver Mand mod Barbarerne. Men trænge de frem med
saadan kraft at Sverige ei kan holde sig isoleret i saa lang
Tid, som behöves til Forberedelsen og Fuldförelsen af vort
stora Værk — saa laad Prins Christian spille en Comedie med
Barbarerne; lad Jere Norrske Brödre, under Garantie af den
frie Constitution som J selv volgte, saa hastig som mueligt
trænge frem, tvers over Landet, for at redde den störste Deel
af Sverige for Barbarerne. Ville Barbarerne med vobnet Haand
hindre deres Allierede de Norrske at besætte Landet, saa
indestaaer jeg Dig for at disse ej uden forbandet blodige
Pander vige den plads de staa paa. Kommer det till saadane
Optrin saa ere vi jo de facto Eders troeeste Venner och Allierede.
— Vi ere for svage for at underkue Eder, og naar vi ei önske
vaar egen undergang kunne vi ikke gjöre fælleds Sag med
Barbarerne, Eders plage. Lad bare for Guds skyld, ifald dette middel
skulde være nödvändigt, ikke Danske tropper slippe over.
Saalænge J have med Prins Christian og Norske Tropper at bestille, er
aldeles intet tabt om disse end vare gangne over heele
Landet.»

(Georg Adlersparres efterlemnade brefsamling.)


Hertigen var snart öfverens med Adlersparre och
gladde sig uppriktigt åt det framkastade projektets
många och lofvande solida fördelar. »Väl, fortfor han,
skall ett sådant steg här inomlands gifva ämne till
mycken obelåtenhet, särdeles åt våra högfärdige,
inbilske och maktlystne aristokrater; men skriket skall
hafva sin tid, som allt annat, jag känner det. Det
är dock visst, att toge man en tysk prins, skulle,
under sakens närvarande ställning i Tyskland, valet
säkerligen aldrig i Frankrike vinna sanktion, så vida man
icke åtnöjde sig med ett subjekt, på hvars flathet,
svaghet och oduglighet Kejsaren med full trygghet
kunde räkna. Åter en Fransk prins skulle vara nätt
upp detsamma, som att kasta utmaningshandsken i
ansigtet på Engelska och Ryska nationerna. Således,
då jag rätt eftertänker, är den föreslagne kandidaten
ej att förkasta. Jag lofvar att närmare taga
propositionen i skärskådande, ingenting besluta utan i
samråd med er, min bästa Adlersparre, som ser både
längre och djupare än jag, — derpå ger jag er som
hederlig karl mitt ord.»

Hertigen räckte Adlersparre sin hand. Efter
utbytet af de vänligaste tänkesätt, steg Adlersparre upp
för att gå. Prinsen var synbart rörd och sade: »dröj
nu ej för länge med ert nästa besök, kom snart och
ofta hit. Vi mena båda väl och kunna tillsammans
uträtta mycket godt för det allmänna, jag känner mig
så lugn och säker i ert grannskap.» Adlersparre gick
glad och tillfredsställd, som från en vunnen seger Hertigens uppriktighet var ej tillkonstlad. Han
värderade och fruktade Adlersparre. Det var dock ej rådligt för
den senare att alltför säkert bygga på hertigens löften, på
hans beredvillighet, som, ofta nog, vid minsta påtryckning
från motsatt håll, snafvade omkull öfver flathetens hinder. Så
lofvade en gång Carl XIII Adlersparre, att den i vissa delar
af Vestergöthland belägna skogsallmänningen skulle få
upplåtas åt den på bränsle utblottade fattigallmogen. Platen
behöfde jordstycket och kom till Marieholm med konungens
skriftliga tillstånd att nedhugga skogen. Adlersparre sönderref
dokumentet, skref till konungen att genast få lämna länet, så
vida ej skogsallmänningen fick stå orörd. Carl XIII återtog
löftet till Platen, ursäktade sig hos Adlersparre och bad
honom enträget att vara qvar..

Hans lefnads älsklingsidé, Sveriges och Norriges
förening, hade nu tagit ett stort steg framåt.



II.

Gustavianerne delade ej hertigens tankar om den,
redan då så kallade »fäderneslands-befriaren.» Uti
mörka, skoningsfulla och hotande pasquiller sökte man
nu mot honom utösa sin galla. Nedanstående lilla
profbit må vittna om tonen hos de nyss tongifvande:


»Lägg handen på ditt bröst, uppviglare! och säg:
Hur känns att vandra fram förräderiets väg?
Att bryta svuren ed och samhällsbanden slita,
Af högmod att sitt namn i minnets koppar rita?
Den älskar ej sitt land, som kan på detta sätt
Förstöra folkets frid och kränka lag och rätt,
Som af begär till makt förrädar'ns planer röjer
Då djerft emot sin kung han upprorsfanan höjer,» o. s. v.


Dessa »occasions- eller tillfällighetsvers,» ofta så
godt som inkastade i Vestra arméens hufvudqvarter,
voro ej mäktiga att i det ringaste fråntaga Adlersparre
och hans corps aktningen hos folket. Tvärtom, dessa 
nidvisor framkallade ej sällan versifierade protester,
hvilka, uti ett upphöjdt språk, intygade att nationen
hade gillat revolutionen. Vi anföra följande
skaldestycke, infördt i en Wermländsk tidning d. 7 Mars
1810:


Barder! Edra harpor tagen,
Festligt sjungen denna dagen;
Svithiods kämpar uppå den,
Samlade vid Wenerns stränder,
Räckte trofast sina händer —
Svuro lif åt friheten.

Då satt, o Svea! Du af sorgerna förkrossad
På brädden af din graf — vid nattens kulna vind,
Och led och trodde ej att se din boja lossad;
Blod flöt ur dina sår och tårad var din kind.
Men till din räddning fanns ännu i dina bygder,
I tysthet undangömd, en ädelt dristig man,
Som ägde Sturars fordna dygder
Och Sturars mod mot en Tyrann.

Stor af Svenska folkets frälsning,
Ädle! tag i dag en helsning
Tacksamt skickad härifrån;
Hit — du dina härar förde,
Här ditt visa tal man hörde
Under tusen jubel-dån.

Och J, som samladens, att under hjeltens fana
Ge laglighet och frid åt en förhärjad bygd,
Och efter Fäderns sed och Göthers gamla vana,
Förentens genom mod, ståndaktighet och dygd!
Visst var er handling djerf, visst vågaden J mycket,
Men modigt lyftades ändå Er tappra hand:
J haden svärd emot förtrycket,
Och hjertan för ert fosterland.

Skönt har tiden se'n försvunnit —
Frid och sällhet Svea vunnit
Under Carl den Mildes hägn;


Så på stormen lugnet följer.
Så den torra jorden sköljer
Himlens ljumma sommarregn.

Och du, o efterverld! som läser Sveriges öden
Och dessa händelser, som skakade dess thron,
Må du förundrad se, att det var endast nöden,
Som härtill tvang en tryckt och lidande nation.
Men må du äfven se af urgamla exempel,
Befästade af oss från denna högtidsdag,
Att Svenska folkets rätta stämpel
Är: lydnaden för kung och lag.




III.

Hemkommen från slottet, träffade Adlersparre i
sitt logis Forsell, som der väntade sin chef.

»Åh, se Forsell här,» var Adlersparres helsning.

»Jag ber ödmjukast om ursäkt för mitt obehöriga
intrång hos högste befälhafvaren, men en tillfällighet
har gifvit mig anledning att så här utan krus slå
mig ned.»

»Han vet, förmodar jag, min unga vän! att jag
ej heller tål krus, äfvensom att inga äro välkomnare
än mina vapenbröder. Se så, kom nu och sätt sig
bredvid mig i soffan. Låt nu höra hvad han kan
hafva att förkunna.»

»Jo, ingenting mer eller mindre än att här i
staden kringlöpa de fasligaste rykten, såsom att man
traktar efter öfverste-löjtnantens lif, att man vill
förleda våra raska trupper till myteri, att
demonstrationer äro å bane att med våld befria f. d. konungen,
att större sedlar blifvit af våra soldater växlade på
krogar, och Gud vet icke allt.»

»Allt det der, skall jag säga Forsell, är bara prat,
bara käringsqvaller, sade Adlersparre, men allvaret i
hans annars ljusa ansigte vittnade, att det
förmenta sqvallret på honom gjorde ett vidrigt intryck.
Nog vet jag, fortsatte han, att här tisslar och
tasslar ett Gustavianskt kotteri, som ingenting skulle högre
se — än mig på stupstocken; dock jag fruktar ej
för mig sjelf, men väl att den förbannade ligan ånyo
skall spela vårt stackars rike och folk i ryssarnes klor.»

»Det har i går berättats, att B—a
(Borgenstjerna?) förklädd blifvit insläppt till »fördettingen,» och
att den förstnämnde vid utgåendet till en af posterna
lemnat en blank riksdaler under yttrande: att ryska
Kejsaren befann sig i antågande med hela sin här för
att straffa de upproriske, så att det rådligaste vore
att genast befria konungen; ty nåd och stora
belöningar hade man då med visshet att förvänta.»

»De må gerna, för andra gången, släppa ut
honom, man kunde då kanske bättre få reda på hela
patrasket, som nu skickligt undandöljer sig i alla
vinklar och vrår. Man är just färdig att önska ett
tillfälle för Vestra arméen att hugga tag med
hårdhandskarna, — dock nej! må det i Guds namn slutas
stilla. Jag vill tro, att de flesta historier, som
genera oss, äro dikter, kringspridda af våra egna
agenter, för att göra oss så mycket vaksammare. Det är
dessutom ej stort värdt att oroa sig på förhand;
agitationer hafva alltid utgjort min leda, skall jag
uppriktigt säga Forsell.»

»Men hvad som förundrar mig och mången, är
att Adlercreutz på den förtroligaste fot umgås med
flere af den störtade styrelsens medlemmar, en
Lagerbring, Ugglas, Zibet m. fl.»


»Mig förundrar det ej, yttrade Adlersparre —
åtminstone hvad umgängelsen med de tvenne
förstnämnde anbelangar. Slägt- och vänskap behöfva ej
någondera lida af stridigheterna uti politiska tänkesätt.
Snarare är detta ett drag hos Adlercreutz af utsträckt
tolerans. Visserligen kan jag ej neka till, att jag
önskat, under närvarande vigtiga dagar, se honom
endast ibland de sina, eller rättare — de våra; ty med
alla sina stora egenskaper har Adlercreutz ett
dominerande fel som agerande person i ett politiskt
skådespel, nemligen att taga för lätt intryck. Jag
fruktar, att våra fiender känna det och att de komma att
begagna sig deraf. Åter hvad beröringen med Zibet
vidkommer, så ville jag, att Adlercreutz skulle anse
sig för god att liera sig med en person, som kastat
smuts på hans vackraste bedrift Hof-kansleren baron Zibet lärer i flera cirklar och
vid åtskilliga tillfällen utmålat katastrofen d. 13 Mars nära
nog som en stråtröfvarebragd. I kansli-presidenten von
Ehrenheims Berättelse om Gustaf Adolfs arrestering, förekommer bland
annat följande: Hofkansleren begaf sig dit (stora galleriet)
fann rummet i mycken oordning, drottningens toilett midt på
golfvet och konungen sittande afbleknad och matt i en
ländstol med hatten på hufvudet, o. s. v. Bredvid dess stol stod
Borgenstjerna, och rummet var uppfylldt till det mesta af för
Zibet okända så militärer som civila personer, som
promenerade af och an, sluskigt (!?) klädda i surtouter, och kastade
sig vårdslöst i stolarna (!?) Då Zibet föreslog, att den
arresterade konungen ej skulle föras till Gripsholm, utan qvarblifva
på Stockholms slott, inföll general Adlercreutz stojande (!!), att
detta vore en fråga, som sedan skulle afgöras — — —
Innan Zibet tog afträde, berättade han för hertigen, huru han af en
händelse kommit in i det rum, der konungen var; att han trodde
sig vara i tempeltornet, så föraktligt uppförde man sig der mot
konungen !; hvarpå han berättade hvad här ofvan blifvit
anfördt, tilläggande, det H. K. H. torde påminna sig, att då le
masque de fer insattes, blef kommendanten förbuden att sätta
sig i dess närvaro: en dylik egard tycktes med ännu mera
skäl (!!) böra visas den, som nyss varit regerande konung..»
	

Så var det nästan alltid omöjligt att rubba de
Adlersparreska tankarna ur deras naturliga jemnvigt,
deras nästan antika lugn, eller att utforska dem —
slutar Forsells nyssbeskrifna samtal, — ty om någon
var herrskare öfver sig sjelf och ogenomskådlig för
andra, så var det han. Ej något syntes imponera på
Adlersparre; sluten och hård som klippan, stod han
med högburet hufvud och såg på verldens stora
gyckelspel, uti hvilket ingenting tycktes särdeles förtjena
hans uppmärksamhet, ännu mindre hans leenden eller
tårar. Hvad som i denna moment dväljdes på
botten af hans starka ande, det skulle ingen erfara, ehuru
jag aldrig kan skilja mig från den öfvertygelsen, att
der bodde ett lefvande hopp att en dag kunna
omskapa Sveriges hela statsförfattning. Jag tror äfven
att detta skett, om Adlersparre haft mera ärelystnad
och uthållighet samt mindre misstrogenhet till dem,
hvilka under en så beskaffad politisk kris ville och
kunde verka med honom.

Så långt Forsell. Detta slutresonnement är, efter
vårt sätt att se, till någon del sant, till någon del
skeft. Sluten och hård var visst icke Adlersparre.
Tvärtom öppnade han hela sin varelse, då han
möttes af ett verkligt deltagande, då något menskligt skönt
och godt anslog honom, och framför allt då han såg
att det lönade mödan. Men han paraderade aldrig
med sina känslor, koketterade aldrig med sitt hjerta,
och hade emellanåt den lilla svagheten att vilja
synas oförklarlig. Det senare kom sig väl deraf, att
han, under sin embetsmanna-verksamhet, och till och 
med sedan han hade lemnat de offentliga värfven, fann
sig ett föremål för politiska industririddares köpta,
snikna och fjeskande uppmärksamhet.

Öfverlägsna menniskor äro merendels de lättaste
att begripa, och man behöfver sannerligen ej
Diogeneslyktan för att få reda på deras dygder och fel. Ett
af de senare, och som beskuggar Adlersparres bild,
är denna »misstrogenhet,» hvarom Forsell talar. Men
hvarifrån kom då detta misstroende till andra? Jo,
från bristande förtroende till egna krafter. »Jag
bygger på mig sjelf — skrifver Adlersparre till en af
sina vänner — och ser nog, att jag, som alla dödliga,
bygger på lösan sand. Gud, som allena kan lägga
varaktig grund, ber jag natt och dag stödja mitt
tempel, att jag utan förfäran, men med lugn och gladt
mod, kan träda dit in och bedja och tacka.»


SJUNDE AFDELNINGEN.



I.

Slutad var den mission, som ödet, slumpen eller
kanske rättare sagdt, Sveriges goda genius hade
förelagt 1809 års män!

Uti en revolutions rörelse, utropar Lamartine,
finnes det en storhet, som meddelar sig åt
karaktärerna, och som stundom lyfter de mest vanliga
menniskor till jemnhöjd med de händelser, i hvilka de
deltaga. Om vi bland 1809 års män undantaga
Adlersparre och Adlercreutz, tvänne onekligt rikt
begåfvade andar; så kunna de öfrige ej annorlunda
skärskådas, än som kapaciteter af andra ordningen, hvilka
likväl, i följd af händelsernas kraf och en brinnande
fosterländskhet, uppsvingade sig till historiens
afundsvärdaste äreställen. Ty om en och hvar af dessa
hjeltar kan man dock säga: Han har bidragit att frälsa
sitt land. Så adlar understundom patriotismen äfven
ringare krafter och kröner dem med en lager, ofta
svår att vinna för de största.

Sant är: de framträdde ej opåkallade, dessa
befriare; Svenska folkets djupa bekymmer och högljudda
klagan manade dem till strid för den rättvisaste sak
och att, om så fordrades, uppoffra sig för densamma.
Modige, glade och beslutsamme, framkommo de i
nödens stund, utan tanke på egen vinst och ära;
anspråkslöse återvände de, fattige som de kommit, utan
annan belöning än medvetandet att, värdigt svenske
män, hafva uppfyllt den medborgerliga skyldigheten
att våga allt för frihet och fosterjord.

Och dock har man försökt göra den lögnen till
sanning: att desse patrioter blifvit föremål för lyckans
och nådens utmärkelser — liksom det för duglige män
skulle vara en lycka eller nåd att användas i statens
tjenst? Eget, att påståendet blifvit uttaladt i en tid,
då statens förtroende-poster blifvit påtrugade personer,
som ännu ej hunnit lemna subaltern-graderna, och då
störtfloden af stjernor och tomma titlar håller på att
fördränka sjelfva odugligheten. Låtom oss emedlertid
tillse, med hvilken frikostighet 1809 års män
omhuldades af den »frälsta nationen.» Adlersparre och
Adlercreutz — båda medellösa — fingo för
revolutionsverket, — en statshvälfning som tog makten från en
oduglig konung, skänkte landet fred, ny grundlag,
thronföljare och tryckfrihet — ej uppbära annat
vedermäle af statens erkänsla än — en
tacksägelseadress. Anckarsvärd, som snart i 30 år vid hvarje
riksdag kämpat för Svenska folkets frihet och
mången gång derunder utvecklat lysande
statsmannaegenskaper, har ej befunnits värd en plats vid
konungens rådsbord. Hamilton kunde först efter
Adlersparres tredje anmälan erhålla —
svärdsordensstjernan. Axelson förbigicks till majorsplatsen vid det
regemente, der han tjenstgjort i 30 år; m. fl. exempel
att förtiga.

Klanderbegäret har ofta varit till hands med det
inkast: att revolutionen ej genomfördes så fullständigt,
som det kunnat och bordt ske. Ingen har bättre
besvarat förebråelsen än Adlersparre, då han
förklarade: att orsaken hvarföre ej mera uträttades, var den,
att motståndet var för ringaUnder en mängd af år ha vi ofta sett de s. k. 1809
års män vara föremål för klander, merendels derföre att de
icke genomförde revolutionen eller statshvälfningen djupare, än
som skedde. Min tanke är icke att skrifva deras apologi.
Jag behöfver det icke. Men orättvist synes mig detta klander
vara, och torde det i någon mån böra hänföras till den afund,
som är ett så utmärkande drag i svenskens lynne.
Författaren har i senare tider mången gång resonnerat med
Adlersparre härom, då han alltid yttrade: att orsaken, hvarföre ej
mera kunde uträttas var den, att motståndet var för ringa.
I frågan om att Gustaf Adolf borde skiljas från regeringen
voro alla ense; men så snart andra ämnen förekommo,
befunnos tankarna mycket delade. Sådant var förhållandet, när
grundlagen skulle uppgöras, representations-frågan företagas,
samt mycket annat. Att under sådana omständigheter bryta
sig en egen väg, göra sina individuella åsigter, måhända i strid
med regentens, gällande, skulle troligen litet förr eller senare
framkallat en brytning emellan statsmakterna, som, under den
gäsning hvari sinnena sig då befunno, ganska lätt kunnat
medföra oberäkneliga, vådliga följder. Vi böra påminna oss
hurudan sinnesstämningen var 1810, då Fersen mördades på
öppen gata och i åsyn af hela garnisonen, eller ännu ett år
senare, då folkrörelserna egde rum i Skåne, Östergöthland,
Södermanland m. fl. ställen. Huru många brännbara ämnen
voro icke då hopade, till hvilkas antändning och explosion en
gnista varit tillräcklig? Om en enda dristig demagog hade
framträdt såsom ledare för de oroliga massorna, skulle den
beväpnade makten fått nog att syssla med att släcka branden.
Detta undveks genom den moderation och hofsamhet, som
revolutionens begge förnämsta upphofsmän visste att iakttaga.
(Carl af Forsells Berättelse om sitt deltagande i 1809 års
statshvälfning.).

För vår del äro vi öfvertygade, att om
motståndet varit större och envisare, så att de
revolutionära krafterna mera fått användas, hade ofelbart
statsförändringens resultater blifvit fördelaktigare. Denna
motgång i medgången var icke revolutionärernes fel,
utan kom sig af slappheten hos deras motståndare,
som fege och vanmäktige flydde från fältet, innan ännu
ett skott blifvit lossadt.

Antagom, att Gustaf Adolf, i spetsen för sin
darrande falang af krökta smickrare och politiska
Eunucker, gått emot Vestra arméen och af densamma
blifvit ordentligt slagen; man hade då kunnat skrifva
fredsvilkoren, såsom man velat; och ståndrätten
öfver landets inhemska fiender hade då ej behöft
uppdraga medlidandet att skrifva de slagnes dom. Det
oefterrättliga systemets handtlangare hade då
vederbörligen fallit på sin egen synd, offentligen utpekade
och brännmärkta. Som det nu tillgick, hunno dessa
herrar att gömma sig bakom invändningarnas och
medlidandets förskansningar, att i god tid skifta om
färg och öfvergifva den monark, hvilken de med
slafvisk ödmjukhet tjenat under medgångens dagar och
genom sin karaktärs- och principlöshet bidragit att
göra förhatlig och olycklig.

Denna alltför långt sträckta skonsamhet var helt
och hållet Adlercreutz' verk. Adlersparres
missbelåtenhet, skrifver Forsell, med den obefogade
fördragsamhet, som vederfors alla de män, hvilka stodo
närmast Gustaf Adolfs thron, hade sina grundade skäl.
Dessa personer egde sin dryga andel uti de förderfliga
och illa beräknade mått och steg, som nyss blifvit
vidtagna, så väl med afseende på det olyckliga
landtvärnets rysliga behandling, som flera likartade
åtgärder. »Det bör, säger Adlersparre sjelf, alltid
tillerkännas högt uppsatte embetsmän, icke blott som en
vanära, utan som ett brott, att njuta fördelarna af
sin plats utan allt afseende på fäderneslandets gagn
och heder, och att blott låta nyttja sig såsom ett
blindt redskap för de maktegandes olycksbringande
anordningar.»

Den politiska syndaförlåtelse, som nu slösande
utdelades, skulle besanna det gamla ordspråket: små
brottslingar hänger man upp och låter de stora gå.
Oförklarligt blir, att Adlercreutz kunde och ville räcka
en hjelpsam hand åt det fallna majestätets favoriter
och promulgera deras amnesti. Men han tänkte
kanske, att den politiska Herkulesklubban ej må
profaneras med att krossa insekter.

Besynnerligt emedlertid, att Adlercreutz så kunde
misstaga sig på personer; men hans blindhet för
faran gjorde, att han ofta onödigtvis trotsade henne,
någon gång på andras bekostnad. Denna gång på
fäderneslandets. Sjelf krigare till lif och själ, hade han
åtminstone bordt ihågkomma, huru Gustaf Adolfs
marionetter lumpet och skändligt stodo till reds att
underskrifva befallningar, som ingenting mer eller
mindre åsyftade, än att från ädle och tappre krigare stjäla
heder och ära, såsom t. ex. kan synas af följande
kontrasignerade beslut:

»Sedan vi inhemtat, att reträtten d. 28 sistledne
September från Wiais till Helsinge icke utan med
största oordning blifvit af våra gardes-regementer till fot
verkställd, i det de ej uppfyllt sin ovilkorliga pligt
att igenom ett kraftigt motstånd uppehålla fienden
och rädda artilleri-pjeserna, då deremot vårt
Kronobergsregemente till det yttersta försvarade
reembarkeringen, och således icke ansett lämpligt, att de efter
ett sådant uppförande vidare fortfara att vara
gardes-regementer; så hafva vi i nåder godt funnit att
desamma upplösa. Enligt Kongl. Maj:ts eget höga 
beslut. Under H. Maj:ts vår allernådigste Herres och
Konungs frånvaro,

Dess tillförordnade regering, Stockholm d. 12 Okt.
1808.

Wachtmeister.  af Ugglas.  Ehrenheim.

Zibet.  Jägerhorn.

Lagerbring.»

Den 14 Mars 1809 skyndade väl hertigen att
godtgöra förnärmelsen, dock utan att detta drabbade
någon af kontrasignenterne:

»Sedan vi noga (!) gjort oss underrättade om de
orsaker, som föranlåtit Kongl. Maj:t att under d. 12
Oktober sistl. år degradera dess gardes-regementer,
och kommit i erfarenhet icke allenast derom, att Kongl.
Maj:t i afseende på deras förhållande vid Lokalax och
Helsinge, förmodligen blifvit förd bakom ljuset, utan
att äfven nämnde regementer sig då, som alltid,
ganska väl utmärkt, hafva vi i nåder funnit godt, att de
nu så kallade Fleetwoodska och Palenske regementerna
åter till gardes-regementer upptaga under konungens
eget chefsskap, på samma sätt som tillförene varit.

CARL.

Lagerbring.»

Adlersparre gillade ej denna eftergift, detta
öfverseende med snedsprången på samhällets höjder.
Han tänkte med Montesquieu om friheten: Att det
gifves tillfällen, då man måste kasta en slöja öfver
medlidandet, liksom man höljer öfver gudarnes stoder;
att man nu, då makt innehades att utöfva rättvisa,
ej borde göra någon åtskilnad på brottslingen i
hermelinsmanteln och missdådaren i trasorna —
åtminstone ej för mantelns och trasornas skull. Han ansåg
som ett stort politiskt misstag att låta Gustaf Adolfs
rådgifvare bibehålla ett inflytande, som de så
kränkande begagnat, men ingick derpå, att ansvaret för
hvad som skett, kunde efterskänkas, nb. om det
skänktes såsom man kastar en allmosa åt förbrytaren. Detta
vore ett sätt, menade han, att utöfva mildhet och på
samma gång öfvertyga nationen, huru man ej var
blind, för det man emellanåt blundade, och att inför
lagen förlorade börden sin glans och rikedomen sin
makt.

Så hade ock skett, om Adlersparre obehindradt
fått följa sin statsmanna-kallelse. Genom Adlercreutz'
mellankomst försvagades den förres makt, eller
rättare den makt, som då hade varit behöflig att qväsa
partierna och genomdrifva nödiga reformer.
Adlersparre var från början till slutet af sin lefnad
republikan, ehuru han insåg, att för svenskarne ännu
passade bäst en monarkisk styrelse, likväl inträngd
mellan och starkt begränsad af konstitutionella ansvar.
Adlercreutz deremot var i sitt hjerta en vän af
despotismen: han såg i makten ett medel till stora
handlingars utförande.

Hade Adlersparre ej blifvit förekommen, hade han
fått utföra sin revolutionsplan, och derefter, om ock
blott för en kort tid, med full makt och myndighet
kunnat gripa om statsrodret, äro vi säkra, att
Sveriges politiska utseende blifvit annorlunda, än det blef;
att flera af de förhoppningar, hvilka ännu i dag hysas
af två tredjedelar af nationen, längesedan varit
realiserade. Vi säga ej detta för att upphöja eller
nedsätta någon af de båda männen.

Här påtränger sig oss en fråga: hvad ville
Adlersparre och hvad åsyftade Adlercreutz, sedan
afsättningsexperimentet lyckligt och väl blifvit utfördt?

Adlersparre ville ett evärdligt slut på
envåldsmakten och en för Svenska folket evärdligt erkänd
rättighet att styra och beskatta sig sjelft. Han ville
vidare: ordets och tankens frihet, Sveriges och
Norriges förening, en enkel, på fria och fasta grunder
byggd statsförfattning, hushållning med statsmedlen,
starka kontroller på embetsmän, beskattningen
jemnare fördeldt och lika rätt inför lag.

Adlercreutz var icke statsman; politiska vuer
hade han inga; han var blott hjelte, och ville som
sådan befalla och blindt lydas. När Adlersparre
uppträdde, såg han i honom visserligen en varm och ädel
fosterlandsvän, men derjemte en medtäflare, af
hvilken han väl icke på slagfältet, men i rådkammaren,
kunde blifva öfverflyglad och hindrad, trodde han, i
sitt älsklingsgöromål: att besegra rikets fiender.

Sjelfständigt och egenmäktigt handlade
Adlercreutz på stridsbanan och — vann! I
rådkammaren eller som politisk man antog han lätt
konsiderations-systemet, vacklade och blef — öfvervunnen. När
han uppgick på slottet d. 13 Mars, var han mindre
Gustavian, än han efteråt blef det, till följe af vissa
påtryckningar från ett håll, der man minst väntat att
någon skulle våga sig fram att blanda hans kort.
»Man förvånas, yttrar en författare i de la Gardieska
Archivet, att finna Adlercreutz, som lagt hand på
Gustaf Adolfs person, ense med f. d. hofpartiet om
successionen, sägande öppet: Att han ville, genom denna
trohet åt sonen, försona hvad nödvändigheten
tvingat honom göra mot fadern. Detta, jemte hans
intima förhållande till Lagerbring, med hvars
systerdotter han var gift, ådagalägger, att Lagerbring,
såsom själen i dåvarande regeringspersonal, egentligen
blott tvingat kungen göra hvad Napoleon, m. fl. i slik
ställning, plägat sjelfvilligt göra genom en abdikation
till förmån för thronföljaren. Adlercreutz' schism från
Adlersparre behöfver således alls icke personlig
antipathi eller afund till förklaringsgrund.»

Adlercreutz' ofvan citerade ord förstå vi ej. Han
talar der om att försona en handling, som likväl
räddade hans land från undergång, liksom gerningen hade
varit ett brott. I sådana ögonblick af vacklande
blödsinthet, såg man ej en skymt af det annars Titan-artade i
hjeltens karaktär; man bemärkte blott en Pygmé,
klättrande uppför statsklokhetens höjder, för att svindlande
återfalla från dess afsatser, naturligtvis till mycken
skadefröjd för partiafunden. Fjällen föllo dock snart från
Adlercreutz' ögon; den på revolutionen följande
riksdagen uppenbarade för honom tillräckligt, huru
kotteriandans spetsfundighet höll på att inveckla honom i
sin spindelväf, huru man slugt och nedrigt sökte nyttja
hans vackra och gällande namn till skylt åt egennyttiga
och bedrägliga beräkningar, o. s. v. Men det
behöfdes blott en rörelse af förargelse, och snaran brast;
så viker dimman för solens eldblick. Dock — i
hjertat hade bitterheten redan slagit djupa rötter, sjelfva
den lågande känslan för Svenska nationen afkyldes,
ända derhän, att den ädle, högsinnade krigaren en
stund öfvervägde, om han vidare borde qvarstanna i
landet eller bli — — — — rysk undersåte!! Det
var i ett af dessa mörka ögonblick, som han till en
af sina vänner lät dessa ord undfalla sig:
»Rätteligen är det en faktion, som vill hjelpa sig upp och
skörda frukterna af andras mödor och arbeten.
Sådant kan dock icke länge ega bestånd, utan förtjenar
endast förakt och medlidande; men hvad som
verkligen kostat på mig var, att åtskilliga Finska officerare,
som passerat vintern här, läto missleda sig af 
kabalisterne, att äfven höja sin stämma emot mig. —
Ständerna hafva gifvit mig Leckö kungsgård till donation
på 50 år, med förbehåll att qvarstanna i Sverige; men
sådant oaktadt har jag ännu icke kunnat besluta om
min bestämmelse» Utdrag ur bref från Adlercreutz till general von
Döbeln, benäget oss meddelade af herr assessor Crusenstolpe..

Till nationens lycka och heder, blef Adlercreutz
qvar. Hans blanka svärd behöfde ännu en gång
anlitas, det hade ej afslutat sin med ryskt blod
påbörjade hjeltedikt. Sverige behöfde honom blott och bart
som menniska; ty, der han stod, der hade Svenskarne
en lefvande förebild af lejonmodet och jernviljan.

Adlercreutz' vacklande hade ej undgått
Adlersparres örnblick. Denna svaghet eller medgörlighet,
nu, då fastheten var som behöfligast, smärtade honom
djupt. Han såg revolutionens vackraste idéer
öfverkorsade med ett penndrag.

När han derjemte förnam, att den Gustavianska
ligans koryféer fortforo, att, som tillförene, ingripa i
styrelsens gång, tryggade af, som grefve Anckarsvärd
skrifver, general Adlercreutz' gifna löfte, att ingen slags
revolutions-verkning skulle komma att drabba den
högre embetsmanna-personalen eller den afsatte
konungens förmente rådgifvare eller utmärktare verktyg;
vidare: huru intrigörerne sättes i verksamhet att
försvaga hans anseende, medelst mörka och lumpna
angifvelser; huru det blott var hatet till konungens
person, popularitetsbegär och snikenheten efter makt, som
ömsevis drefvo honom fram; samt huru Vestra
arméen, en sammanrafsad, illa disciplinerad hop af
äfventyrare, som hade allt att vinna men ingenting att
förlora, redan önskade sig bli qvitt en chef, hvilkens 
bedrägligare planer den genomskådat; när vidare
Adlersparre förmärkte, huru ett mäktigt och vidt utgrenadt
kotteri natt och dag, »med händer och fötter
arbetade» på att åt den unge kronprinsens aktier få en
viss behöflig kredit i allmänna tänkesättet, och att
med rysk hjelp insätta sonen i faderns fråntagna
rättigheter; då — men ej förr — ansåg Adlersparre
tiden vara inne, att med ett väl afpassadt hugg
upplösa kabalernas skickligt slagna knut, genom att låta
sin armé, i förening med Stockholms borgerskap,
utropa hertig Carl till konung och från riksstyrelsen
aflägsna de personer, som tillräckligt visat sig
ovärdiga det innehafda förtroendet.

Den »Promemoria,» som i ämnet uppsattes af
Adlersparre och med baron Anckarsvärd afsändes till
hertigen, var af följande ordalydelse:

»Månne ej den svaghet, den villrådighet, som
vidlåder all Svensk styrelse, der ej en konung finnes, bör
skyndsamt, kraftigt och rättmätigt undanrödjas? Jag
tror ej, att intriger och kabaler, oskiljaktiga från en
stor politisk omskapning, på annat sätt kunna
undanrödjas. Jag är till och med öfvertygad, att
kabalerna kunna blifva vådliga på den korta mellantiden
af den skedda förändringen och Ständernas
sammankomst, om ej ett kraftigt steg tages.

Detta steg, som efter min öfvertygelse kan och
skall frälsa Sverige, vore följande:

Dagen efter de anmarscherande truppernas
ankomst, torde H. K. H. finna för godt att förändra sin
konselj. Stedingk, Ehrenheim hemförlofvas till
landet. Unga grefve Wachtmeister förordnas till sin fars
justitiebiträde. General Armfelt ståthållare i
Stockholm. Baron Lagerbjelke chef för utländska 
departementet. Alla dessa äro, jemle hans excellens von
Essen, konselj-ledamöter, jemte general Adlercreutz.

Till konseljen fogas 2:ne prester, 2:ne borgare,
2:ne bönder af anseende i publiken. Grefve Ugglas
försändes, under lindrig och foglig bevakning, till Stäke.
Landshöfdingen af Schenbom sättes genast i
åtnjutande af den lön, som tillhör hans embete, och som
nu innehafves af grefve Ugglas. Alla statssekreterare
bibehållas. Dagen efter denna, för det allmänna
angenäma förändring, uppmarschera alla trupperna och
det beväpnade, då prevenerade, borgerskapet kring
slottet. De 50 Äldste församla sig på sitt rum. H.
K. H. reklamerar sin arfsrätt till Svenska kronan i
sittande konselj, förklarar sig i följd deraf för
Sveriges konung, erbjuder sig att inför Ständerna med
Handlingar bevisa sin arfsrätt, uppdrager dem att välja
en adopterad thronföljare efter deras eget välbehag,
kungör detta för borgare och militärer och utropas för
Sveriges konung.

Dermed ett saligt slut på alla intriger, all
svaghet, allt vacklande. Om thronföljaren blir af Fransk
eller Dansk fabrik, så blir dessa makters inflytande
föga sårande för Svenska lynnet, så länge hertigen
eller den nya arfkonungen regerar, och den adopterade
hinner naturalisera sig.

Sverige får i ögonblicket en konung, det Sverige
vill och bör hafva; och denne konung är lagligen af
Wasa stam, är känd för ett fredligt lynne och för
kärlek till fäderneslandet, har vunnit segrar och
heter Carl.

Jag vet och förstår, att hertigen, som ej har
regeringslystnad, som blott älskar fäderneslandet och
sitt lugn, skall föga vilja antaga denna upphöjelse;
men jag vet också, och detta är min enskilda tröst,
min förhoppning i denna stora angelägenhet för
millioner, att ingen uppoffring är för honom svår, ingen
börda tryckande, då Sverige med säkerhet kan frälsas.

Tibble d. 21 Mars 1809.

Georg Adlersparre.»

»Nästan samtidigt med Wermländska
fördelningens annalkande till Stockholm — skrifver grefve
Anckarsvärd i sin »Politiska trosbekännelse» — började
rykten om kontra-revolutionsförsök af alla slag, och
på andeskådare i denna del var aldrig någon brist.
Herr Adlersparre fruktade stora och vådliga
omhvälfningar, före Rikets Ständers sammankomst, och
yrkade derföre Riksföreståndarens utropande till konung.»

Bland dem som lifligast tycktes dela
Adlersparres »fruktan» och kraftigast understödde hans idé, var
onekligen baron Anckarsvärd, som sjelf sammanskref
en uppmaning till vapenbröderne att utkora hertigen
till kung. Ur denna, af frihet och patriotism nästan
glödande skrift torde följande böra anföras: »För att
fullborda hvad vi börjat, återstår ännu ett steg; och
detta steg tillhör oss, som bära vapen för
fosterlandets säkerhet och försvar. — — — — Under
afvaktan af Ständernas sammankomst blir angeläget att
ej allenast qväfva gnistan af allt hopp till oordning
och oenighet, samt bereda för deras vigtiga 
öfverläggningar ett lugn, som vi lofvat dem att få njuta, utan
äfven att förena detta med ett slags eröfring, om jag
så vågar säga, af andra folkslags beundran och
högaktning, då de se oss på en gång tvungna att bryta
de lagliga formerna för vår frälsning, men oföränderliga
i bibehållandet af den monarkiska regering, som satt
den förste af Wasastammen på Sveriges thron. Af 
denna vördade ätt finnes ännu en furste, som icke
gjort sig ovärdig den tacksamhet, vi egnade den 
förste af Gustaver, som följt oss i krigets faror och sjelf
med segrar befästat vår vapenära. Förklarom Carl
för konung! Visom nationen häruti vår rättvisa och
vår vördnad för grundlagarna. — — — — Jag 
anser vår invärtes politiska belägenhet kräfva detta steg;
jag anser villomeningars utspridande bland
allmänheten ej på annat vis kunna förekommas; jag anser 
orolighets-stiftare ej genom annat kunna qväfvas; jag
anser till och med sinnena ej annars kunna beredas
till Ständernas sammankomst, som förfelar sitt 
ändamål, om de med valet af en thronföljd oskiljaktiga
intressen, som både utländske och inländske intriger
skola finna ett sätt att stifta oenighet, och om
Ständerna på ett sådant sätt skulle hindras att fästa hela
sin uppmärksamhet på enda föremålet för sin
sammankomst, grundläggandet och beståndet af Sveriges
sjelfständighet och Svenska folkets lycka och
välmåga.» — — —

Att projektet stannade, som man säger, midt i
görningen, kom sig förnämligast af Adlersparres heliga
föresats, att som partichef, ej företaga något, som ej
förut enhälligt var sanktioneradt af befälet för Vestra
arméen. Hans tanka var denna: detta befäl har på
mitt blotta ord lemnat sin välfärd i mina händer; jag
kan moraliskt ej handla annorlunda än i den
fullkomligaste harmoni med mina vapenbröder.

När saken förekom vid ett
bataljonschefs-sammanträde och Anckarsvärd, efter Adlersparres
föredragning af frågan, tillstyrkte den ifrågasatta
handlingen, uppstod majoren Carl Flach och förklarade sina
betänkligheter att genom en sådan handling träda
lagstiftande makten för nära. Häruti instämde äfven 
majoren Christian Klingsporr, dock med tillägg: att han
likväl, utan afseende på sin egen mening, vore färdig
att åtlyda öfverste-löjtnant Adlersparres befallningar; att
han i politiskt afseende borde mera tro Adlersparres
åsigter än sina egna, och att han ansvarade för sin
trupp som för sig sjelf i dessa delar. På samma sätt
yttrade sig majoren baron Carl Cederström; och de
öfrige allmänt, att de hänsköto allt till herr
öfverste-löjtnant Adlersparres beslut, och att de blott väntade
på ordres att få lyda det. Adlersparre deremot
förklarade ganska kort, att han aldrig kunde företaga
något, som syntes strida emot kamraternas åsigter,
och att hela frågan finge förfalla, då meningarne
deröfver visade sig så delade Anckarsvärds politiska trosbekännelse..

Obilligt har denna tillämnade konunga-utnämning
blifvit bedömd; klandersjukan har kallat den ett
afvikande från ett offentligen i Proklamationen gifvet
hederslöfte, att låta Ständerna sjelfva utkora sin 
blifvande konung. I sjelfva verket kan dock handlingen
aldrig betraktas såsom något afsteg från gifna
försäkringar, ty Ständerna hade ej någon thronkandidat
närmare än hertigen. Det var således blott att påskynda
en katastrof, som något senare bestämdt skulle
inträffa Adlersparre, som hade en framtid inom sig, insåg,
att han för sina idealers realiserande behöfde mycken makt i
regeringens hand. Han ville ha kung först, konstitution
sedan, som blef en kungens gåfva. Skjöldebrand sade till
honom: ser du ej att du kommer för sent med din idé. Då
du tågade in med flygande fanor i hufvudstaden, då var
stunden. (De la Gardieska archivet)..

Hvad blef emedlertid följden af detta politiska
vankelmod, som, vid åsynen af en störtad regent, drog 
sig af spökrädsla tillbaka för dem, som framkallat
spöket, och hvilka sannerligen mera hade fortjenat en graf
under thronens spillror, än att makligt och hedrade
qvarsitta vid statsskeppets roder? — Jo, att Svenska
rikets så vackert utlofvade »pånyttfödelse» stannade
vid ett galvaniskt experiment, som väl satte
statskroppen något i rörelse, men lät den förskämda
blodmassan fortfara i sitt långsamma kretslopp och
undergräfva den fysiska helsan.

Liksom i naturens rike de tomma axen höja sig
stolta upp, under det de kärnfulla böja sig — så
föll Adlersparre undan, icke af ödmjukhet eller af
fruktan, för motståndet, utan såsom en anförare, den der
vunnit slaget, öfverlemnande åt andra att fritt plundra
och föreskrifva fredsvilkoren. Detta var hans enda,
men stora politiska synd; en eftergift, som, under det
den kanske förringade den hos honom dominerande
starka viljan, kastade en skär glans öfver det veka
sinnelaget, hvilket mången gång lät känslan
öfverflygla tankan, — liksom man ser den blyga och mjuka
murgrönan slingra sig upp att med sina gröna, saftiga
blad undangömma åskledaren.

Adlersparres fel, att ej vilja herrska nu, då han
kunnat och kanske bordt det, härledde sig, efter vår
öfvertygelse, deraf, att han kände sig sakna de
egenskaper, som fordrades, för att, som reformernas chef,
föra till ett sannt nyttigt mål alla de på en gång
önskade vigtiga förändringarna. Var det så, handlade
han ädlare och klokare att aflägsna sig, än att, lik
mängden af föregångare och efterföljare på
revolutionens bana, söka ärelystnadens höjder, för att
svindlande nedfalla och måhända draga sitt fosterland med
i olyckan. Skönt och blygsamt yttrar han om sig sjelf
i förtroliga bref: »Den stora importancen af mitt ja,
till kallelsen (1847 års revision), uppletandet af en
gömd och glömd person, då i Sverige visserligen ej
är någon tryckande brist på grefvar, afsägelser af
personer, hvilka hafva väl råd att vistas några månader
i Stockholm, eller ock i alla fall bo der; allt detta
är gåtor, som jag ej förmår upplysa. Visst är att
denna operation generar mig oerhördt i flera än ett
afseende, och ej mindre säkert, att mitt ogillande af
de föregångna afsägelserna är grunden för mitt ja.
Resultatet blir nu som alltid, då jag befunnit mig inom
partistridernas område, från och med Norrköping, att
jag får klander och ovilja från begge sidorna, då jag
ej förmår följa med något parti i biafsigter,
ensidighet, hetta och öfverdrift. Lika säkert är, att jag ej
hänger mig af grämelse öfver denna förestående ovilja.
Jag har tidigt lärt mig förakta den; och ännu en
ganska säker sak är, att jag har endast min
öfvertygelse till ledsven. Den national-rättvisa, som sista
brefvet förmäler och Tit. vänskapliga öga ser, har ännu
ej för mig blifvit synlig, blir det icke heller, och jag
finner mig icke illa dervid: jag har läst historien.
Jag har, vet Gud, inga stora anspråk på mina
landsmäns minne. Jag kan dock aldrig glömma, att jag
har ett fosterland, och minst skall jag göra det, om
någon fara visar sig, då så många eljest rakna, krokna
och krypa. — — — Man vill åter hafva mig fram,
i flera än ett afseende. Detta synes göra det
förlåtligt, till och med nödvändigt, att man säger ett ord
om sig sjelf. I frågan om viljan, så är den ren och
icke hvilande. Hvad åter förmågan eller hvad jag
kan beträffar, så är den ganska problematisk, om ej
något ännu sämre» Se Aftonbladet 1835..


Det var således icke Adlersparres direkta skuld,
att 1809 års revolutionära rörelser förfelades i
efterspelet, och att det nya statssystem, som följdes, kom
att likna den beryktade »Pons Heteroclitus,» på
hvilken man tyckte sig gå utföre, då man verkligen, ehuru
med tuppfjät, gick uppföre. Ty, uppåt eller på sidan,
allt som man vill kalla det, lyfte sig samhället i
välmåga och anseende. De, som styrde marschen, må
svara för snäckgången; Adlersparre har ingen del i
den. Han hade då redan andeligt återvändt till sina
husgudar, bland hvilka kärleken och friheten gingo,
såsom tvenne aftonstjernor, framför hans drömmar och
som morgonstjernor framför hans dag. Han tyckte sig
måhända nu tillräckligt hafva följt skaldens uppmaning:

Och res dig och kämpa för menskors väl
Med svärd och röst,
Blif misskänd, blif hatad och tryck dem likväl
Till såradt bröst.


Adlercreutz deremot qvarstannade, qvarhölls och
blef en betydande makt efter revolutionen och genom
den. Det är med statsskeppet som med andra
fartyg: i töcknigt väder sätter man ett ljus på
masttoppen, för att undvika påsegling. En sådan varnare
skulle Adlercreutz föreställa, och icke illa uträknadt,
då dyningarna efter sista stormen fortforo att uppröra
det politiska farvattnet och, för att tala i bild,
hafstrollen summo hungriga kring den bräckliga kölen,
under hot att draga den ned i djupets dy. Hvad
verkan trollens smek gjorde på hjelten, det veta vi;
han blef dupe, ungefärligen som Jason hos Pelias.
Det blef också för Adlercreutz svårare att eröfra det
politiska gyldene skinnet, än att piska Ryssarnes skinn.

Man kan om Adlersparre och Adlercreutz med
lika rätt säga: att de i alla tider skola i våra
häfder stå såsom lysande föredömen af Svensk
sjelfständighet och oegennytta, af Svenskt mod. Sant är, de
äro oss ännu för nära, att kunna bedömas. Liksom
Herkulesstoden genom sina imponerande proportioner
tycks varna betraktaren att komma sig in på lifvet,
fordrar den historiska personligheten att granskas på
ett visst behörigt afstånd, hvarifrån dagrarna och
skuggorna trognast sammansmälta och gifva karakter åt
bilden. Det ges dessutom ett slags minne, som först
måste blekna bort och återkallas, innan det visar sig
i sin rätta klarhet. Döden är upphöjda naturers
förklaring. Ciceros tunga var mindre vältalig i
tribunen, än då den satt uppspikad på Rostra.
Adlersparre och Adlercreutz behöfde båda dö — för att
få rättvisa.

Historien om dessa Svenskar och deras
vapenbröder är slutad. Verket efter dem må tala sjelft,
det må betraktas som halfgjordt och bristfälligt; den
öfvertygelsen står dock hos oss fast: att så länge
Sverige kan räkna på män, sådane som 1809 års hjeltar,
upphör det visserligen ej att vara afundsjukans och
otacksamhetens land, men frukta behöfver det ej att
någonsin blifva ett hem åt tyranner och slafvar.





BILAGOR.

*


Rättelser och tillägg.

1 Del. sid. 39 rad. 19 »Adjutant Rodair,» sedermera
generalmajor och kommendör af svärdsorden.

Sid. 68 rad. 27 noten — »1808 blef Skjöldebrand
general-major.» Oriktigt. Vid utdelandet af de första
nådebevisen, straxt efter Carl XIII:s thronbestigning, blef Skjöldebrand
utnämnd till general-adjutant.

Sid. 71 rad. 6. »Andra såsom öfverste Almfelt och Pfeiff
blefvo utsläppta från Warbergs fästning.» Almfelt delade flere
af riddarhus-ledamöternas öde vid de bekanta arresteringarne
under 1789 års riksdag, men försattes, lika snart som de, i
frihet. Ej invecklad, hvarken i 1792 eller 1794 års
högmålsprocesser, kom han aldrig på fästning.

Sid. 71 rad 17. »Redan om hösten 1792 befriades
general Pechlin och kanslirådet Engeström från fästning.»
Denna och föregående uppgift, båda af E. M. Arndt, äro
historiska misstag. General Pechlin dog häktad på Warbergs
fästning d. 29 Maj 1796. Engeström tillbragte den honom
ådömda treåriga fängelsetiden på Waxholms fästning.

Sid. 91 rad. 8. Rörande tidningen »Tidens»
förmenande: att Berzelius ej tillhörde den litterära gruppen
omkring Adlersparre, få vi anföra följande strof ur ett bref till
oss från Berzelius, så lydande: »Uppmaningen att bidraga
till arbetet (Läsning i Blandade Ämnen, ny serie) med bitar
af min hand, vill jag gerna efterkomma; jag har förut varit
medarbetare åt herr grefvens framledne fader, och har deri
ännu ett skäl att söka vara sonen till biträde.» Berzelius.

Sid. 56 rad. 29. Oss har i en tidning blifvit
påfördt: att genom benämningen »en af fruktan blek talare»
hafva kastat skugga öfver H. Järtas minne. Benämningen är
ej vår, utan lånad ur Palmblads Biografiska Lexicon, 14
bandet 3 häftet sid. 335. Vi repetera vårt yttrande om Järta:
»Tvärtom synes oss herr Järta vid detta tillfälle ganska vist
hafva beräknat, huru otillräckliga för en så ansvarsfull
handlings utförande de erbjudna och till hands varande krafterna i
sjelfva verket voro, och att då man uppträdde för ett helt folks
väl, man åtminstone borde vara så säker om framgång, att
man ej nödgades vika vid lindrigaste påtryckning af en
oförutsedd motgång. Så uppenbart var det tillämnade vågspelet
kändt i hufvudstaden, att det utgjorde samtalsämne på
värdshus; och det skulle blott erfordrats en vanlig patrull från
vakten att bringa revolutionärerne i förderf. Svårigheten att
sätta en gräns för det kungliga godtycket skulle sedermera
blifvit tiodubblad; detta betänkte Järta med en statsmans hela
skarpsinnighet. Kände han med detsamma någon »fruktan»
så hedrar den äfven honom — ty då var det fruktan för
fäderneslandet.» (Sid. 67.)

En deltagare i Februari-konspirationen har om
tilldragelsen sammanskrifvit en omständligare skildring, att om 10 år
offentliggöras. I denna belysning påstås med envishet, att
osämjan mellan Adlersparre och Järta härledde sig derifrån, att en
tredje person dem emellan sprang med sqvaller och lögn, för
att hos båda göra sig intressant och vigtig; äfven att
schismen mellan Skjöldebrand och Järta kom sig deraf, att hvar
och en af dem ville hafva sitt konstitutions-förslag fram, och
att då, under deras sista sammanträde, Järta ur stöfvelskaftet
framdrog sin gömda regeringsform och påyrkade dess
antagande, gick Skjöldebrand förbittrad sin väg.

Sid. 103. Vid de här förekommande uppgifter, rörande
Adlersparres tidigare tjenstemannabana, kan följande tilläggas:
1791 åtföljde ryttmästare Adlersparre generalen bar. G. M. Armfelt,
när denne mönstrade en del af Lifregementet, vid Mosås nära
Örebro. Chefen, hertig Carl var sjelf närvarande. Med
blottadt hufvud gick han, för att, enligt reglementets föreskrift,
öfverlemna rullorna åt general-mönsterherrn, då vid
kulminations-punkten af sitt favoritskap.

Dessa tvenne personers förhållande till hvarandra,
sedermera under tidens lopp, äro märkvärdiga. Tre år efter denna
mönstring lät hertigen anslå mönsterherrns namn, såsom en
riksförrädares, på alla kåkar i riket; och sedan hertigen 1793
brutit sitt, till sin brigad-adjutant Adlersparre gifna löfte om
en majorsplats, hämnades den senare, aderton år derefter,
genom att på Sveriges thron upphöja den förre.

Sedan nuvarande Livregementets husarer 1792 blifvit
organiserade, sökte brigad-adjutanten Adlersparre första
majorsplatsen vid denna corps, som då skulle tillsättas.
Riksföreståndaren lofvade honom den; men hofmarskalken hos
prinsessan Sofia Albertina, hennes faktotum, J. L. Silfversparre —
lyckades (enligt till oss meddelad berättelse) att, genom hennes
och hertiginnans protektion, utestänga Adlersparre. Huru
hertigens brutna löfte mer eller mindre inverkat på ryttmästare
Adlersparres beslut att lemna tjensten, kan ej bli föremål ens
för gissningen.

Ett bevis, att ryttm. Adlersparre kunde göra anspråk på
ofvannämnde befordran, och att han, som militär, förvärfvat sig
ett stort anseende, intygar nedanstående skrifvelse:

»I morgon kl. 3 e. m., om ej rasande väder inträffar,
skall jag i general-inspektörens närvaro med 10 à 12 rotar
igenomgå fäktningen, enskilda stridssättet, flankering, m. m.,
som till den enskilda instruktionen hörer. Som nästan
alltsammans är nytt hos oss, så vida att denna del af
undervisningen hittills icke blifvit systematiskt utvecklad, utan endast
bestått i allmänna reglor, som aldrig blifvit använda; så önskar
jag på det högsta, att ryttmästaren ville komma in och påse
mina snillefoster, på det jag sedan må kunna profitera af herr
ryttmästarens omdöme. Om invitationen accepteras, så
kommer en kalesch till Ahludden på den tid herr ryttmästaren
utsätter. Förblifvande med all högaktning
S. T. ödmjuke tjenare
G. Löwenhjelm.»

Sid. 112 rad. 28. Riksdagen 1800. Denna, för
Adlersparre så betydelsefulla period skulle äfven gifva honom ett
tillfälle att ådagalägga, huru det bakom hans ord stod en man,
den der minst med maktspråk och skrämskott kunde tvingas
till omvändelse. Följande bref äro i detta fall karakteristiska:

Välborne herr ryttmästare! Uti ett af er vid riksdagen
uppläst diktamen har Ni personaliserat folk på ett sätt, att man
ej kan misstaga sig om Er afsigt att gifva allmänheten
anledning att teckna med samma stämpel det namn jag bär och en
Marqvardts, etc. Att herr Ryttmästaren releverat Rud.
Bergenstråles tanke vid det tillfället är ej stötande, ty jag
känner honom, och hans sätt att tänka var alltid bygdt på
öfvertygelse; men då flere personer än de af Er upprepade voro
då af en tanka, påstår jag att herr ryttmästaren antingen
bordt påminna sig alla, eller också ej nämnt någons namn
på en och samma gång med en Marqvardts, hvars moraliska
karakter är för väl känd i samhället, för att ej kasta skugga
på allt, som kommer för nära.

Thesen: den är ej hederlig karl, som förolämpar en
annan, då han ej är i cas, att derföre näpsa honom.

Konklusion kan herr ryttmästaren sjelf göra.

Och Satsen skall jag bjuda till att försvara.

Stockholm den 9 Maj 1800.

Herr ryttmästarens
ödmjuke tjenare
G. Bergenstråle.

Adlersparres svar:

Tit. bref af d. 9 Maj, som kom mig i går tillhanda,
har verkligen förundrat mig. Tit. är en af dem, från hvilka
jag sist skulle hafva förmodat något sådant.

När verkligen Rudman Bergenstråle 1789, enligt adelns
justerade protokoll, talade på riddarhuset emot instruktionen
för hemliga Utskottet, i sällskap med Marqvardt etc., är jag
temligen säker, att jag såsom talare på riddarhuset eller
såsom historikus, eller i hvad egenskap som helst, har en
ostridig rättighet att säga, att Rudman Bergenstråle 1789, enligt
adelns justerade protokoller, talade på riddarhuset emot
instruktionen för hemliga Utskottet, i sällskap med Marqvardt etc.
Jag är dervid, enligt hvad vanligt förnuft säger mig, icke
förbunden att uppräkna alla Rudman Bergenstråles medtalare, ehuru
detta denna gången, tvärt emot hvad min kapten synes
förmoda, verkligen skett.

Jag får den äran försäkra, att jag med alla möjliga skäl
(och äfven med sådana, som efter min öfvertygelse innefatta en
galenskap, när fråga om heder och sanning skall afgöras) skall
möta hvar och en hederlig man, hvilken det möjligtvis torde
kunna falla in, att efter mognare besinning ännu yrka, hvad
han en gång utan nödig kännedom påstått; och jag tillägger
ännu den försäkran, det jag icke är utan allt hopp att
hädanefter, som hitintills, från min persson kunna afhålla hvar och
en vanvetting, som på berådt mod med mig söker komma i
querelle.

Jag blir här till inemot slutet af riksdagen, reser då till
Stockholm, och bor i mitt eget hus N:o 28 på Nybrogatan.
G. Adlersparre.

Sid. 131 rad. 9 har, af misstag, »Liers Skansar» blifvit
nämnda.

*



Meddelade Skrifvelser.

Bref från hofmarskalken m. m. J. L. Silfversparre.

Gripsholm d. 31 Mars 1809.

— — — Händelsen d. 13, ser jag, är dig bekant; det
var väl ett halsbrytande företag, men hvad bör man ej våga
för en god och rättmätig sak? Kloka och redliga medborgare
böra nu verka, sedan vi brutit isen, och med ett lika
oförfalskadt nit söka att hålla ordningen och säkerheten helig och
vid makt. — — — Adlersparre inträdde till Stockholm den
22 med sina trupper, omkring 3000 man, han har nu sitt
högqvarter och dem alla inqvarterade på norr. Den 27 blef
så han som excellensen Essen intagna till konseljledamöter:
desse ärlige män sitta der ej såsom skuggor, utan göra fullt
gagn hvar en å sin sida.

Mig blef uppdraget konungens bevakning från första
stunden; natten emellan d. 13 och 14 kl. ½ 2 aftågade jag med
min skatt till Drottningholm — var der till d. 24, då vi
flyttade hit. Jag har här till bevakningen 650 granadörer,
inberäknadt 50 beridne kurassierer samt tvenne 6-pundiga
kanoner med full servis, dessutom till vaktombyte i rummen 24
officerare af diverse regementer. Konungen är vid temligen
godt humör, sofver och äter väl och med god aptit, och
stundom temligen munter; för mig tycks han hafva godt
förtroende, hvarföre jag ganska få stunder får vara från dess person.

Skrifvelse från öfverste-löjtnanten m. m. Pantzarhjelm.

Ystad d. 13 Maj 1809.

Herr grefven har uppgifvit tvenne frågor, hvilka jag nu
går att ha äran besvara:

1:o. Hvem som skickade mig med depecher till
Adlersparre? »Bröderne» i Stockholm affärdade mig uppå mitt 
bud att resa; men depecher brukade Vi icke, ty Littera
Scripta manent! Uppdraget var muntligt; Hugo Hamilton
hade ett bref till »vännerna i Stockholm,» men han
»skickades» från Vestra arméens högra flygel.

2:o. Hvarföre den afsändes?

Då ingen »depech» förefanns, får väl min ringa person
intaga dess plats i svaret, således: Aftonen före min afresa
kom f. d. konungen från Haga till staden, kl. omkring 9, med
»svarta listan» på fickan och med »petit Mellin» vid sin sida;
en patrull af von Engelbrecktska regementet (om jag rätt
minnes) två officerare, fyra under-officerare, fyra korporaler och
tjuguåtta man, väntade i konungens Stånddrabantsal till kl.
½ 4 på morgonen, då f. d. majestätet åter utreste till Haga;
samma natt gjordes flera försök, att bevaka den store man,
som den 13 utförde den egentliga revolutionen, att göra samma
manöver 72 timmar förut — fåfängt — omöjligt! — Svaret
blef, då jag var med hos honom, detsamma som förut:
»Ingenting är förberedt, det vore ju således en galenskap» m. m.
Derföre måste någon af »bröderne» resa till Adlersparre,
ingalunda för att motverka revolutionens utbrott; hvilken redan var
utbruten ipso facto, då Adlersparre anträdde sin marsch från
riksgränsen, utan tvärtom: i fäderneslandets namn besvärja
honom, trängande bevekligt, att kasta sitt avantgarde på
slädar till Stockholm, på det »bröderne» derstädes måtte få
någon större militärstyrka att stödja sig vid än 250 man
kuirassierer emot minst 13 à 1400 man Tyskar, hvilka jemte
depoten af ett visst garde af oss ansågos kungligt sinnade,
»quand mème.» Detta mitt uppdrag aflemnade jag redeligen,
stående vid Åtorps gästgifvaregård, på fotsteget af
»revolutions-generalens» vagn — hans egna förposter, som jag passerat,
titulerade honom så — med låg röst, ty han var icke ensam!
dock tviflar jag ingalunda, att ju hans ännu lefvande
stabschef — resekamrat för tillfället — kunnat höra orden och
förmodligen — hörde dem, ehuru de sedermera bedömde
»Untowards» för upprepande.

Frågorna äro nu i knapphändig korthet besvarade; ett
utförligare koncept, kallad: »Något om en kornetts resa till
Wermland d. 10 Mars 1809, nec non quibusdam aliis,» får
hvila i mina gömmor, tills vidare åtminstone.


Bref från f. d. ministern i Haag, öftersten m. m. Reutersvärd.

Stockholm le 23 Mars 1809.

— — — — Notre brave Colonel Silfversparre est
celui qui en chef commande ceux qui gardent le Roi, il le
suivra aussi à Gripsholm; le Roi est très content de lui, et
doit actuellement être fort tranquil, doux et causant avec eux;
deux officiers sont toujours jour et nuit dans sa chambre, et
deux autres dans la chambre en dehors. De cette manière il
est à ésperer qu'il n'échappera plus, car si jamais il venait
plus en liberté ce serait le plus grand des malheurs, mais
pareille chose ne peut pas arriver. On cite plusieurs propos
qu'il a tenu, je ne parlerai que de deux; l'autre jour il a
parlè de cette guerre-ci, laquelle il disait était non seulement
juste, mais qu'il l'avait fait avec de l'argent étranger; — un
des officiers disait alors: mais votre majesté, elle a été faite
avec le sang Suédois; le Roi après un moment de silence
s'adresse à cet officier et lui dit: il parait Mr que vous êtes
de ceux qui aiment la guerre sans sang. — L'autre propos a
été tenu par le Roi au jeune baron de Düben, lieut. des
gardes; lequel ayant omis de mettre des gants, le Roi lui
demanda pourquoi il ne les avait pas; Düben disait ce qui était
vrai, qu'il les avait oublié, à quoi le Roi répliqua: une chose
qui est bien singulièr, et que j'ai observé, c'est qu'en
general les Suedois oublient et perdent bien souvent des choses,
ou n'a qu'à lire la feuille Dagligt Allehanda, et on y trouve
journellement toute une page remplie de choses perdues ou
égarées; mais pourtant si on tourne la feuille on trouve de
l'autre coté que l'on à retrouvé aussi bien souvent ce qui a
été perdu. — Il est à croire que le Roi a dit ceci en
pensant à lui mème, et en faisant une allégorie. — Tu sais que
De la Grange a été envoyé à Bernadotte, Suremain à
Bonaparte, et le colonel Lagerbring à Borgo chez l'Empéreur de
Russie. Il y a toute apparence et à croire que nous aurons
enfin bientôt la paix, mais sous quelles conditions, on l'ignore
encore; jamais on nous rendra la Finlande. — Ce matin on
a eu la nouvelle que plusieurs troupes Russes ont
commencé d'évacuer Åland et retourner en Finlande. — Alopäus qui
était ministre ici, est avec le quartier general Russe en Åland.
Le general Wrede est arrivé ici hier, il vient d'être nommè
general en chef de norra Finska arméen, et il partira sous
peu pour Hernôsand où il aura son quartier general; notre
bon Sköldebrand commendera le 3:me fördelning de cette armée;
il est à éspérer que ni cette armée ni aucune des autres ne
sera plus mise en activité, mais que nous aurons la paix. Le
general Armfelt est ici, on croit qu'il fera une tournée de côté
de Gothembourg et sur les cotés par là, afin d'y regler tout
pour mettre ces cotes en bon état de défense, au cas que nos
chérs alliés voudront se tourner contre nous après ce qui c'est
passé. — Hier ce fut un grand et beau jour pour Stockholm;
Adlersparre avec environ 3000 hommes de l'armée d'ouest,
vint ici sous de grandes acclamations du peuple; le Duc alla
voir ces troupes au Skeppsbron; on est fort content
qu'Adlersparre soit ici; Dieu veuille que l'amitié, l'union, et une
bonne harmonie veulent regner entre nos bons militaires et les
gens qui se sont si bien montrés pour sauver la Patrie. Ce
matin j'ai vu notre ami Cederhjelm qui te fait mille
complimens: ayant entendu que je t'écrirai par cette poste-ci, il m'a
prié de te dire qu'il ne t'ecrira que par la prochaine. S. E.
Essen est ici, Armfelt et lui se sont entièrement réconciliés,
c'est Essen qui en a fait la prémière demarche. Ugglas et
Zibet sont mis de côtè, mais autrement pas d'autres
changements encore de tout, mais je suppose que cela viendra; —
d'avance je me fais une fète de te voir a Stockholm pour la
diète, et de te voir à Ohlstorp plus tard après. Mille
tendres respects et belles choses pour ton aimable Epouse et pour
tes bons enfans de ma part. Adieu chèr ami; actuellement
je causerai volontiers politique avec toi. Ne m'oubliez jamais
et aimez toujours ton véritable et très sincère ami.

Från densamme. Stockholm le 4 Avril 1809.

— — — — On avait craint une éspèce de
mésintelligence entre Adlersparre et Adlercreutz avec Klingspor; mais
je crois qu'ils sont actuellement assez d'accord, pourtant je crains
que leur amitié n'est pas stable. — Alopæus est arrivé ici
jeudi soir, et doit aujourd'hui retourner s'il ne l'a pas dejà
fait; on ne sait pas au juste les framställningar qu'il a fait,
et le vrai but de ses négociations qui doivent pourtant être
de conséquence; il a eté samedi chez le duc, on le fête à ce
qu'on me dit; le duc, ainsi qu'Alopæus, doivent tous deux
paraitre contents. L'empereur de Russie doit être encore à
Borgo, mais retournera à Petersbourg; outre le Colonel 
Lagerbring qui fut envoyé d'abord chez cet Empereur, le major
Arfvidson fut envoyé depuis à Åbo chez le general en chef
Russe. On parle beaucoup d'un changement prochain dans
le système Russe, et que cette puissance va se déclarer
contre les français, poui agir de concert avec les autrichiens;
mais ceci n'est peut-être qu'un bruit qui court; pourtant on
prétend pour sûr que tout le sénat Russe est acheté par les
anglais, de sorte que si l'empereur ne change pas de système,
une catastrophe pareille à la notre du 13 Mars, pourroit bien
sous peu avoir lieu en Russie. — — — On est très
impatient d'apprendre ce que Bernadotte aura dit à de la Grange,
et encore plus la manière dont Bonaparte aura reçu
Suremain. Tu sais que celui-ci lui fut envoyé il y a dejà
environ quinze jours; outre cela, Robert Rosen et Björnstjerna
furent encore envoyés à Bonaparte: il y a 8 jours, sans qu'on
sait au juste le motif de ce dernier envoy. Adlersparre est
entré au conseil depuis hier 8 jours; voici le 13 membres dont
le conseil est actuellement composé: S. Ex. le Riksdrott, S.
Ex. le grand maréchal Fersen, S. Ex. Stedingk, S. Ex.
Klingspor, S. Ex. Essen, le President Lagerheim, l'amiral
Lagerbjelke, le Secret. d'Etat ou Hofcanzler Lagerbjelke, le Secret
d'Etat Lagerbring, le Secret. d'Etat Rosenblad, le general
Adlercreutz, l'amiral Stedingk et le Lieuten. Colonel Adlersparre.
On a envoyé après Hofcanzler Engström qui est allé à ses
terres en Pologne, puisqu'il doit remplacer Ehrenheim, comme
Canzliepresident. Ugglas est tout à fait en bas — le
general Tibell n'est plus L'aide de camp general de l'armée, c'est
Adlercreutz qui en fait actuellement les fonctions,
conjointement avec celles d'aide de camp general avec le baton.

Rapport från J. L. Silfversparre till C. J. Adlercreutz.

Gripsholm d. 25 Mars 1809.

1.) Afresan till Gripsholm skedde i går d. 24 Mars, då
Silfversparre åkte ensam med konungen i en täcksläda.
Tåget börjades med 1) hof-jägmästaren Greiff såsom vägvisare,
2) 100 man grenadierer, 3) hof-stallmästaren baron Rålamb,
4) Konungen och Silfversparre, 5) 2:ne öfver-adjutanter, 6)
16 bevakande officerare, 2 och 2, 7) sviten, oekonomi-stat
och betjening, 8) resten af bataljonen 480 man med dess
befäl.

Från densamme till Adlersparre.

Gripsholm d. 28 Mars 1809.

— — — Bevaknings-styrkan här har jag förut
meddelat. I konungens rum äro alltid till bevakning 2:ne
officerare, och 2:ne jemte en öfver-adjutant i rummet utanföre.
Honom visas all möjlig soumission och frihet, utom den att
han icke få gå ur sina rum och att icke skrifva andra bref än
de, som visas och för säkerheten och lugnet icke äro skadliga.

Första dagen var konungen illamående och orolig, men
mår nu väl och är ganska tranquil. Den förestående
riksdagen ligger honom mycket om hjertat.

Konungen har flere gånger igenomläst båda
Proklamationerna, men icke yttrat sig bestämdt om någondera.
Konungen skrifver ofta till hertigen, drottningen och enke-drottningen,
och får äfven svar af dem.

Bref från friherren m. m. Rappe.

Eksjö d. 4, 11 och 14 April 1809.

— — — I går natt fick jag en extrapost från Lund,
som innehöll att excellensen Toll på befallning för sjuklighet
aflemnat befälet öfver södra arméen till generalen grefve Carl
Mörner. Kunna Ständerna honorera lån, så kunna de ock i
sinom tid honorera tillgripne redbarheter — mig synes, att
vällingklockorna i kyrktornen och silfverkärilen i sakristiorna
väl kunna få vandra ut och predika. — Herkepé passerade i
natt härigenom. Hade hos Bonaparte skiljts ifrån de la
Grange, som med en af prinsens adjutanter fortsatt resan till
Napoleon. Hos prinsen hade de på det aldra vänligaste blifvit
emottagne och bemötte. I Tyskland är ännu allt tyst och
stilla, och hvarken ton eller rörelse synes förbereda krig med
Österrike (nb. i Stockholm tror man det utbrustit.) Danskarne
skola vara desperata öfver vår revolution, och förutse vår
upphöjelse på deras bekostnad. Adlersparre kommenderar en chef
sina revolutions-trupper, har en officer och 50 man dagligen
på vakt framför sin boning och sitt artilleri der uppställdt.
Få se, om han behåller denna respektabla ställning under
riksdagen. Tyvärr, torde det behöfvas. — — — Man säger
Knorringen mistat befälet, för det han inte med sin armécorps
stod i Stockholm, vid den tid han återkom till Åbo. —
Konungen är nu villig och färdig att inlemna sin afsägelse. 
Trupperna vid Torneå hafva genom general Aminoffs och öfv.
Palmfelts oklokhet måst kapitulera. Kungen i Danmark har ej omtyckt
Ryska kejsarens fredliga tänkesätt emot oss, ty han har velat taga
Skåne, Halland och Blekinge tillbaka. Man har nu med säkerhet
fått veta, att Ryska, Franska och Danska afsigter varit att på en
gång anfalla samt slutligen mötas i Småland med sina arméer,
och der dela vårt fattiga land emellan sig efter godtycke,
under vår egen vanmakt.

Bref från dåvarande öfversten m. m. baron Cederhjelm.

— — — I ett af dina bref nämner du den nyttiga och
ljufliga harmoni emellan Adlersparre och Järta; den är till den
grad, att det som skedde den 13 Mars hade skett en månad
förr, om ej Järta af ilska mot Adlersparre kontrakarerat; du
vet, att han intet ville gå in i något som den (Adlersparre)
proponerade. Adlersparre tuktar Järta och hans anhang; här
arbetas på förlikning. — Järta gör uppenbara demarscher, men
söker i hemlighet debauchera den andres vänner. Beskyllningen, såsom obevist, äfven obefogad.(Not af arbetets författare). Ett parti
ville hafva kronprinsen till konung, ett annat finner det
orimligt, och här söndrar sig det partiet, som skulle frälsa
fäderneslandet — så lumpen, så infam är denna partianda. Grefve
R—tz, som du tror passar till L. M. K., är alldeles
banqueroute, såld till den afsatte och skall i tysthet arbeta äfven som
D. mot detta system. Således kunna dessa båda ej komma i
fråga. Somliga tycka Klingsporr, Wrede eller Essen, den
senare ämnar man till Paris. Wrede har både godt hufvud och
lätthet att tala, men få se om ej hastighet i humöret skadar.
En och annan tänker på Flemming. Adlersparre vore den rätta.
Men kanske i anseende till sitt insurrektionsbefäl vill och bör
han ej synligen taga denna post. En stor fråga blir, om vid
denna brydsamma riksdag, alla missbruk skola jemkas; då
kommer först rätta oenighets-fröet att froda sig, — eller skulle
man blott stiga tillbaka till 1772. Härom framdeles.

*

Vi begagna oss till sist af tillfället att hembära
en och hvar, som dels skriftligen dels muntligen gått
tillhanda med råd och upplysningar, under
författandet af dessa tidstaflor, vår uppriktigaste tacksamhet.
Arbetet hade blifvit fullständigare, om vissa
händelser från perioden 1809, kunnat afslöjas, utan att
alltför vandaliskt med detsamma hafva inträngt i
förhållanden, på hvilka ännu ålderdomssvagheten rufvar,
såsom på en kär skatt. Vi medgifva, att
konsiderations-systemet äfven inverkat på oss. Emedlertid torde
det sagda vara nog, för att åtminstone gifva läsaren
en någorlunda redig kännedom om 1809 års
Revolution och dess handlande personer.


