                GERDA MEYERSON

ARBETERSKORNAS VÄRLD

ARBETERSKORNAS
VÄRLD

        STUDIER OCH ERFARENHETER

                     AV

             GERDA MEYERSON

              STOCKHOLM

           HUGO GEBERS FÖRLAG

ISAAC MARCUS

BOKTRYCKERI-

AKTIEBOLAG

STOCKHOLM

1917
             INNEHÅLL.


                                              SID. 
ARBETERSKORNAS VÄRLD  7 
VAD KVINNORNA SYSSELSÄTTAS MED INOM INDUSTRIN  12         
BLIXTBILDER FRÅN FABRIKERNA  18        
LÖNE- OCH ARBETSFÖRHÅLLANDEN I EN DEL YRKEN  2 9 
SKYDDSLAGSTIFTNINGEN OCH KVINNORNA  36 
STUVERIARBETERSKOR  53                      
DE MINDERÅRIGA  57 
FABRIKSSYSTRAR  70 
HEMARBETERSKORNA  81 
ARBETERSKORNAS BOSTADSFRÅGA  100 
HUR MAN REDER SIG MED FÖRTJÄNSTEN   115 
I ARBETSLÖSHETSTIDER  129                     
SEMESTERFRÅGAN  140 
DEN SOCIALDEMOKRATISKA KVINNORÖRELSEN  151              
BILDNINGENS VÄG  161                       


              
Arbeterskornas värld.

   Arbeterskornas värld — hur livligt står ej för mitt
minne första gången jag fick kasta en blick in i den.

   Det var en ruskig novemberdag år 1894. Jag kom
i något ärende till en nyuppförd korkfabrik långt ute
på Kungsholmen, där då ännu ej gatorna voro ordnade,
men gröna tuvor helt lantligt omgåvo det höga
fabrikshuset. Det var vid tvåtiden på dagen och
middagsrasten måtte just ha varit slut, ty då jag kom för att
gå in på kontoret, trängdes just en mängd äldre och
yngre kvinnor — somliga insvepta i sjalar, andra mera
klädda, i hattar och kappor — vid den stora
fabriksporten, som portvakten just öppnade. Strax därefter
hörde jag maskineriet sättas i gång.

   Fabriksarbeterskor — nog hade jag reda på att sådana
funnos, jag visste ju att kvinnor arbetade inom många
grenar av industrin, men jag hade aldrig kommit i
närmare beröring med någon av dem. Dock, vid anblicken
av den där skaran vid porten, från vilken många par
nyfikna ögon mötte den hastiga, nästan generade blick
jag sände dem, rördes plötsligt en ny sträng i mitt
hjärta. Det var en halvt oförstådd känsla av skuld.

   När jag uträttat mitt ärende på kontoret, bad jag
direktören att få se fabriken. Det blev en instruktiv
vandring genom flera våningar. Jag fick se de stora
korkbalarna, sådana de kommo från Portugal, jag fick
följa korkens styckning och behandling tills de olika
slagen av kork förelågo färdiga och sorterade. Det var
många olika slags maskiner, som förevisades mig, maskiner
för styckning och svarvning och räkning och sortering,
direktören förklarade de sinnrika mekanismerna med en
viss stolthet, han hade själv uppfunnit en del
förbättringar. Men jag hörde på med halv uppmärksamhet.

   I flera av salarna funnos endast kvinnliga arbetare och
jag hade större intresse av att se på flickorna, som
stodo vid maskinerna eller sutto vid sorteringslådorna
än att följa själva maskinernas förrättningar.

   Där fanns både äldre och yngre kvinnor. En och
annan besvarade min hälsning vänligt, men de flesta hade
trumpna och slöa miner — tyckte jag. Många av dem
sågo       påfallande klena och bleka       ut och deras klädsel
var i       allmänhet rätt vårdslös, hos    flera vad man kallar
»trasgrann».

   Direktören, som knappast tycktes se åt arbeterskorna,
märkte nog mitt intresse för dem. Ty då vi lämnade
den sista salen, sade         han med en gest åt flickorna
därinne: »Det är inte något tungt göra det här, och de
förtjäna bra. Men fruntimmer ha svårt för disciplin och
föreståndarinnan har ett drygt göra med dem».

   Det var som om han velat säga: »du behöver inte
alls ha medlidande med dem». Men hans yttrande hade
alldeles motsatt verkan på mig. Vad jag först känt
inför dessa kvinnor, var väl närmast en nyfiken undran,
nu vaknade under hemvägen från fabriken en önskan
att kunna göra något för dem. Jag fick en stark längtan
att få se om de där trumpna, bleka ansiktena kunde
livas av glada leenden, om de slöa blickarna kunde lysa
av intresse.

   De arbetade i fabriken från 8 på morgonen till 7 på
kvällen. Kanske man skulle kunna samla dem någon
afton i veckan och söka roa dem? Kanske de skulle
tycka om att höra musik, poesi, berättelser, att lära sy
finare handarbeten, roa sig med sällskapsspel och
sittlekar. — Jag spann vidare på mina planer, fick snart
villiga medhjälpare och efter ett par veckor hade vi
satt i gång regelbundna aftonsamkväm för arbeterskor
från flera fabriker på Kungsholmen.

   Genom den verksamheten växte mitt intresse för
arbeterskorna. Och fastän det till att börja med blev
endast trevande, ofta missförstådda försök att sprida
litet sol i deras liv, kom jag efter hand att närmare
lära känna arbeterskorna och deras värld och att få min
livsuppgift bland dem.

   Under tjugotvå år har jag stått i ständig personlig
beröring med representanter för olika kvinnliga
yrkesgrupper:   fabriksarbeterskor   av alla slag, bokbinderskor,
typografer, sömmerskor och hemarbeterskor i en mängd
olika fack. Jag har haft tillfälle att studera fattiga
familjers såväl som de ensamstående självförsörjande
arbetarkvinnornas bostadsförhållanden, sett
inneboendesystemet i dess mest motbjudande former och den
ensamma från landsbygden nykomna, med storstadens faror
obekanta unga flickans svårigheter. Jag har sett de
övergivna ogifta mödrarnas förr så obeaktade kamp för
sig och barnen, klena och sjuka arbeterskors ständiga
vandring mellan sjukhuset, arbetsplatsen och pantlånaren
och äldres, i förtid utslitnas liv på svältgränsen för att
i det längsta undgå fattighuset. Jag har sett
hemarbeterskor, gifta och ogifta, träla vid sy- eller
stickmaskinen med arbetsplatsen tätt intill köksspisen för att
ej behöva stiga upp för att då och då röra i matbitarna
i pannan eller för att äta dem, hemarbeterskor, som på
14—16 timmars arbetsdag förtjänade 1 kr. till 1: 50.
Jag har vandrat genom många olika slags fabriker i
Sverige och i utlandet, och sett hur kvinnans
arbetskraft i allt större utsträckning tages i anspråk inom snart
sagt alla industrigrenar. Jag har sett mörka, ohygieniska,
utan minsta tanke på de arbetandes hälsa inrättade
arbetslokaler och jag har sett fabrikshus, inrättade med alla
nutidens bästa anordningar för hygien och bekvämlighet.
Jag har lyssnat till klagomål under strejker och
arbetsbrist, hört arbetsgivares och arbeterskors mer eller mindre
belåtna och förstående uttalanden om varandra. Och
jag har även — fastän under mera säregna förhållanden
—   själv under några minnesrika månader agerat
arbetsgivare och arbetsledare för ett femtiotal trikåstickerskor.

   Så har jag också fått se något av arbeterskornas
kamratliv, den uppoffrande hjälpsamheten, men också
den stora bristen på enighet och solidaritet, den ringa
förståelsen hos flertalet arbeterskor för sammanslutningens
betydelse, medan ett fåtal för kårens bästa entusiastiska
kvinnor oegennyttigt söka samla, organisera, upplysa. Jag
har mött de nöjeslystna, de karaktärssvaga, de för alla
bildningsintressen likgiltiga arbeterskorna, men också lärt
mig beundra den sega energin hos de kunskapstörstiga,
som efter nio timmar i fabriken ännu orka höra
föredrag och ta del i studiecirklar, sångövningar,
sammanträden. Jag har sett helt unga flickor trotsigt övergiva
hem och föräldrar för att ostört få sköta sina nöjen
eller leva ett osedligt liv. Men jag har sett många
som osjälviskt offra sig, som försaka rent otroligt för
att kunna hjälpa föräldrar och yngre syskon.

   I arbeterskornas krets har jag mött bitterhet, hatfullhet
mot bättre lottade, hopplöshet och sorglig oemottaglighet
för det ideella. Men oftare har jag mött den mest
beundransvärda förnöjsamhet, den segaste uthållighet
under otroliga svårigheter, den lyckliga förmågan att ta
vara på de minsta glädjeämnen, längtan efter ideellt
livsinnehåll och hos många den levande religiösa tro som
förädlar och bär genom de vidrigaste bekymmer.

   Då jag nu här går att meddela något av de
erfarenheter jag samlat om arbeterskorna och deras arbets- och
levnadsförhållanden samt också om den sociala verksamhet
till deras bästa som, glädjande nog, upptagits i allt
större utsträckning, är det främst för att tillmötesgå
förfrågningar från socialt arbetande personer.

   Men jag skulle önska att min lilla bok kunde nå till
vidare kretsar, till dessa många som tanklöst begagna
sig av de tusende lyx- och nödvändighetsartiklar, i vilkas
tillverkning arbeterskan ej blott — ofta till underpris —
säljer sin arbetskraft utan i oräkneliga fall också säljer
hälsa, livsglädje, människovärde. Och jag önskar jag
kunde visa människan, där många blott se den mer eller
mindre billiga varan.

   Därför har jag för denna min framställning icke valt
den sociala upplysningsskriftens objektiva form utan vågar
på ett mera personligt sätt berätta vad jag lärt och
erfarit under min verksamhet bland arbeterskorna och
vid studierna av deras förhållanden.

<chapter name="Vad kvinnorna sysselsättas med inom
               industrin.">               
Vad kvinnorna sysselsättas med inom
               industrin.

   En av de första frågor jag ville ha svar på, när jag
börjat få intresse för de kvinnliga arbetarna var denna:
I vilka yrken inom industrin arbeta kvinnorna
egentligen och i hur stort antal?

   För att få veta detta måste man gå till
Kommerskollegii industriberättelser, där uppgifter härom finnas.
Numera äro dessa uppgifter sammanställda i den av
K. Socialstyrelsen utgivna månadsskriften »Sociala
meddelanden». Av tabellerna där kunna vi finna hur många
kvinnor, som arbeta inom den s. k. storindustrin. År
1914 (de sista tillgängliga siffrorna) var deras antal
64,786.

   Talrikast är arbeterskornas antal inom den grupp som
heter »textil- och beklädnadsindustri». Den innefattar i
sig alla våra väverier och spinnerier för ylle, bomull,
linne och jute, siden- band- och gardinfabriker,
snörmakerier, bindgarnsfabriker samt dithörande färgerier
m. m. Dessutom hatt-, möss- och sömnadsfabriker av
alla slag.

   Sömmerskorna utgöra det största antalet av alla
arbeterskor, de representera en mängd olika specialitéer:
kappsömnad, linnesömnad, skrädderi, klädningssömnad,
modistsömnad, stråhattssömnad, pälssömnad, snörlivssömnad,
rosettsömnad och ännu flera. De i 1914 års statistik
upptagna sömnadsfabrikerna hade 7,354 arbeterskor, vuxna
och minderåriga, medan hela gruppen textil- och

beklädnadsindustri hade 35,591. De minderårigas antal
inom gruppen var 5,226 och av dessa arbetade de allra
flesta i bomullsspinnerierna.

   Sverige har väl omkring ett femtiotal textilfabriker,
de flesta belägna i Göteborgs och Bohus län.
Boråstrakten är ju sedan gammalt känd för sina hemvävda
bomullsvaror och sedan handvävstolarna, på vilka på
1850-talet inom endast Älvsborgs län tillverkades 8
millioner meter bomullsväv, utträngdes av maskinerna,
uppstod i denna trakt en mängd spinnerier och väverier.
Staden Borås har ett tiotal bomullsspinnerier. Stora
textilfabriker finnas för övrigt i Göteborg, Norrköping,
Malmö, Stockholm, Karlskrona, Gävle, Uddevalla,
Halmstad, Södertälje, (i de två senare städerna finnas
jutefabriker) m. fl. ställen.

   En annan industrigrupp, där kvinnor i stort antal
arbeta, är livsmedelsindustrin som år 1914 hade 13,943
vuxna och 1,619 minderåriga kvinnliga arbetare. Hit
räknas tobaksfabrikerna med omkring 4,000 arbeterskor,
mejerierna med 2,720 kvinnor, chokolad- och
karamellfabriker, där de minderårigas antal är stort, bagerier,
sockerbruk, bryggerier och läskedrycksfabriker,
charkuterier, fiskberedningsanstalter, konservfabriker och andra
fabriker för livsmedelstillverkning. De förnämsta
tobaksfabrikerna ha vi nu, sedan Monopolet övertagit
tillverkningen, i Stockholm, Malmö, Gävle och Södertälje.
Bagerier och bryggerier med kvinnliga arbetare finnas så
gott som över hela landet, i sockerbruken är kvinnornas
antal ej vidare stort, men chokoladfabrikerna i Malmö
sysselsätta rätt många kvinnor. Anjovisindustrin på
västkusten, där arbetet är säsongarbete, ger en hel del
kvinnor trägen sysselsättning under den tid sillen »går
till», och i mejerierna har kvinnan ett inbringande och
nyttigt arbete.

   Inom den grafiska och pappersindustrin finna vi det
därnäst största antalet arbeterskor. Kartongfabrikerna,
bokbinderierna, påsfabrikerna och andra liknande
pappersvarufabriker hade år 1914 4,095 vuxna och
minderåriga kvinnliga arbetare. Och i boktryckerier, grafiska
anstalter, tapetfabriker, pappersbruk och
pappersmassfabriker arbeta övriga kvinnor inom denna
industrigrupp.

   En annan grupp, läder-, hår- och gummiindustrin
innefattar skofabrikerna, där över 4,000 kvinnor voro
anställda 1914, päls- och skinnvarufabriker,
gummifabriker, garverier o. s. v. Sammanlagda antalet av vuxna
och minderåriga arbeterskor var 1914 i denna grupp 5,939.

   För övrigt arbeta kvinnor i snart sagt alla industrier.
Vi finna dem i stort antal i tändsticksfabrikerna, i tvål-,
ljus- och parfymfabrikerna, i järn- och stålvarufabriker,
fabriker för elektriska apparater, glödlampsfabriker,
guld-, silver- och metallfabriker, i mekaniska verkstäder,
i torvindustrin, i porslinsfabrikerna, i glasindustrin, i
trävarufabrikerna, inom möbelindustrin, i stenbrott och
malmgruvor, där de sortera malmen, i tegelbruk, i
sågverk, ja, t. o. m. vid skeppsvarv och i gas- och
elektricitetsverk och vattenverk äro kvinnliga arbetare
anställda.

   Inom bergshanteringen är ju kvinnan förbjuden att
arbeta under jorden, eljest funno vi henne säkert också
i gruvorna och vi veta ju att hon, ehuru ej så mycket
som förr, arbetar som hantlangerska inom
byggnadsfacket, vilket dock ej ingår i kommerskollegii siffror över
storindustrin.

   Dessa siffror visa att kvinnornas antal inom
storindustrin år 1914 var 64,786, därav 52,425 vuxna och
12,361 minderåriga.

   Glädjande nog har de minderårigas antal minskats,
medan hela antalet kvinnor ökats. År 1905 var
kvinnornas antal 54,165. Procenten av kvinnliga arbetare
i förhållande till de manliga (här räknas icke
minderåriga) har dock ej stigit mycket, den var 1896 17.0
och 1914      17.8. Att kvinnorna göra för stort intrång
i de manliga yrkena kan väl icke sägas.

   Men den officiella statistiken omfattar ingalunda alla
kvinnliga arbetare. Ett stort        antal äro     anställda inom
hantverket och           hit kan man räkna alla   smärre sy 
ateljéer, tvätt- och strykinrättningar, små hembagerier,
damfriseringar o. s. v. En mängd kvinnor mottaga
från förläggare, fabriker, engrosaffärer eller småhandlare,
arbete i sina hem såsom sömnad av olika slag, även
handsksömnad,         trikåstickning och   maskning, vävnad,
pappersarbeten,       silverpolering m. m.           Dessa 
hemarbeterskor äro i regeln de sämst ställda av alla
arbeterskor.

   Bakom de siffror statistiken visar kan jag se dem
för mig, de många olika yrkesarbeterskorna såsom jag
kommit i beröring med dem hemma och i utlandet, vid
arbetet eller i deras hem, på föreningsmötena,
aftonsamkvämen eller sommarhemmen och vid sommarmötena.
Det finns åtskilligt som är karakteristiskt för olika
yrkesutövare, och det är ju naturligt att det blir skillnad
mellan dem som ha ett finare, mer smak och
intelligens krävande yrke och dem som ha ett grovt eller
smutsande arbete. Det kan inte bestridas att tvätt,
lumpsortering, stuveriarbete, arbete i sågverk och vid
tegelbruk ej sällan verkar förråande, medan ett snyggt
och trevligt arbete såsom finare sömnad,
porslinsmålning, typografyrket m. m. kan ha ett förädlande
inflytande på sina utövare.

   Stockholm är den plats i Sverige, där vi finna de
flesta arbeterskorna, de vuxnas antal där är omkring
12,000,  de minderårigas omkring 2,000 d. v. s. de som
den officiella statistiken omfattar. För övrigt är det,
som nämnt, de trakter av vårt land där textilindustri
bedrives, som ha att uppvisa det största antalet
kvinnliga arbetare.

   Huvudstaden utövar en stark dragningskraft på
arbeterskorna som på andra kategorier av människor och
för varje år komma stora skaror av unga
landsortsflickor att där söka sin utkomst. Somliga ha förut
haft anställning i fabrik eller lärt att sy, andra ha
haft husligt arbete, andra komma direkt från sina hem
utan alla förkunskaper. Alla komma de med stora
förhoppningar om god förtjänst, de ha hört att man
skall få bra betalt i Stockholm. Tolv, fjorton kronor
i veckan synas dem som äro ovana att äga reda pängar,
som en lysande inkomst, men till den komma de icke
genast. Och med de höga levnadskostnaderna i
storstaden räkna de oerfarna landsflickorna sällan. Det
blir för de flesta ett vida strävsammare och vida mer
försakande liv än de föreställt sig och icke sällan lider
deras hälsa av såväl luftombytet som jäktet i
Stockholmslivet.

   I den tidiga morgonen, när många av oss andra ännu
sova och gatorna i de finare kvarteren i staden ligga
tysta och öde, skynda fabriksarbeterskorna och
sömmerskorna till sitt arbete. Det händer mig ofta, då jag
vaknar i den kalla och mörka vintermorgonen, att mina
tankar ila till dessa skaror, som i stadens
arbetarkvarter på Söder, Kungsholmen och längst bort i
Birkastaden och Johannes församling äro på väg till sitt
arbete eller redan börjat det. Många ha hushållsbestyr,
innan de bege sig av, många — både gifta och ogifta
—    måste i förbifarten lämna ett eller flera barn på
barnkrubban för att kunna ha arbete utom hemmet.
Redan kl. 6 f. m. börjar arbetet vanligen i
textilfabriker, bryggerier, och en del fabriker för livsmedel,
medan det på de flesta övriga arbetsställen tar sin
början kl. 7 eller 8.
   När samhällets mindre morgontidiga medlemmar gå
till sina förrättningar, ha maskinerna i de stora
fabrikshusen redan länge varit i gång och på de större och
mindre syateljéerna sitta rader av kvinnor sedan flera
timmar böjda över arbetet.

   Under årens lopp har jag haft tillfälle att se
arbeterskor inom en mängd olika yrken i full verksamhet
och att samla material angående arbets- och
löneförhållanden. Fabriksledningen beviljar ju icke alltid utan
en viss misstro tillstånd till besök i arbetslokalerna och
att samtala med personalen är naturligtvis på de flesta
ställen förbjudet.

   I en del fabriker däremot — särskilt sådana med
endast kvinnlig personal — har jag blivit uppmanad
att tala med arbeterskorna och begära upplysningar av
dem själva. Mina anteckningar från sådana studiebesök
och resor ge, vid sidan av de fakta angående arbetstid,
raster, hygieniska förhållanden, ackordspriser o. d. som
jag samlat, även några, jag skulle vilja kalla dem
»blixtbilder» från arbetsplatser, där jag fått tillfälle att se
och höra något mer än på de övriga. Ehuru flera av
dessa »bilder» äro tagna på olika tidpunkter och därför
icke återgiva förhållandena sådana de äro i dag, ge de
dock en föreställning om arbeterskornas sysselsättningar
i olika yrken och kunna kanske vara av intresse.

                       
Blixtbilder från fabrikerna.
                                
I syfabriken.

   Det är ett sorl i porten, ett stim i trapporna, ett
ideligt gående i dörrarna. Omkring 300 kvinnor,
kontorspersonalen inberäknad, sysselsättas vid fabriken och nu
komma de alla att börja arbetet. Kölden ute har lockat
fram rosor på eljest bleka kinder, men fingrarna äro
stelfrusna på litet var och man måste tina upp dem
en smula, innan man kan börja arbetet.

   Snart är likväl den systematiskt ordnade tillverkningen
av stärkskjortor, chemisetter, kragar och manschetter i full
gång. En manlig tillskärare, biträdd av ett par flickor,
som ordna tygstyckena, skär till de olika modellerna
efter trämallar, som fastskruvas över ända till 150 på
varandra lagda tyglager, den elektriska maskinen för
kniven med ett krasande ljud som genom ett enda
stycke. Sedan hopläggas sammanhörande bitar av andra
flickor, stämplas av de två stämplerskorna, som i oavbruten
takt låta stämplingsmaskinerna smälla upp och ned hela
dagen, och sammanbuntas sist i dussin. Paket om fem
dussin i varje av kragar, manschetter och skjortor i en
mängd olika former och storlekar ligga ordnade i facken
av de hyllor som från golv till tak kläda
tillskäringsrummets väggar, och trämallarna för de flera hundra
modeller som på en gång föras i handeln, ligga likaledes
ordnade och numrerade.

   I de stora, ljusa salarna sitta sömmerskorna vid sina
i rader stående maskiner. Varje sömmerska är specialist
på en viss del av tillverkningen och har därigenom
uppnått en hög grad av skicklighet på sitt lilla område.
Manschettsömmerskorna sy endast manschetter. Eller
endast randstickar dem, kragsömmerskorna ha också de
detaljarbete på endast kragar, tråcklerskorna vända och
tråckla och vända och tråckla och deras fingrar flyga
upp och ned. Noggrannhet och ihärdighet fordras av
dem alla för att de olika artiklarna skola bli precis som
de skola vara, hela dussinen på millimetern lika stora
och lika väl sydda.

   De flesta arbeterskorna ha varit här länge, många
äro riktigt gamla. Några av dem ha förut varit vid
maskinerna, men sedan ögonen ej längre äro så goda,
tråckla de. Förtjänsten på tråcklingsarbete är usel — 8,
9 kronor i veckan. Sömmerskorna ha just inga lysande
inkomster de heller, fabriken har ej höjt priserna
nämnvärt under årens lopp, 30 à 36 öre dussinet för kragar
få skickliga maskinsömmerskor för beställt arbete — utan
knapphål —     det blir 10,   12,  14 kronor   i veckan    på
sin höjd. »Ja, hit vill inga unga flickor komma», säger
sömmerskan vid den underliga maskinen, som på ett
utomordentligt fint sätt »kastar» rispet på
manschett- och kragkanter, innan de vändas inåt, »det är för noga
med arbetet och för lågt betalt, tycka de. Men den
som har suttit här hela sitt liv, får allt hålla ut».

   Sysalarna   är fabrikens ena    avdelning,  »tvätten»   är
den andra. Där gå kragar och manschetter genom många
händer och     passera en mängd    maskiner, innan de fått
den styvnad    och den glans de    skola ha.

   I stryksalarna är det rent och ljust. 40 à 50
strykerskor föra med schwung de heta och blanka järnen
över det vita linnet, så det ångar av det.

   Se på henne där, som stryker manschetter! Först tar
hon några långa kraftiga tag fram och åter, sedan glansas
manschetten. Så göres randen runt omkring den med
strykjärnets kant, till sist randas den inifrån, synas
noga och lägges slutligen i korgen till de förut färdiga.

    Tungt är det, det är säkert, att från morgon till kväll
stå vid strykbrädet. Men det finns de som stått här i
20 år och bara strukit kragar. 14, 15—17 kronor kan
en god strykerska förtjäna i veckan, vid övertidsarbete
mer. Men då ge de sig inte mera tid att vila än då
de slänga i sig kaffetåren på frukost och eftermiddag
och middagsmaten, som de ha med sig och värma på
hällen bredvid strykugnarna. Även sömmerskorna få
värma sin mat här, om de vilja, men en del av dem
gå hem. Matsal finnes ej och det smakar just inte att
äta i arbetsrummet. Men i ruskigt väder är det bra att
kunna stanna kvar och slippa slita på ytterkläderna,
mena de.

    Om de inte bli förfärligt trötta?

    Jovisst! Men när man blir van att stå hela dagen
eller vid det ständiga stillasittandet, känns det inte så
påkostande.

    »Ja, se vanan är halva naturen», bekräftar en
sömmerska. »Innan jag kom hit hade jag tjänat och då fick
jag gå från morgon till kväll. Nu sitter jag i stället
och det har jag gjort i 10 år. Det kan vara lika bra
det ena som det andra. När en kan en sak är det
bara att knoga på så länge en står ut.»

    »Och se’n kommer en på fattighuset», mumlar en
flicka, som har huvudet ombundet med en sjal och ser
ytterst tärd ut. »Det blir bara elände till sist och —
—   —» Hon avslutar inte meningen, ty föreståndaren,
som varit i andra salen, närmar sig.

    »Fabriken är en av de största i sitt slag», säger han,
»och våra artiklar måste vara både billiga och väl
arbetade för att kunna tävla med de utländska
fabrikaten. Det finns kragar, som säljas för 2:50—3 kr.
dussinet, men folk som köper dem, kan nog kritisera
dem. Inte förstår allmänheten vilket arbete som lägges
ned på varenda krage och genom hur många händer
den måste gå, innan den blir färdig. Inte kan kunderna
förstå vilken noggrannhet och skicklighet det fordras för
tillverkningen av dessa synbart så enkla artiklar.»

   »Nej — inte tänka de på hur sömmerskan och
strykerskan få streta och arbeta för en ringa lön.»

   »Sömmerskan och strykerskan», föreståndaren rycker
beklagande på axlarna. »Ja de få vara tacksamma att
vi ge dem arbete. Om vi stängde fabriken, vad skulle
de då ta sig till? Det vore inte lätt för dem att få
annan sysselsättning. De få vara nöjda. Jag undrar
just om folk skulle vilja betala mera för varorna för
deras skull.»

Cigarrettfabriken.

   En för den ovane kväljande lukt slår emot mig, då
jag kommer in i stripningsavdelningen, där de torra
tobaksbladen repas av sina stjälkar. Detta är det första
som företages med dem.

   Salen är lång och smal, men det är högt i taket och
goda ventilationsanordningar. Annars skulle det nog
vara mycket besvärligt att arbeta här, så som det
dammar av tobaken. Det retar till hosta.

   »Må ni inte illa av dammet och tobakslukten?»

   Arbeterskorna le åt min fråga. »Jo till att börja
med, förstås, men det går över, när man blir van. Visst
har man huvudvärk emellanåt, det är klart, men farligt
är det nog inte. Värre är det i cigarrfabriker, i små
och illa ventilerade är det värst».

   De sitta vid stora, fyrkantiga bord, som stå längs
väggarna. Bordskivorna äro delade i fyra lika delar och
varje del är försedd med en fyrkantig öppning, under
vilken en djup, till golvet nående låda är anbragt.
Tobaksbladen stjälpas upp på mitten av bordet, vid
vilket fyra arbeterskor sitta och stripa tobaken över var
sin låda.

   Några sitta ej vid bord utan på ett slags stol,
fastsatt mellan två lådor, så brukades det förr i
cigarrfabrikerna och då var det mest gamla gummor som
stripade, här äro de flesta yngre och medelålders
kvinnor. Jag minns ett besök jag gjorde för en tjugu år
sedan i en cigarrfabrik, där stripningsavdelningen gjorde
ett tröstlöst intryck. De som arbetade där, sågo så
smutsiga, så tärda och fattiga ut, flera av dem voro
fattighusgummor och de sutto så krokiga och stripade
med stela skrumpna fingrar. Det var en ömklig tavla
och luften i lokalen var också sådan att jag sent
glömmer det besöket. Här går arbetet med fart, det tycks
vara endast fullt arbetsdugligt folk, som användes, de
flesta se snygga ut i stora förkläden, som fabriken består.
Somliga av arbeterskorna ha brokiga dukar knutna om
håret, andra ha mössor, som sluta till om huvudet. Det
behövs väl för dammet. Ett par småflickor ha till
uppgift att bära omkring tobaksbladen, de dela ut stora
fång i taget, det går med fart.

   Ofta få de minderåriga börja här för att sedan komma
upp i de avdelningar, där mera krävande arbete utföres.
I stripningen fordras ingen vidare uppmärksamhet, endast
en smula rörlighet i fingrarna och flit förstås, om man
skall hinna förtjäna något. Smutsigt, intresselöst, föga
inbringande är stripningsarbetet, men det måste ju göras
—   det är väl minst ett femtiotal kvinnor i salen.

   I våningen ovanpå äro de salar, där cigarretterna
tillverkas med maskin, men det finns också en liten
avdelning i fabriken, där några fina sorter göras för hand.

   I en sal stå hylsmaskinerna, i en annan
cigarrettstoppningsmaskinerna. De som sköta hylsmaskinerna
måste vara mycket uppmärksamma, så att hylsorna bli
bra, dessa kunna nämligen bli oljiga eller mindre fina
och då räknas de som utskott. Det förlorar arbeterskan
på. Hon är inte litet stolt över sin fina maskin, som
för den oinvigde ser mycket märkvärdig ut. Där löpa
kring två hjul — ett till höger och ett till vänster i
maskinen — pappersremsor, tillskurna i den bredd som
fordras, på det ena hjulet tunnt papper till cigarrettens
hylsa, på det andra tjockare papper till munstycket på
cigarretten. Maskinen skär och rullar ihop en hylsa och
ett munstycke samtidigt. Detta sker automatiskt och
automatiskt föras därpå hylsans och munstyckets ändar
tillsammans, så att de trädas i varandra och fästas ihop.
Därpå faller den färdiga hylsan ned i uppsamlingslådan.

   När jag ser maskinen arbeta, tycker jag det ser ut
som om den skötte sig själv mycket ledigt.

   »Vad gör fröken då?» frågar jag ofrivilligt arbeterskan,
som står bredvid.

   »Jag sköter maskinen, hela maskinen, förstås.» Svaret
ges i förnärmad ton och jag förstår att hon har ett
mycket viktigt arbete. Jag får veta att hennes maskin
kan göra 6,500 hylsor i timmen och att det beror på
hennes påpasslighet hur många som bli prima och hur
många som bli utskott. Vid avlöningen får hon 2 öres
förhöjning på timlönen, då det är mindre än 1 % utskott
och lika mycket, då det är mindre än 0,04 % oljiga
hylsor. Det lär vara rätt enerverande att sköta dessa
hylsmaskiner.

   Vid cigarrettstoppningsmaskinerna stå arbeterskorna på
höga pallar och mata maskinerna med tobak, de stoppa
in den med händerna. Maskinens konstruktion liknar
delvis hylsmaskinens, i det hylsan kommer från ena
sidan, tobaken från den andra, hylsan fylles och faller
färdig i lådan. Denna maskin stoppar ända till 6,400
cigarretter i timmen och där stå många sådana maskiner
bredvid varandra. Det blir väl millioner cigarretter, som
göras på en enda dag.

   Och så mycket arbete som utföres för denna
egentligen mindre nödvändiga vara. I denna fabrik
sysselsättas omkring 400 personer. Där är ju en stor
avdelning för tillverkning av påsar och kartonger till
cigarretterna, en avdelning där kartongerna fyllas, en där de
packas in.

   Jag ser hur snabbt flickorna fylla askarna, hur andra
klistra igen dem, hur påsar fyllas och förseglas, det är
mest ungdom, som sysselsättes med detta.

   Jag får veta att varje arbeterska, som fyllt 18, år har
rättighet att vid veckoavlöningen få 25 cigarretter till
eget bruk — jag undrar om de bry sig om att röka,
men frågar ej. Kanske är frestelsen här icke så stor
som i den där karamell- och chokladfabriken, där flickorna
visiteras varje dag.

   Det ser ut som om arbeterskorna här voro belåtna
och glada. Allt i fabriken tycks vara ändamålsenligt
inrättat. I frukostrummet, som är trevligt, finnes kaffe att
köpa. I salarna är det ovanligt gott om tvättfat och
handdukar, luftväxling och renhållning tycks vara väl skötta.

   Jag träffar, då jag lämnar fabriken, en äldre
cigarrarbeterska, som jag känner, hon går utanför porten och
väntar på sin dotter. »Ja, det är inte oävet med förtjänsten
därinne», säger hon. »Min tös är knappast tjugu år och hon
har 30 öre i timmen, det blir inte så litet. Men någon
egentlig yrkesskicklighet fordras det ju inte. Jag är i
cigarrfabriken och hos oss gör vi mest handarbete.
Vi är yrkesskickliga vi, somliga av oss ha hållit på
20, 25 år och längre. Jag är cigarrmakerska. Men
ryskorna, som arbetar hos oss är de styvaste, de förtjänar
allt mycket mer än vi, så fortfärdiga som de är. Där
finns ett par ryskor, som har ända till över 50 kronor
i veckan, ackordsarbete, naturligtvis. Men så har de
också arbetat i yrket sedan de var 10, 11 år, jag vet
en som började redan då hon var 8 år — det var i
Ryssland, förstås.»

   Där stannar en vagn vid fabriksporten; den är fylld
med stora tobaksbalar, material till cigarretter i tusental
och åter tusental.

   »Än så länge finns det tobak», säger cigarrmakerskan,
då jag tar avsked. »Den kan inte ätas, så de kan då
inte lägga beslag på den och det är för väl, Man 
behöver allt ha sin förtjänst i dessa dyra tider.»

I trådgardinfabriken.

   Därnere i de stora salarna, där maskinerna gå, är
det mest män som arbeta, men högst uppe under taket
i den stora byggnaden i en ateljéliknande låg och smal
sal sitta ett hundratal arbeterskor. De sitta i rader, var
och en har ett stort stycke gardinväv, i vilket de för
hand stoppa de hål som uppstått under vävningen.

   Det gör ett underligt beklämmande intryck att se ut
över denna skara mest unga kvinnor. De sitta
sammanhukade på låga, bakåtsluttande pallar och hålla tyget
spänt över sina knän genom att stoppa in det under
knäna och pressa upp underbenen omkring det. Det
stora, tunga vävstycket ligger på golvet bredvid
arbeterskan och tyget skjutes under arbetet bit för bit fram
över hennes knän. Fort måste det gå, om man skall
hinna förtjäna något, och de flesta ha också hunnit
förvärva en mycket stor färdighet, nålarna flyga upp och
ned genom det tunna tyget, broderande blad, blommor,
ornamenter, allt efter som hålen och mönstret äro på
trådgardinerna. Nu tar en av arbeterskorna, en blek,
ljus flicka, upp en sång och några av de andra stämma
in. »Jo, de få gärna sjunga», säger föreståndarinnan.
»Men det går inte så bra, när man sitter så där, man
kan nog inte få fram rösten riktigt.»

»Men varför måste de sitta på det där sättet? Det
görs ju så många uppfinningar, har ingen kunnat hitta
på ett bättre sätt att hålla detta arbete.»

»Det är den skottska metoden», svarar föreståndarinnan,
»och den brukas i alla gardinfabriker. Man vet inte om
något annat sätt.»Detta sätt lär nu vara bortlagt i många gardinfabriker.

Vid ena långväggen i salen äro några småflickor
sysselsatta med att lägga ihop tygstycken samt putsa
kanter på gardiner och jalousier.

Där sitter en och klipper efter en i tyget vävd rand
ut uddar på spetsar till likkistor. »Sov i ro, sov i
ro!» står det invävt i spetsen den ena metern efter den
andra. Och flickan klipper fort, men med en likgiltig,
trött min. »Om arbetet inte är trevligt? Jo vars, det
är snyggt och lätt.»

   »Hon har hållit på några månader nu», berättar
föreståndarinnan. »Ett tag slutade hon för att ta plats i
familj, men hon kom snart tillbaka.»

   »Så, du trivs bättre här?»

   »Ja då.»

   »Hon skall väl få lära sig stoppa väven, hon med,
så småningom», säger föreståndarinnan med en
uppmuntrande nick.

   Flickan ser litet gladare ut, saxen börjar gå ännu
fortare.

   »Klipper du 'Sov i ro’, hela dagen?»

   »Nej då, ibland klipper jag 'Vila i frid’, vi ha sån’a
spetsar också.»

   Det låter så torrt och likgiltigt, men när de närmaste
 kamraterna börja skratta åt hennes svar, kastar hon
 plötsligt saxen ifrån sig och skrattar alldeles ohejdat
 hon med.
Från glödlampfabriken.

   Det är flera stora salar, där glödlampor beredas,
formas, avprovas, och i alla tjänstgöra så gott som
uteslutande kvinnor.

   Men disponenten, som för mig genom fabriken, har
bråttom, han låter mig ej se närmare hur arbetet går
till, ej heller förklarar han något. Han tycks bara vilja
fort nog komma igenom de stora salarna fram till den
avdelning, där han sagt sig kunna placera ett par
femton- och sextonåriga systrar, åt vilka jag just hör efter
arbete.

   Så komma vi då till denna sal. Det är där själva
strumporna till gasbelysning av tunt vitt garn stickas i
långa, smala räckor.

   Åttio maskiner är det härinne. I fyra rader stå de
utefter salens längd och hjulen surra och bullra nästan
som i en textilfabrik.

   Maskinerna äro automatiska, de se ut ungefär som
rundstickningsmaskiner för vanliga strumpor, men äro
olika konstruerade, efter vad jag tycker mig finna. Och
de äro smäckrare. Runt, runt svänga hjulen, upp och
ned gå kolvar och hakar, medan den skira, vita
vävlängden hastigt växer och samlas i lådan under maskinen.

   Bredvid varje maskin står en stol och på den sitter
en flicka — de flesta se unga ut — och medan maskinen
taktfast svänger och väver meter efter meter har arbeterskan
ingenting annat att göra än att se på maskinen. De
fina hakarna kunna nämligen hoppa ur och då blir det
fel i stickningen. Händer detta, måste maskinen stoppas,
strumpan klippas av och en ny längd börjas. Flickans
uppgift består alltså i att vakta maskinen och se att
denna icke gör något fel — förklarar disponenten.

   »Då maskinen måste stoppas för fel eller för att få
nytt garn, kan det bli en timmes arbete, kanske mer —
men annars är det mest att sitta och med ögonen följa
maskinens slag »

   »Det är då ett själsmördande arbete», vågar jag
anmärka.

   Disponenten visar på en av de äldre flickorna längre
ner i salen. »Åja, men när de bli vana, ha de ofta en
bok, som de titta litet i. De lära snart konsten att läsa
med ena ögat och se på maskinen med det andra»,
skrattar han, »och vi vill inte förbjuda dem det lilla
nöjet. De sitta nog på sina böcker allesammans nu. —
Nio timmars arbetsdag och 1:50 om dagen ha de.»

   Ja, det kanske var humant nog. — Men för mig är
det en sorglig syn att se alla dessa ungdomar utan
något verkligt arbete, som kan ta deras krafter och
intresse i anspråk. Jag undrar också om det inte är
enerverande att stirra på den arbetande maskinen och
maskorna i väven, om de inte bli trötta bara av
stillasittandet, om ej deras ögon lida, helst när de läsa i
smyg på samma gång som de bevaka maskinen.

   Men disponenten försäkrar mig att de ha ett lätt göra
och bra förtjänst. »Det är ju mest unga töser, de sitta
här några år, sedan få de något annat arbete. Sådana
flickor kan ju aldrig något i alla fall, de få vara
tacksamma att kunna förtjäna 9 kronor i veckan så pass
lätt.»

   »Ja, och så måste ju detta arbete göras.»

   »Naturligtvis, fabriksarbetet är sådant.»

  
Löne- och arbetsförhållanden i en del yrken.

   Lika lön för lika arbete är en gammal fordran från
de självförsörjande kvinnorna inom olika yrken och
samhällsklasser. Men blott alltför långsamt tränger den
satsen igenom. Det har nu en gång blivit så gott som
ett axiom att kvinnan varken har eller bör ha lika stora
fordringar på livet som mannen och därför måste hon
nästan alltid nöja sig med lägre lön än han. De
undantag som finnas tjäna endast till att skarpare belysa
regeln.

   I fabrikerna är det naturligtvis åtskilligt arbete som
kvinnan på grund av ringare fysisk styrka måste avstå
ifrån, hennes arbete är ofta lättare än mannens och
pålägger därför ett mindre mått av ansvar än hans. Men
där män och kvinnor utföra alldeles samma arbete, borde
lönen för bådas skull vara lika och samma
kompetensvillkor uppställas.

   Angående arbeterskornas löner är det i allmänhet
svårt att erhålla tillförlitliga uppgifter, då varken
arbeterskorna själva eller deras arbetsgivare gärna lämna
uppgifter härom. Någon officiell lönestatistik finnes ej.
I de yrken, där fackföreningar finnas och ordentliga
arbetsavtal uppgjorts, är det naturligtvis lättast att få
veta minimilönerna, men just i de företrädesvis
kvinnliga yrkena existera endast få fackföreningar. Det finns
ju för övrigt en hel del fabriker, där ingen av
personalen är med i organisationen och där arbetsgivaren
ensam bestämmer lönernas storlek.
   Ett av de bästa yrkena är typografens. Innan den
s. k. nattarbetslagen kom till, kunde sättarinnorna i
tidningstryckerier förtjäna fullkomligt lika mycket som
sättare med samma slags arbete, 36 kr. i veckan och mer.

   Nu, när kvinnor ej få användas i nattarbete, kunna
de ej längre få sådana platser, där nattarbete och
mycket övertidsarbete fordras. De arbeta nästan
uteslutande i civiltryckerier.

   Svenska Typografförbundet, typografernas fackförening,
räknade vid slutet av år 1916, 337 kvinnliga
medlemmar, och den lönetariff som nu gäller sedan juli 1914,
har liksom den förra lika löneberäkningar för män och
kvinnor, då de utföra samma arbete.

   Tariffen har 5 olika löneklasser, av vilka den första
omfattar de i Stockholm och i dess närhet — 15
kilometer från Stortorget — belägna tryckerierna, de övriga
olika landsortstryckerier. Kvinnor arbeta som
handsättarinnor, buntmakerskor, korrekturavdragerskor,
iläggerskor vid pressarna, sliperskor, ombryterskor och med
olika slag av hjälparbete. Sättarinnor förtjäna nu i
Stockholm minst 29 kr. i veckan de 3 första åren, sedan
de äro utlärda; sedan minst 31 kr. i veckan, då de ej
ha ackordsarbete. Ackordslöner för sättning beräknas
efter visst pris för sättning och avläggning av 1,000
bokstäver, olika för olika stilar.

   Iläggerskor och ombryterskor få efter fyllda 25 år
minst 18,70 och 16,65 i veckolön i Stockholm, i
landsorten minst 16,65 och 15,10 i veckan. Kvinnliga
lärlingar förtjäna vanligen 6—10 kr. i veckan de två
första åren.

   Ordinarie arbetstiden i tryckerier är för maskinsättare
och i tidningstryckerier för dagliga tidningar 48
timmar i veckan, men vid allt övrigt typografarbete 51
timmar i veckan. Arbetstiden är från 7 f. m. till 7
e. m. Vid övertidsarbete få ju de kvinnliga
typograferna ej arbeta mer än att de ha 11 timmars
nattvila, men vid brådska, särskilt under höstmånaderna, kan
övertidsarbetet, vanligen till kl. 9 e. m., pågå dag efter
dag ett par månader i sträck.

   Alla typografer, som arbetat minst ett år i yrket, äro
enligt avtalet berättigade till en veckas årlig semester;
de som arbetat 20 år och däröver, få 2 veckor.

   Ett annat yrke, som ger arbeterskorna bra förtjänst,
är bokbinderiyrket. Där såväl som inom typografyrket
är lärotiden 3—4 år, om man vill bli riktigt utlärd.
Men numera har även i bokbinderiet arbetet blivit
mer och mer fabriksmässigt, i det maskiner användas,
där förr endast handarbete förekom.

   Enligt 1916 års lönetariff ha kvinnliga
bokbinderilärlingar som minimilön första året 15 öre i timmen, andra
året 20 öre, tredje året 25 öre i timmen. Utlärda
kvinnliga bokbinderiarbetare ha de två första åren 28
öre i timmen, med 1 öres tillägg varje år upp till det
sjätte året.

   En bokbinderiarbeterska kan alltså, om hon arbetat
9 år i yrket, förtjäna 34 öre i timmen, vilket med 10
timmars arbetstid, blir 3,40 om dagen. Naturligtvis
betalas ofta något högre priser till skickliga arbeterskor,
särskilt i Stockholm. I landsorten äro lönerna enligt
tariffen reducerade med 2 1/2—4 1/2 procent av
Stockholmslönerna.

   Bokbinderiarbeterskor, som stå vid fals-, häftnings-,
paginerings- och linjeringsmaskiner, få, om de äro
utlärda och fyllt 21 år, följande timlön: första året 32,
andra året 33, tredje året 34, fjärde året 35 öre i
timmen. Vid övertidsarbete få bokbinderskor 33 1/2 % de
två första timmarna, 100 % för all annan övertid och
för söndagsarbete. För övertidsarbete på jul- och
nyårsdagar betalas 150 % å de vanliga lönerna.

   Kvinnliga lärlingar i bokbinderiyrket ha en

minimilön av första året 15 öre, andra året 20 öre, tredje
året 25 öre i timmen.

   Ett annat yrke, där förtjänsten är relativt god är
skonåtlerskans. I medelförtjänst kan en skicklig 
skonåtlerska ha 18 — 20 kr. i veckan, många förtjäna mer.

   I de finare sömnadsyrkena, där skicklighet och smak
fordras, är förtjänsten också god. Sömmerskorna äro
anslutna till Skrädderiarbetarförbundet och det finns en
del olika fackföreningar, (ibland ha sömmerskorna i ett
större etablissement sin egen fackförening) men det stora
flertalet sömmerskor äro icke organiserade.

   Kappsömmerskorna äro mycket beroende av
säsongen. Den som är skicklig i sitt yrke och arbetar för
eller hos en finare affär, kan under säsongen förtjäna
upp till 40 kr. i veckan, men vanligaste veckoförtjänsten
blir dock 16—24 under tider, då ej mycket
övertidsarbete förekommer.

   Då arbetet från kappfabrikanterna lämnas ut till
»mellanhänder» som i sin tur ha engagerat sömmerskor,
som hjälpa dem, är det klart att de löner dessa flickor
erhålla, ej bli så stora. För några år sedan betalades
på ett ställe för kappor, som drogo 20—30 timmars
arbete, 3 och 4 kr. stycket i sylön av fabrikanten. Att
»mellanhanden» som fick släppa till tråd och silke, lokal,
maskiner samt lyse och kol till pressning, ej kunde
betala de arbeterskor som hjälpte henne så särdeles mycket,
är lätt att förstå. Just hos dessa småsömmerskor och på
mindre ateljéer förekommer det mesta övertidsarbetet.

   Klädningssömmerskor ha vanligen dagspänning 2—4
kr., eller veckolön 14—16 kr., men på finare ställen
betalas mer. Detta är Stockholmslöner. I
landsorten få sömmerskorna nöja sig med betydligt mindre
löner.

   Sämst ha i alla tider linnesömmerskorna haft det,
helst de som ta emot arbete i sina hem från små
affärer eller sy för manufakturlager. Beställt arbete betalas
bäst. I de elektriska syfabrikerna kan en sömmerska
förtjäna 16—20 kr. i veckan beroende på vad hon har
för arbete och om hon är skicklig, men för de flesta
är genomsnittsförtjänsten 11—14 kr. i veckan.

   Päls-sömmerskor och möss-sömmerskor ha rätt god
förtjänst, men deras arbete är mycket beroende av
säsongen. Rosettsömmerskor sy dels i fabriker dels i sina
hem, de ha en genomsnittsförtjänst av 12—16 kr. i
veckan. Modisterna äro också beroende av säsongen,
april och maj är deras brådaste tid, då mycket
övertidsarbete förekommer. De skickligaste ha årslöner 1,000,
1,200, 1,500 kr. och mer, andra ha månadslöner 60—75 kr.
då de icke äro fast anställda. Men »förarbeterskorna» ha
vanligen veckolön 12—15—20 kr., detta i Stockholm. Deras
säsong är kort, men de få arbeta hårt så länge den varar.

   I textilfabrikerna arbeta kvinnor som väverskor och
spinnerskor. Lönerna där utgå dels som timpenning
dels som ackordslön. I linnespinnerier t. ex. kan man
vid ackordsarbete förtjäna 15—16 kr. i veckan
veckoförtjänsten, utbetalad efter timlön, blir dock vanligast 12—
13 kronor. I jutespinnerier är det något bättre, vid
ackordsarbete kan veckoförtjänsten bli 20—22 kr. men
är för det mesta lägre.

   I bomullsspinnerier förtjänar redan nybörjaren 12—14
kr. i veckan. Där blir dock förtjänsten för vuxna ej
nämnvärt större.

   Väverskor ha som minderåriga vanligen 7—12 kr.
i veckan och som vuxna blir deras medelinkomst 14—
16 kronor. Vid ackordsarbete betalas visst per bunt av
60—100 meter väv. För gles juteväv t. ex. 50 öre.
För den tätaste linneväven, av vilken man ej hinner
med mer än 1 à 2 buntar i veckan, betalas 6 kr. pr
bunt, det är högsta ackordspriset.

   I väverierna finnas ju numera automatiska maskiner.
En väverska kan då sköta ända till 12 vävstolar. Vid
sådant arbete är förtjänsten bäst, men arbetet är
ansträngande. Vuxna ha vid dylika maskiner 20—22 ända
till 26 kr. i veckan, minderåriga ha 14—16 kr. Vid
en del textilfabriker i landsorten ha arbetarna    fri bostad
och vedbrand. Vid arbetsbrist — då fabriken, som de
senare åren hänt, får inställa driften av brist på material
—    ha   arbeterskorna  på en del fabriker erhållit 50—60 %
av    sin förutvarande   lön.

   Tobaksarbeterskor förtjäna som minderåriga efter en
timpenning av 14—15 upp till 30 öre omkring 14—18
kr. i veckan, medan vuxna cigarrettarbeterskor ha 18—
24—26 kr:s veckoförtjänst, cigarrmakerskor mer.
Särskilt kvalificerade tobaksarbeterskor ha mer betalt,
åtminstone i Stockholm, men här som i andra yrken
beror förtjänsten i ackordsarbetet på hur rask man är.

   Av undersökningar, som gjordes för 10 år sedan
(omkr. 1908), framgick att Stockholms arbeterskor i
allmänhet hade en veckoförtjänst av 9—10 kr. Ett stort
antal hade 12—14 kr. i veckan, men antalet av dem
som kunde beräkna att deras inkomst per dag fördelad
över hela året var 2 kr. blev ej särdeles stort. Det
fanns då förfärande många som åtminstone tidtals måste
leva på 6—8 kr. i veckan.

   Nu ha ju arbeterskornas avlöningar i de flesta yrken
blivit höjda, vanligen med omkring 50%. Men alla
levnadskostnader ha ju också stigit oerhört. Kunde
man för 10 år sedan säga att 2 kr. om dagen var det
minsta en arbeterska i Stockholm måste förtjäna för att
kunna reda sig, måste man nu säga att med 3 kr. om
dagen kan en ensam arbeterska knappast reda sig.

   Av de sämst avlönade arbeterskorna äro dock många
minderåriga, som ha hjälp av föräldrar och syskon, andra
äro gamla, som ha understöd av vuxna barn eller
fattigvården.
   I Stockholm finnes nu tillgång till billiga bostäder
för arbeterskor, som ej ha föräldrahem, för billig mat
sörja numer en hel del arbetsgivare och på många
håll utdelas under kristiden dyrtidstillägg till lönerna.
Arbetsförhållandena i fabrikerna ha också genom den
reviderade yrkesfarelagen blivit betydligt bättre, vad
luftväxling och utrymme beträffar, och arbetstiden kan
ej som förr utsträckas över halva natten å de under
inspektion stående arbetsställena.

   Kvinnorna inom industrien tilldraga sig alltmer
uppmärksamhet från lagstiftarnes sida, men hand i hand
med lagens strävan att bereda mer hygieniska
arbetsförhållanden går arbeterskornas egen strävan efter bättre
levnadsförhållanden. Sådana ernås visserligen icke endast
genom större inkomster, men säkert är att en stor del
av de kvinnliga arbetarna ännu ha alltför låg förtjänst
för att kunna föra en människovärdig tillvaro.

         
Skyddslagstiftningen och kvinnorna.

   Kvinnornas yrkesarbete är ju icke något för vår tid
nytt. Under medeltiden funnos kvinnliga skrån och
kvinnliga yrkesarbetare. Senare när skråen lyckades
utestänga kvinnorna från hantverket, öppnades nya
arbetstillfällen för kvinnan genom förlagsindustrin, som
begagnade sig (och ännu begagnar sig) av de i hemmen
för förläggare arbetande kvinnorna.

   Men först med det nittonde århundradet med den
nya ekonomiska organisationen, som är byggd på ett
kapitalistiskt produktionssystem, har kvinnoarbetsfrågan
fått en förut okänd betydelse.

   Den begränsning av produktionskostnaderna, som man
eftersträvar för att det i den industriella verksamheten
nedlagda kapitalet skall giva möjligast stora avkastning,
säg man sig kunna vinna genom att i allt större
utsträckning använda kvinnlig arbetskraft. Kvinnorna ha
ju i alla tider nöjt sig med lägre arbetslöner än männen,
därför blev det fördelaktigt att låta dem övertaga sådant
industriellt arbete, där de ansågos passa och allt efter
som metoderna förenklades och maskinerna blevo mera
lättskötta, utvidgades kvinnoarbetets område.

   Egentligen var det helt naturligt att industrin, som
fråntagit kvinnorna en hel del arbete, som förut utfördes
i hemmen, varigenom behovet av kvinnlig arbetskraft i
hemmen blev betydligt förminskad, skulle taga denna
frigjorda arbetskraft i anspråk. Men arbetet i fabrikerna
bjöd kvinnorna helt nya uppgifter och arbetsförhållanden,
som visade sig ganska ofta ha ett mindre gynnsamt
inflytande på kvinnornas hälsa, icke sällan även på deras
sedliga ståndpunkt.

   Detta är ett förhållande, som måste väcka vår
uppmärksamhet ej endast för kvinnornas egen skull, men
emedan det ju innebär en fara för släktet och
familjelivet. Erfarenheten har visat att en stor del av dessa
kvinnor som från tidiga år ägna sig åt fabriksarbete,
när de sedan gifta sig, äro fysiskt försvagade och
dessutom ofta, genom sin brist på kunskap om ett hems
skötsel, mindre lämpliga att fylla en mors och husmors
kall.

   I de flesta länder arbeta ett stort antal gifta kvinnor
inom industrin, därtill tvingade av att mannens inkomst
är otillräcklig för familjens behov. Och för dessa hustrur
så väl som för änkor, frånskilda hustrur och ogifta
mödrar blir det ju svårt att på samma gång på ett
tillfredsställande sätt kunna sköta moderskallet och
förvärvsarbetet.

   Det är också hänsynen till mödrarnas hälsa och till
det blivande släktets sunda växt som givit upphov till
de på senare tider allt fler blivna särskilda
lagbestämmelserna till skyddande av de inom industrin arbetande
kvinnorna.

   Så har man i flera länder sökt inskränka kvinnliga
arbetares arbetstid till en viss maximalarbetsdag,
förbjudit nattarbete samt påbjudit en viss tids vila efter
nedkomsten för industriarbeterskor, som föda barn. På
sina håll har man också för att lindra den börda som
det samtidiga utövandet av förvärvsarbete och
moderskap pålägger många kvinnor, infört s. k. obligatorisk
moderskapsförsäkring.

   Den i januari 1913 trädde den nya svenska
yrkesfarelagen av d. 29 juni 1912 i kraft. Denna lag
innehåller viktiga bestämmelser, som avse att skydda
arbetarna mot missbruk från arbetsgivarens sida, samt mot
ohälsa och olycksfall i arbetet. Och lagen äger
tillämpning på varje rörelse, industriell eller icke, vari arbetare
användas för arbetsgivares räkning. Undantag göres, när
arbetet utföres i arbetarens hem eller av medlem av
arbetsgivarens familj eller är s. k. skeppstjänst.

   Denna lag omfattar alltså icke såsom våra förut
gällande skyddslagar endast arbetare inom industri,
hantverk och andra industriella företag.

   Den omfattar dels den större fabriksmässiga industrin,
dels den mindre industrin och hantverket samt handeln,
jordbruket och kommunikationsföretagen. Det blir alltså
en stor skara arbetare, som komma in under lagens område.

   Förutom de allmänna bestämmelserna om
arbetsgivarnes skyldigheter med avseende på
skyddsanordningar, med avseende på maskiner, transmissioner, motorer,
hissar o. s. v. samt förordningar om arbetslokalernas
rymlighet, luftväxling, renhållning, innehåller lagen också
särskilda bestämmelser, angående kvinnors och
minderårigas användande i arbete.

   Redan i den gamla lagen fanns förbud mot att
använda kvinnor till arbete under jord i stenbrott eller
gruva, och den nya lagens 18:de paragraf upptager detta
förbud. Den 19:de paragrafen säger: »Kvinna, som
fött barn, må icke användas i sådant arbete, som
angives i § 15 (industriellt arbete med minst 10 arbetare
eller drivkraft om minst 5 effektiva hästkrafter eller ock
5 arbetare med drivkraft om minst 3 effektiva
hästkrafter), under de sex första veckorna efter barnsbörden,
därest icke med läkarebetyg kan styrkas att hon utan
men för sig eller barnet tidigare kan börja arbetet.»

   »Företer kvinna, som användes i arbete av nämnda
slag, intyg av läkare eller barnmorska, att hon med
sannolikhet kan vänta sin nedkomst inom två veckor,
må ledighet från arbetet ej förvägras henne.»
   I den gamla s. k. minderårighetslagen föreskrevs 4
veckors barnsängsvila. Den nya lagen har genom sina
ovan angivna bestämmelser gjort det möjligt för
barnsängskvinna att få sammanlagt åtta veckors vila, därav
två veckor före nedkomsten.

   Omsorgen om det kommande släktet gör det
nödvändigt att söka skydda mödrarna för överansträngning
i arbetet just under den tid de skola föda sina barn.
Men då hos oss icke finnes någon anordning, som
tillförsäkrar arbeterskan underhåll under den tid hon är
förbjuden att arbeta, är det ganska naturligt att hon
anser förbudet vara till endast för att beröva henne en
välbehövlig förtjänst. Också söka ett mycket stort antal
mödrar att skaffa sig läkareintyg på att de kunna börja
arbeta tidigare än sex veckor efter nedkomsten. Många
söka dock fortfarande amma sina barn, då de enligt
lagen ej kunna förvägras ledighet därtill.

   Förslag till moderskapsförsäkring har emellertid även
hos oss förekommit. Samtidigt med yrkesfarelagens
behandling i riksdagen år 1912, hade av civildepartementet
1908 tillkallade sakkunnige fullbordat en utredning av
frågan om moderskapsförsäkring i Sverige. Men det
förslag sakkunnige utarbetat mötte på flera håll, särskilt
från arbeterskorna själva så pass starkt motstånd, att det
icke kom att föreläggas riksdagen till behandling. I
stället begärde dåvarande civilministern ett anslag av
25,000 kr. för understödjande av sjukkassor, som
meddela moderskapsunderstöd, vilket anslag också beviljades.

   Varför det förslag till obligatorisk
moderskapsförsäkring, som framlades av de sakkunnige, väckte så mycket
motstånd är lätt att förstå, när man betänker att denna
moderskapsförsäkring skulle komma att omfatta
huvudsakligast industriarbeterskor, men att 84,7% av
Sveriges industriellt arbetande kvinnor enligt sakkunniges
egen utredning äro ogifta. Visserligen finnas bland de
ogifta industriarbeterskorna ett ganska stort antal ogifta
mödrar, men då alla arbeterskor från 15—50 årÅldern blev av lagrådet ändrad till 17—49 år skulle
vara försäkringspliktiga, kan man förstå att de flesta ej
skulle få någon nytta av försäkringen, till vilken de
själva skulle vara pliktiga att bidraga med hälften av
premierna. Fastmer ansågs att en moderskapsförsäkring
efter dessa linjer skulle bli som en premiering av de
ogifta mödrarna och en hjälp åt försumliga barnafäder.
Från arbeterskehåll framhölls även att all särlagstiftning
rörande kvinnligt yrkesarbete har menliga följder för de
kvinnliga arbetarnas självständighet, då arbetsgivarna icke
finna med sin fördel förenligt att vara bundna av
särskilda arbetstider och betalningsskyldigheter för kvinnliga
arbetare, detta kunde verka försämring av
arbetsmarknaden för kvinnor.

   Vad den senaste anmärkningen beträffar, visa
erfarenheterna från utlandet att arbetsgivarna i allmänhet utan
knot underkasta sig försäkringsplikter av olika slag. Men
på de flesta håll i utlandet är moderskapsförsäkringen
sammanhörande med sjukförsäkring. Vid diskussionen
om förslaget till moderskapsförsäkring framhölls från flera
håll att vad vi i Sverige böra sträva efter, det är en
obligatorisk sjukförsäkring, där sjukhjälpen utbetalas även
som barnsängshjälp.

   I Tyskland stadgar yrkesfarelagen åtta veckors
barnsängsvila före och efter nedkomsten med förbud för
kvinna att arbeta, innan sex veckor förflutit efter
nedkomsten. Moderskapsförsäkringen, en del av den
obligatoriska sjukförsäkringen, omfattar ej blott
industriarbeterskor utan även kontorspersonal, teater- och
orkesterpersonal, lärare m. fl. med en inkomstgräns av högst
2,500 mrk. Barnsängshjälp betalas till barnaföderskor,
som sista året före nedkomsten varit oavbrutet
försäkrade mot sjukdom med stöd av riksförsäkringen eller i
en bergverkskassa. Barnsängshjälpen utgår med
sjukhjälpens belopp under åtta veckor; minst sex veckor
måste komma på tiden efter nedkomsten. Möjlighet
finnes för försäkrad kvinna, som på grund av
havandeskap blivit förvärvsoduglig, att erhålla en del av
sjukhjälpen under havandeskapet, ävensom att intill tolfte
veckan efter förlossningen erhålla en amningshjälp intill
sjukhjälpens halva belopp.

   I Norge infördes obligatorisk sjukförsäkring år 1910.
Försäkringspliktiga äro lönearbetare samt betjänte i offentlig
eller privat tjänst, då de fyllt 15 år, med undantag för
dem som ensamma eller tillsammans med icke
försäkringspliktig make eller maka ha mer än 1,200 kronors
inkomst på landet eller 1,400 kronor i stad eller vid
sjukdomsfall få full lön under minst 3 månader.

   Barnsängshjälpen utbetalas till kvinnliga medlemmar
av offentliga eller godkända enskilda eller kommunala
sjukkassor, som omedelbart förut tillhört dessa kassor
minst 10 månader. Understödet erhålles under sex
veckor efter nedkomsten d. v. s. lika lång tid som den
norska fabrikslagen förbjuder arbeterskan att återgå till
fabriken, då hon fött barn.

   Frivillig moderskapsforsäkring finnes i flera länder.
De svenska sjukkassorna ha före 1912 endast
undantagsvis berett sina kvinnliga medlemmar sjukhjälp vid
barnsäng. Av vid 1910 års ingång registrerade sjukkassor,
hade endast 28 av 2,449 i sina stadgar upptagit
bestämmelse om att barnsängsunderstöd utbetalades
antingen i samma ordning som vid sjukdom eller för viss
tid efter nedkomsten. Fem av dessa kassor voro
avsedda endast för kvinnliga försäkringstagare och hade
tillsammans 1,279 medlemmar. Under 1909 hade dessa
kassor utbetalat barnsängshjälp med en sammanlagd
summa av 332 kr. Till jämförelse må nämnas att fem
andra av de 28 sjukkassorna äro fabrikssjukkassor med
både manliga och kvinnliga medlemmar. Dessa kassors
sammanlagda medlemsantal var år 1909: 594 och endast
141 kvinnor. Under 1909 hade i ingen av dessa fem
kassor utbetalats någon barnsängshjälp.

   Sedan Kungl. förordningen av 1912 kommit, har antalet
kassor, som meddela moderskapsförsäkring, ökats betydligt.
1915 fanns det 230 sådana kassor med sammanlagt
87.000  kvinnor som medlemmar. I Stockholm fanns 19
kassor med 23,899 medlemmar. Bidraget utgår under
minst 14 dagar, högst 6 veckor med lägst 90 öre, högst
4 kr. pr dag. Statens bidrag till denna försäkring var
50.000  kr. Några av de sjukkassor som meddela
moderskapsförsäkring äro »Stockholm» 3,000 medlemmar;
»Vänfast» 5,000 medlemmar, »Enighet ger styrka» 7,000,
»Vasaförbundet» 1,500, »Nykterhetsfolkets sjukkassa»
18,000, »Nykterhetsvännernas sjukkassa» 8,000 och
»Svenska Folket» 2,000 medlemmar.

   Vår svenska arbetarskyddslag innehåller emellertid
ännu en bestämmelse angående kvinnorna, nämligen
nattarbetsförbudet. Genom en lag av d. 20 november 1909
stadgas att kvinna ej må användas i industriellt arbete
i vidare utsträckning än att hon kommer i åtnjutande av
minst 11 timmars oavbruten ledighet varje dygn. I denna
ledighet skall tiden mellan kl. 10 e. m. och 5 f. m. ingå.

   Denna lag kom till närmast såsom en frukt av 1906
års internationella arbetarskyddskongress i Bern, i vilken
alla Europas stater utom Ryssland, Norge och
Balkanstaterna deltogo. Vid denna kongress undertecknades
av staternas ombud en konvention rörande lagstiftning
angående förbud att använda kvinnor nattetid i
industriellt arbete.

   Konventionen hade naturligtvis undertecknats endast
under förbehåll av samtycke från de respektive ländernas
representation och i Sverige behandlades lagförslaget, som
på regeringens uppdrag utarbetats av yrkesfarekommittén,
först av 1908 års riksdag. Den offentliga diskussion,
som uppstod med anledning av förslaget om
nattarbetsförbud, var mycket livlig och meningarna för och emot
lagen bröto sig ganska skarpt. Särskilt från kvinnohåll
gjorde man invändningar. Dels genom den första svenska
socialdemokratiska kvinnokonferensen, dels genom två
protestinlagor till yrkesfarekommittén, en från Fredrika
Bremerförbundet och en från Typografiska
kvinnoförbundet, protesterade kvinnorna mot ett nattarbetsförbuds
införande. Ett sådant förbud, framhöllo de, skulle för
det första strida mot kravet på likställighet mellan man
och kvinna och för övrigt var det fara värt att en dylik
lag skulle beröva många arbeterskor en god plats samt
för andra försvåra möjligheten att få platser.

   Emellertid framhöllo skyddslagstiftningens vänner att
intet av dessa skäl borde hindra nattarbetslagens
införande. Kvinnan var nu en gång en fysiskt mindre
motståndskraftig individ och man borde i henne främst
se hemmets sammanhållande kraft samt det nya släktets
moder och fostrarinna. Och genom tysk och engelsk
statistik är det bevisat att ett förbud mot nattarbete av
kvinnorna inom industrin verkat gott, i det det medfört
lägre dödlighetssiffra för såväl kvinnor som barn.

   Vad den sidan av saken beträffar, att man fruktade
att ett nattarbetsförbud i Sverige skulle medföra att en
del kvinnor, särskilt typografer, skulle bli avskedade och
få svårt att erhålla nya platser, medgåvo
skyddslagstiftningens förespråkare visserligen att man i utlandet nog
gjort dylika erfarenheter. Men genom en statistisk
utredning från Kommerskollegii arbetsstatistiska avdelning
bevisades att antalet av de kvinnor i Sverige, som skulle
drabbas av nattarbetsförbudet, var relativt litet. Av 895
typografer skulle endast 128 beröras av lagen; övriga
arbeterskor, som genast skulle komma under förbudet,
voro till antalet något över 1,300.
   På grund av dessa skäl mot lagen och även emedan
den ansågs kunna komma att verka nedpressande på
kvinnornas arbetslöner samt hänvisa dem till att från
ett väl avlönat fabriksarbete kanske söka ett mindre
inbringande och mer ansträngande hemarbete, hade
lagutskottet vid 1908 års riksdag avstyrkt lagen.
Riksdagen biföll i båda kamrarna avstyrkandet varigenom
lagförslaget alltså föll. Men då det på grund av motioner
åter kom för vid 1909 års riksdag, blev det — trots
lagutskottets förnyade avstyrkande — antaget i båda kamrarna.

   Lagen trädde sedan i kraft den 1 januari 1911 med
en övergångstid av 3 år, då endast 10 timmars
oavbruten nattvila skulle vara nödvändig.

   De väntade följderna av nattarbetslagen uteblevo icke.
En hel del kvinnliga typografer måste avstå från bättre
avlönade platser, särskilt för några få i
tidningstryckerier anställda var lagen till förfång. Även i sågverk
och bagerier avskedades på sina ställen kvinnlig personal.

   Men i stort sett har nattarbetsförbudet, enligt
yrkesinspektionens erfarenhet, verkat gott. Den har särskilt
visat sig välgörande inom konfektionsyrkena, där förut
ett verkligt oefterrättlighetstillstånd rått i fråga om
övertidsarbete.

   För vissa yrken — särskilt säsongyrkena och
livsmedelsindustrin i de fall då varor skulle förstöras, om
de ej genast bearbetades — medger lagen visserligen
endast 10 timmars oavbruten nattvila under en tid av 60
dagar av året. Men nu kan ju icke arbetsgivaren utan
att överträda lagen, låta sina arbeterskor dag efter dag
arbeta till kl. 11, 12 på natten. Jag vet många fall, då vid
brådskande leveranser i kappaffärer, hos modister o. d.
sömmerskorna sytt så gott som hela natten. De ha kanske
lagt sig att vila någon timme på arbetssalens golv, men
eljest arbetat dag och natt i sträck. Så minns jag hur
några rosettsömmerskor sutto vid sitt arbete i fabriken från
kl. 8 f. m. dagen före julaftonen till kl. 6 f. m.
julaftonens morgon. Därefter vilade de 2 timmar och
sydde sedan till kl. 3 e. m. på julaftonen.

   Modister hos stora fina firmor fingo i regeln sy så
gott som hela lördagsnätterna vecka efter vecka på
våren och försommaren; nu kunna arbetsgivarna icke
fordra detta, då lagen förbjuder det; dock, överträdelser
höra just icke till sällsyntheterna. Men önskvärt vore
nog att lagen gåve utrymme för undantag i flera fall än
den gör, att den toge lika mycket hänsyn till
människan som till varan. Om varan kan förstöras, tillåtes
det att nattvilan förkortas, men om arbeterskan genom att
få börja sitt skift en halv timme tidigare på morgonen,
kan få behålla en plats, som ger henne hennes utkomst,
bereder lagen henne ingen möjlighet att få detta.

   Men däremot stadgar § 21 i lagen att »om kvinnas
användande i visst slag av sysselsättning medför
synnerlig fara för olycksfall eller är för kvinna synnerligen
ansträngande eller hälsofarligt eller kan för kvinna
medföra synnerlig våda i sedligt avseende, ankommer på
konungen att föreskriva vissa villkor för kvinnas
användande i sådan sysselsättning eller att kvinna ej må
användas däri.»

   Denna paragraf är särdeles viktig, då den lämnar
möjlighet att söka förekomma ej blott hygieniska utan
även sedliga vådor av arbetet. Nyligen har just med
stöd av denna bestämmelse förbud utfärdats att använda
kvinnor under 21 år i stuveriarbete, emedan detta yrke
anses innebära stora sedliga vådor för helt unga
arbeterskor.

   Med avseende på anordningarna i arbetslokalerna och
dessas renhållning, isynnerhet när det gäller hälsofarliga
yrken, innehåller den nya lagen ganska utförliga
bestämmelser. Och detta är väl. Ty om också de större
fabrikerna, i all synnerhet de som äga nya fabrikshus,
sökt bereda goda hygieniska förhållanden, tillgång till
dricksvatten och möjlighet för personalen att få tvätta
sig, ja t. o. m. att få intaga måltider i särskilda matrum,
så har på en del håll rått ytterligt svåra förhållanden
just i fråga om matrum, renhållning, toalettrum och
avträden.

   Jag skulle kunna anföra otaliga exempel på hur rent
av olidligt somliga arbeterskor haft det på sina
arbetsplatser, hur vid brådska arbetssalarna bli överfyllda
av extra arbeterskor, hur temperaturen i arbetssalarna
om måndagarna kan vara blott ett par grader över
fryspunkten, för att inte tala om golvdraget, som
förekommer på så många ställen. Bra liten omtanke om
arbeterskorna visas här och där.

   I en     stor       syatelier för kappor t. ex. var   utgången
för sömmerskorna belägen så att de             måste gå igenom
butiken för att komma ut på gatan eller till avträdet.
Detta generade de sig för och gingo för det mesta
icke ut      för att äta middag, utan levde på          kallmat i
synnerhet höst och vår, när det var många kunder i
affären.     De         åto sina smörgåsar och drucko sitt kaffe,
som de värmde i pressningsrummet, vid sina
arbetsbord och symaskiner och togo ej längre middagsrast
än de behövde för att äta. Sopningen utfördes
vanligen medan sömmerskorna voro kvar.

   Brist på matrum är ännu mycket vanlig. Hos en
mindre sömmerska, som dock sysselsatte 26 flickor, såg
jag vid mitt besök hur sömmerskorna stodo i trappan
och förstugan och åto sina frukostsmörgåsar. Det fanns
ingen annan plats att vara på. I sysalen bland de fina
tygerna fick man ej äta och i köket fingo blott några
få rum.

   Och för övrigt — i eljest väl inredda fabriker är
ofta matrummet ytterst otrevligt. I en mycket fin
cigarrfabrik t. ex. var matsalen mörk, kall, osnygg med
kala orappade väggar, bord av ohyvlade bräder och ett
golv, betäckt av troligen årslång smuts. Jag minns mycket
väl hur förvånad jag blev, då chefen för fabriken, som
själv  visat mig omkring,   öppnade dörren till  detta    rum
och    i en ton som om      han  ville berömma   sig av att
ställa det bra för personalen, förklarade att detta var
frukostrummet. Då jag vågade säga att det just ej var
inbjudande, svarade han att på många håll fanns det
ingen matsal alls.

   I en annan fabrik berömde man sig av att den
kvinnliga personalen fått särskilt toalettrum. Det var en smal
källaraktig korridor, upplyst av en enda gaslåga, och
utan   uppvärmning. En      rad  krokar på den   kalla
väggen, 4 tvättställ och 2 Wc för 150 personer var vad
som bestods. Det rådde stor trängsel i detta
»toalettrum» både morgon och kväll, sade arbeterskorna.

   Jag minns också ett stort bokbinderi, där man hade
arbetsrummet för den kvinnliga personalen högst uppe
under taket. De 40 flickorna sutto så tätt som
möjligt vid långa bord, som voro placerade så nära
varandra att två personer ej kunde gå om varandra
mellan dem och hela salen var belamrad med så mycket
papper från golv till tak, som var möjligt att få dit.
Trappan, som förde dit från en underliggande sal, var
smal och brant som en stege, men det fanns ännu en
utgång. Kapprummet var iskallt, vattenledningen satt
just där kläderna hängde, avträdena belägna vägg i
vägg med männens, voro efter arbeterskornas utsago
alldeles förskräckliga. Matrum fanns icke, frukosten
måste ätas vid arbetsbordet bland damm, klister och
lim. Städning var omöjlig att företaga i anseende till
det trånga utrymmet. I denna lokal arbetade de unga
flickorna 10 timmar, vid övertidsarbete 12 timmar om
dagen med 1 1/2 timmes middagsrast.

   Dessa arbeterskor yttrade på tal om att vi borde
ha kvinnliga yrkesinspektorer: »ja, ett fruntimmer skulle
nog förstå hur vi ha det».

   Nu har ju Sverige sedan 1913 fått sin första
yrkesinspektris. Hennes verksamhetsområde är oerhört stort,
då hon egentligen äger att öva tillsyn över alla
arbetsställen med kvinnlig personal i landet och hon har
givetvis till att börja med måst ägna sig åt de
uppgifter, som voro nödvändigast såsom utredningar och
undersökningar av förhållandena inom några särskilda
industrier. Dessutom har arbetslösheten 1914 och 1915
samt en del kristidsåtgärder till arbeterskornas hjälp
tagit yrkesinspektrisens kraft i anspråk.

   Till hennes uppgifter hör också den att hos
industrins kvinnor väcka förståelse för skyddslagstiftningens
nytta och bestämmelser, samt för hygienens fordringar.
Detta är en nödvändig sak, ty erfarenheten visar att
de kvinnliga arbetarna ofta tredskas i fråga om att
följa ordningsregler och begagna skyddsanordningar.
Och deras klena hälsa kommer mindre ofta av
överansträngning i arbetet än av olämplig och otillräcklig
kost, eller av att de på annat sätt ej förstå att sköta sig.

   Ar 1910 gjorde jag en resa för att i Danmark,
Tyskland och Schweiz studera de kvinnliga
yrkesinspektörernas verksamhet och arbeterskornas förhållanden.
Av de erfarenheter jag då gjorde, framgick att en
viktig del av inspektrisernas verksamhet just var att sprida
hygienisk upplysning bland arbeterskorna. I Danmark
hade arbetsgivarna beklagat sig över hur svårt det var
att få arbeterskorna att begagna sig av matrummen
och att ej osnygga dem. Till och med
lumpsortererskorna föredrogo att äta i arbetsrummet framför att
gå ut i den trevliga matsalen. Den danska
inspektrisen berättade att, då hon tillträdde befattningen var
det inte lätt att vinna arbeterskornas förtroende, de hade
ingen förståelse för hennes uppgift, för att hon genom
sitt arbete ville vara dem till hjälp. Men så
småningom hade de börjat inse fördelen av att kunna tala
med en kvinna om sina arbets- och levnadsförhållanden.
Särskilt i sådana fall, då de hade att beklaga sig över
mindre höviskt bemötande från verkmästares sida, hade
de uppsökt inspektrisen.

   Det bör ju också vara en stor fördel för arbeterskorna,
när de, som ej så sällan händer, bli utsatta för
oanständigt beteende av manliga arbetskamrater eller
arbetsledare, att då kunna framföra sina klagomål,
muntligen eller skriftligen, till inspektrisen. I Tyskland, där
inspektriserna ej äro jämnställda med yrkesinspektörerna
utan blott dessas assistenter, ville man påstå att
arbeterskorna just i sådana saker som rörde sedligheten,
hellre vände sig till manliga än kvinnliga inspektörer.
Från arbeterskehåll hörde jag att detta troligen var,
emedan de trodde att en man skulle ha mera makt att
hjälpa dem. Av egen erfarenhet vet jag att mycket
ofta, då arbeterskor beklaga sig hos verkmästare eller
chefer över otillbörligt beteende från manliga kamraters
sida, bli de icke trodda. Felet att sådant händer, är
vanligen kvinnans, menar man. Men på chefers och
verkmästares hållning och noggrannhet i dylika saker
beror icke sällan, hurudan hela tonen och andan i
fabriken blir.

   I Tyskland söka fabrikerna ibland kringgå
förordningen om garderober och tvättrum for personalen. I
en textilfabrik i Würtemberg, som jag besökte
tillsammans med inspektrisen, hade man äntligen på rättslig
väg tvingat firman att inreda tvättrum. Flera hundra
kvinnor arbetade i denna fabrik. Förut måste de klä
om sig i arbetssalarna eller i trappor och förstugor.
Om de ville tvätta sig, måste de förut göra det i
fabrikskanalen mitt bland de manliga kamraterna och
lägga sig på knä bland dessa. Detta hade naturligtvis
givit anledning till närgångenheter från männen. Först
när yrkesinspektionen tillgrep rättsliga medel, inreddes
tvättrum åt personalen.

   Samma inspektris berättade hur svårt det mången
gång var att få personalen att begagna tvättställen.
Hon hade företagit inspektion i en cigarrfabrik just på
den tid då middagspausen började, för att få se hur
det då ginge till. Av 300 arbeterskor var det högst
50, som använde de i alla salar på flera olika platser
anbragta tvättfaten med vattenledning bredvid. De
övriga lämnade salen utan att tvätta händerna eller
också begagnade de sina på arbetsborden stående
vattenmuggar, som hela dagen användes att dricka
ur, även kaffe. De tvättade då först sina knivar i
muggarna och sedan sina fingrar, som de torkade pä
förklädena.

   Men i en annan fabrik hade inspektrisen gjort en
alldeles motsatt erfarenhet. Där var vattenledningen i
en arbetssal avstängd. På förfrågan om skälet, svarade
verkmästaren att arbeterskorna tvättade sig om händerna
inte bara efter arbetets slut utan flera gånger under
arbetet, vilket han ansåg vara slöseri med vattnet, helst
som golvet också blev nedsölat. På inspektrisens
anmärkning att vattenkranarna sutto på ett olämpligt sätt
och att tvättinrättningarna naturligtvis voro gjorda för
att av personalen begagnas, lovade han emellertid att
ej längre hindra flickornas renlighetsiver.

   Upprepade gånger har jag i fabrikerna fått bevittna,
hur föga förståelse arbeterskorna ha för att lagen såväl
som inspektörernas arbete är till for deras skydd och
gagn. Lagens bestämmelser betraktas i många fall som
inskränkningar i den personliga friheten, skyddsapparater
och förordningar till hälsoskydd som pjåsk. När t. ex.
vid vårt besök i en litografisk anstalt, inspektrisen sade
till de vid bronseringsmaskinerna arbetande kvinnorna
att de åtminstone vid rengöringen av maskinen borde
ha respirator, enär det fina guldstoftet trots
skyddsanordningen yrde ikring, då skrattade de och funno det
onödigt. Och när vi hos presserskorna i en syfabrik
funno en stor flaska gasolja, som de använde till
fläckuttagning, placerad ej alltför långt ifrån den med gas
eldade strykugnen, skrattade flickorna åt att detta
beivrades. Mycket förolämpade sågo tre unga
spinnerskor i ett bomullsspinneri ut, när inspektören i barsk
ton förbjöd dem att gå med hängande flätor bland
maskinerna, emedan de ju lätt kunde fastna med håret
i transmissionerna. De tyckte, som de sedan
anförtrodde mig, att det inte anginge den där herrn, hur de
hade håret, nog kunde de passa sig för maskinerna.

   Exemplen skulle kunna mångfaldigas. Arbeterskor i
allmänhet äro ganska likgiltiga för vad som skadar deras
hälsa eller kan föranleda olycksfall. Att det är deras
skyldighet att iakttaga försiktighet och att, såvitt i deras
förmåga står, söka göra sig motståndskraftiga mot
arbetets skadliga inflytelser, äro de okunniga om. I
Tyskland hade man på sina håll anordnat föredrag i
fabrikerna om vad utövare av de olika yrkena hade att
iakttaga. Naturligtvis var det mest i sådana fabriker,
där arbetet var särskilt hälsofarligt. Vår svenska lag
säger att arbetsgivaren är skyldig upplysa arbetarna om
vad de ha att iakttaga för att skydda sig mot
eventuella vådor för hälsan i det arbete de utföra. Detta
sker väl dels genom muntliga upplysningar, dels genom
tryckta anslag i fabrikerna. Önskligt vore att det vad
de kvinnliga arbetarna beträffar, bleve stadgat något om
en viss ändamålsenlig fabriksdräkt, genom vilken
kvinnorna skulle vara skyddade för faran att fastna i
maskinerna samt lättare kunna utföra en del arbete. I
den belgiska fabrikslagen föreskrives det en sådan dräkt
för kvinnliga arbetare. Den skall bestå av ett tätt
åtslutande överdrag samt en mössa, som täcker hela håret.
Tobaksmonopolet i Sverige har på yrkesinspektrisens
inrådan vid sina fabriker infört en sådan dräkt, som
fabriken håller arbeterskorna med, och inom
livsmedelsindustrin så väl i Sverige som i utlandet, hålla en del
firmor personalen med stora förkläden. Att en
fabriksdräkt är behövlig, ser man bäst därav att i England,
där kvinnorna under kriget fått övertaga åtskilligt arbete,
som männen förut utförde, arbeterskorna anlagt mer eller
mindre manliga dräkter.


   Hos oss är ju antalet gifta arbeterskor inom industrin
icke så stort, men i Tyskland, där på vissa håll halva
antalet arbeterskor utgjordes av hustrur (nu under kriget
är det måhända ännu större) har det en gång
föreslagits att man genom lag skulle förbjuda de gifta
kvinnorna att arbeta i fabrik. Lämpligheten av en dylik
åtgärd må väl starkt betvivlas. Däremot står det klart
att allt måste göras både för att så mycket som
möjligt minska de direkta vådor fabriksarbetet medför och
för att i övrigt förhjälpa arbeterskorna till att kunna
arbeta och leva under så goda förhållanden som
möjligt. Vid sidan av lagparagraferna behövas många
åtgärder från de enskilda för arbeterskefrågan intresserade,
främst från arbetsgivarna.

                  
Stuveriarbeterskor.

   Sedan många år tillbaka ha kvinnor använts i
stuveriarbete, förnämligast i de norrländska hamnarna utefter
hela kusten från Skutskär upp till Neder Kalix. De ha
lastat splittved och stavar på båtar och inte sällan ha
de följt med en båt från den ena lastageplatsen utanför
brädgårdar och sågverk till den andra.

   Föreningen Vita Bandet har ända sedan början av
1900-talet haft sin uppmärksamhet fäst på
stuveriarbeterskorna och framhållit det olämpliga i att kvinnor
användas i dylikt tungt arbete, helst som de därigenom
att de icke sällan måste övernatta på båtarna, utsättas
för vådor av sedlig art.

   Det har nämligen varit kvinnor i alla åldrar, som
stuvat, redan 13- och 14-åringar ha varit med och även
kvinnor i 50-årsålder och äldre ha burit plank och stuvat
splittved.

   År 1906 vände sig Vita Bandet till flera riksdagsmän
med begäran att dessa skulle söka åvägabringa lagstadgat
förbud mot kvinnors deltagande i lastning av fartyg.
Detta hade till följd att civildepartementet infordrade de
norrländska länstyrelsernas uttalanden i saken, och den
kommitté för revidering av yrkesfarelagen som då
arbetade, fick frågan om hand. Men denna kommitté ansåg
sig icke kunna tillstyrka något generellt förbud. Man
ansåg nämligen på flera håll att stuveriarbetet erbjöd en
välbehövlig förtjänst åt en hel del kvinnor, som eljest
icke kunde finna något slags arbete. Ett förbud skulle
— menade man — medföra att flera fattiga hem råkade
i stora ekonomiska svårigheter.

   Och då den sedliga faran i arbetet måste anses störst
för de yngsta arbeterskorna, föreslog yrkesfarekommittén
förbud för kvinnor under 21 år att deltaga i lastning av
fartyg med mer än 80 registertons dräktighet.
Stuveriarbetet å mindre båtar brukar nämligen vara mera
tillfälligt och ganska kortvarigt.

   Yrkesfarekommitténs förslag blev emellertid icke
antaget i den nya lagen. Yrkesinspektionen ansåg
nämligen att om restriktioner av nämnda art skulle visa sig
behövliga, vore det bättre att åstadkomma dem genom
lokala av länstyrelserna begärda och av Kungl. Maj:t
stadfästade förordningar.

   Sådana restriktioner ha nu också införts efter åtskilliga
påstötningar från Vita Bandet och grundliga
undersökningar av yrkesinspektionen. Våren 1917 hade 29
kommuner fått Kungl. Maj:ts tillstånd att genom särskilda
tillsyningsmän inspektera stuveriarbetet och tillse att ingen
kvinna under 21 år deltager i sådant arbete.

   Yrkesinspektrisen Hesselgren har besökt så gott som alla
platser, där kvinnligt stuveriarbete förekommer, och det
är på hennes tillstyrkan restriktionerna tillkommit. Hennes
berättelse om hur de kvinnliga stuvarna ha det är mycket
intressant. Enligt denna berättelse brukar arbetstiden för
stuveriet vara 9 —10 timmar om dagen med 1 timmes
middag samt en halv timme till frukost och
eftermiddagskaffe. Arbetet börjas vanligen kl. 6 f. m. och slutar
kl. 6 e. m. Övertid förekommer sällan på segelfartyg,
där kvinnorna mest användas, men oftare på ångbåtar,
där även nattarbete är vanligt. Kvinnor arbeta numera
sällan på ångbåtar och dessas lastning brukar draga
2—3 dagar.

   Kvinnorna arbeta för det mesta i lastrummet men det
händer att de sysselsättas även ovan däck, vilket i hett
eller svårt väder kan vara prövande nog. Men
inspektrisen anser ej arbetet i och för sig vara varken
hälsofarligt eller för tungt för vuxna kvinnor. För
minderåriga däremot anser hon det absolut olämpligt. För
14- och 15-åringar är det ständiga bockandet och
langandet för tröttsamt, de måste ju ofta langa och stjälpa
stora högar av den grova splittveden ner i lastrummet.

   Även de sedliga missförhållanden som stuveriarbetet
medför, innebär naturligtvis större fara för de yngre
arbeterskorna än för de äldre och de gifta. »Bara det
faktum att en flicka stuvar», säger yrkesinspektrisen,
»gör henne mera skyddslös mot de råa elementen bland
sjömän och manliga stuvare, vilka mot en stuverska anse
sig ha vilka rättigheter som helst. De unga stuverskorna
bli ofta råa och cyniska i tal och uppträdande och i
allmänhet anse både chefer och arbetsledare och
manliga kamrater till stuveriarbeterskor att yrket är olämpligt
för kvinnor.»

   »Kvinnorna fara oerhört illa av detta arbete.»
»Stuveriarbetet är en skamfläck för hela Ådalen.» — »Att
följa med båtarna från plats till plats borde förbjudas.»
—     »Ungdomen blir rå och grov.» — »Det är inte
kvinnogöra.» — »De bli odugliga för hemmet», se där
uttalanden av förmän och stuvare, som yrkesinspektrisen
anför.

   Och även äldre stuveriarbeterskor anse att unga flickor
ej böra stuva, ty de unga som ej kunna sköta sig,
draga skam över hela yrket. »Vi ä’ inte hållna för
något» klagade de flesta för inspektrisen, »och ändå ä’
vi hederliga och anständiga människor.»

   Emellertid ha förhållandena på en del platser under
de senare åren blivit bättre, måhända till följd av den
uppmärksamhet som genom Vita Bandets agitation riktats
på kvinnligt stuveriarbete. Liggning ombord
förekommer mera sällan, utan arbeterskorna bli per motorbåt
dagligen förda till och från de fartyg, de skola lasta.
Där de skola ligga kvar, har man numera brukat
upplåta aktersalongen åt dem samt givit dem en kudde och
en filt. Dock ha de ingen möjlighet att då ta av och
torka sina kläder, vilket nog är ganska hälsofarligt, om
de, som ej sällan händer, hålla på 12—14 dagar och
fara från den ena skutan till den andra.

   En bidragande orsak till de sedliga missförhållandena
inom yrket är att detta är säsongarbete. Det pågår från
april eller maj med något uppehåll i juni och halva juli till
fram i december. Under mellantiden ta sig de unga
stuverskorna sällan något för. Den relativt goda
förtjänsten under säsongen — 3 kronor om dagen — gör
att de under arbetslösheten föra ett lättjefullt nöjesliv,
och på flera orter klagas det över att dessa flickor
inverka demoraliserande på traktens ungdom. Ej sällan
få kommunerna vidkännas utgifter för stuveriarbeterskors
utom äktenskapet födda barn, vilkas fäder, — vanligen
sjömän — icke kunna anträffas i och för
barnuppfostringsbidrag.

   De nu införda restriktionerna, som förbjuda
stuveriarbete för flickor under 21 år, äro säkert välbetänkta.
Yrkesinspektrisen påpekar att förbudet borde åtföljas av
åtgärder, som satte de minderåriga flickorna i tillfälle att
få någon slags yrkesutbildning, så att de kunna skaffa
sig annat, väl avlönat arbete. Ty den höga avlöningen
jämte den omständigheten att de icke kunna utföra annat
arbete, är det väl, som gör att de redan vid unga år
välja ett så tungt och grovt arbete som stuvandet.

   Kramfors sågverk har inrättat en hushållsskola, där
arbetarnas döttrar få ett års kurs i husligt arbete, det
är att hoppas att på flera orter detta exempel må vinna
efterföljd.

                    
De minderåriga.

   Jag minns hur för många år sedan en knappt
elvaårig flicka, vars far låg på sjukhuset och vars mor
lämnade de yngsta barnen på krubban och själv gick i
hjälp, helt företagsamt gick in på en strykinrättning nära
där hon bodde och frågade om hon kunde få arbete.
Man skrattade först åt den lilla, men då hon berättade
att hon nödvändigt måste hjälpa mor att förtjäna, lät
man henne utföra några småsysslor, »stänka», »dra ut»
o. s. v. Som hon visade sig vara både händig och
nyttig, blev hon snart engagerad som hjälp- och
springflicka från kl. 2 till 7 e. m. varje dag. När hon slutat,
hämtade hon småsyskonen på krubban, bäddade deras
sängar och lade dem samt läste sedan sina läxor, innan
hon gick till vila. Hon hade alltså en ansträngande
arbetsdag för sin ålder, men tycktes orka med den rätt
bra. Sju år senare var hon välbeställd strykerska i
samma strykinrättning efter att under alla åren tidvis ha
hjälpt till där.

   För fattiga familjer, särskilt i större städer, är det av
stor betydelse att barnen så fort som möjligt kunna
förtjäna något, och det är rätt vanligt att redan
12-åringar ha platser som springgossar och springflickor
om eftermiddagarna efter skolan.

   Många barn få vid ännu yngre år hjälpa till med
arbete i hemmet och där man inte utnyttjar deras
arbetskraft till skada för dem, kan det ju bara anses gott att
de uppfostras till arbetsamhet och flit. Tyvärr finnes
det blott alltför många exempel på hur barn redan från
tidiga år hållas till ett träget industriellt arbete och ej
få njuta barndomens obekymrade tillvaro. Detta är mest
fallet inom den s. k. hemindustrin. I Sachsen t. ex.
är hemarbetet sedan gammalt mycket inrotat och ehuru
lagen förbjuder att använda främmande barn före 12 års
ålder och egna barn före 9 års ålder till industriellt
arbete, låter befolkningen de små i stor
utsträckning hjälpa till med verkligt arbete. I staden Leipzig hade
yrkesinspektrisen för ett par år sedan på en mängd
ställen påträffat småttingar om 4—6 år träget sysselsatta
med pappersarbete, uppsyning av knappar eller häktor
på kartong, stripning av tobak o. s. v. På landsbygden
i Sachsen var det vanligaste hemarbetet korg- och
borstarbeten, flätning av rottingsitsar till stolar, utklippning
av spetsar, tillverkning av knappar och garnityrartiklar
ävenså cigarrettillverkning — och med allt detta hjälpte
barnen till så gott som all den tid, de hade fritt från
skolan.

   Även hos oss få barn ofta hjälpa med hemarbete.
I Boråstrakten, där trikåstickning och sömnad lämnas ut
på landsbygden, arbeta stora och små därmed. Jag såg
en gång i en stuga i Bolleryd två gossar om 7, 8 år
och en något äldre flicka hjälpa till med förfärdigandet
av blårandiga manskläder av tjockt »kadett-tyg». Modern
sydde maskinsömmen, flickan gjorde en del handsöm
och gossarna sydde i knappar. Och många timmar om
dagen måste de hålla på.  Hela stugan var  full av
tillskurna rockar och byxor och på bestämd dag måste
arbetet vara färdigt.

   De låga arbetslöner som betalas för hemarbete, gör
det nödvändigt att alla familjemedlemmar, som kunna,
arbeta därmed, om förtjänsten skall kunna bli tillräcklig.

   Bland det hemskaste i fråga om industriellt barnarbete,
som man kan läsa om, äro skildringarna från England i
början av 1800-talet. Inom textilindustrin användes då
en mängd barn. Det var icke ovanligt att
fattighusbarnen auktionerades bort av församlingarna till
arbetsgivare, eller till och med att fattiga föräldrar sålde sina
barn vid 6 års ålder som lärlingar och att barnen sedan
voro bundna som sådana, tills de fyllt 21 år. De fingo
arbeta 14, 15 timmar dagligen och aldrig lämna fabriken,
där de sovo på ett slags britsar, som lag efter lag av
barnen begagnade utan att de usla bäddarna ens hunno
kallna. Under middagsrasten måste lärlingarna göra ren
maskinerna och därvid voro olyckshändelser, mot vilka
intet som helst skydd förekom, mycket vanliga. Barnen
fingo ingen intellektuell uppfostran och detta system
förstörde massan av den engelska arbetareungdomen fysiskt
och moraliskt för en lång tid framåt.

   Dessa hemska förhållanden gåvo upphov till den
engelska arbetarskyddslagstiftningen, men först på mitten
av 1800-talet blev lagen av effektiv verkan. 1849
genomdrevs nämligen en lag om 10 timmars arbetsdag för
kvinnor och minderåriga och sedan har
skyddslagstiftningen i England och i övriga europeiska länder
utvidgats alltmer.

   Här i Sverige fingo vi 1846 en fabriks- och
hantverksordning, som bestämde lärgossarnes minimiålder till 12
år. 1852 fingo vi en förordning, som stadgade att
arbetare under 18 år ej skulle få användas nattetid mellan
9  e. m. och 5 f. m. Denna förordning lär ha överträtts
ganska ofta och ett stort antal barn under 12 år lär ha
varit anställda i fabrikerna utan att ha inhämtat ens
nödtorftiga skolkunskaper, såsom förordningen bjöd. Deras
arbetstid var ej sällan 12, 14 timmar, så till fortsatt
undervisning fanns ingen tid. En år 1875 företagen
undersökning visade, att fabriksarbetande barn hade 60,
80, ja 90 timmars arbetstid per vecka, medan lagen i
Danmark och Tyskland förbjöd arbete mer än 36 timmar
i veckan. 1881 tillkom minderårighetsförordningen, som
begränsade arbetstiden till 6 timmar för barn och 10
timmar för yngre personer. Slutligen kom den s. k.
minderårighetslagen av 1900, vars bestämmelser till stor
del ingå i vår nyreviderade arbetarskyddslag av 1912.
Här bestämmes arbetstiden till 36 timmar i veckan för
minderårig under 13 år, 48 timmar i veckan för
minderårig, som fyllt 13 men ej 14 år, och 60 timmar för
minderåriga från 14—18 år. Arbetstiden per dygn skall
vara resp. 6, 8 eller 10 timmar, och minderåriga få ej
användas i arbete nattetid mellan kl. 7 e. m. och 6 f. m.

   För flickor är begynnelseåldern i industriellt arbete
äldre än för gossar, nämligen 14 år. Gossar som flickor
måste ha inhämtat den för folkskolan bestämda
lärokursen samt av arbetsgivaren lämnas ledighet till
religionsundervisning och annan undervisning. Vidare stadgas att
minderåriga icke få användas i arbete på sådant sätt att
arbetet kan anses medföra fara för olycksfall eller
överansträngning eller menligt inverka på deras
kroppsutveckling eller innebära våda i sedligt avseende.

   Med den sedliga vådan syftas mest på minderårigas
användning i utskänknings- och förlustelseställen, för
framställande av trycksaker med mot sedligheten
stridande innehåll o. s. v., ej sådana faror av moralisk art,
som man ej kan undgå att möta i det dagliga livet.

   Även föreskriver lagen särskilda raster för de
minderåriga och att dessa ej under rasterna få vistas i
arbetssalarna, där arbete pågår. Mot denna förordning syndas
nog ofta. I Tyskland, där man har samma påbud,
berättade en arbetsgivare, hur svårt det var att få de
unga att följa detsamma. Man fann då på att på rasten
servera bullar och mjölk samt stänga dörrarna till
matsalen med lås, medan måltiden intogs. I en hall utanför
matsalen uppsattes så några gymnastikapparater för
gossarna, medan flickorna fingo bollar och »hopptåg» att
roa sig med. Och nu envisades man ej att stanna inne
under rasterna.

   Till förhindrande av minderårigas överansträngning
stadgas att de skola undergå läkarebesiktning, innan de
antagas till arbete samt sedan en gång årligen.

   Att dessa läkarundersökningar göra stor nytta är
påtagligt. Av de år 1915 undersökta flickorna hade man
antecknat 27 % som havande mindre gott hälsotillstånd.
Hela antalet undersökta flickor var det året 11,790. De
flesta av dessa, 4,934, arbetade inom textilindustrin.
För de allra flesta hade läkaren föreskrivit ändrad
sysselsättning eller vissa villkor för att de skulle få användas
i arbetet på samma sätt som förut. För 33 flickor hade
läkaren utfärdat förbud att fortsätta på arbetsstället. Av
dessa ledo 12 av tuberkulos och 10 av allmän svaghet
eller svag kroppsbyggnad. Läkaren är skyldig att vid
sina årliga undersökningar anteckna resultatet i de
minderårigas intygsböcker. For ett rätt stort antal, 2,273, hade
sålunda antecknats olika missförhållanden utan att dessa
dock föranlett några åtgärder i fråga om arbetet.
Intygsböckerna skola företes, då minderåriga söka anställning.

   I Berlin, minns jag, rådde för en åtta år sedan stort
missnöje med de »arbetsböcker», som där införts. De
voro till dels för läkarens anteckningar, dels skulle de
innehålla en anteckning av målsman att den minderåriga
hade dennes tillstånd att arbeta i fabrik och skulle
dessutom användas som ett slags betygsböcker av
arbetsgivarna för att meddela föräldrarna hur unga arbetare
och arbeterskor skötte sig. Både arbetsgivarna,
föräldrarna, och de minderåriga voro mycket missnöjda med
den anordningen och funno den bara vara till besvär.
Meningen med densamma var att skaffa föräldrarna
auktoritet över ungdomen och hålla de unga till tukt och
ordning. Men detta hade man ej förstått. I synnerhet
skulle de unga arbeterskorna ha stretat emot förordningen
om arbetsböcker. De funno det kränkande att stå under
kontroll och mindre fint att kallas arbeterskor samt trodde
att om de blevo sömmerskor och modister, skulle de
slippa arbetsböckerna. Men så var ej fallet. En del
konfektionsaffärer hade emellertid hittat på att kalla sina
minderåriga arbeterskor »volontärer» för att på så sätt
kringgå förordningen.

   Jag vet ej i vad mån de tyska arbetsböckerna bidrogo
till att skärpa föräldrarnas auktoritet över ungdomen.
Men nog kunde det vara önskligt att även hos oss de
minderåriga arbetarna och arbeterskorna ej för tidigt
undslippa hemmens kontroll. Blott alltför ofta har jag
lagt märke till hur unga flickor, som vid 14, 15 år
komma ut i arbete och förtjäna 5, 6 kronor i veckan,
genast bli bra viktiga. Många ge ju förtjänsten till
hemmet, där de få allt vad de behöva, andra klä sig
för den. Men nog är det vanligt, att sådana ungdomar,
då de nu »betala för sig hemma», som det heter, tycka
att de äro självständiga och ej längre behöva lyda far
och mor. I många fall äro mödrarna slappa och låta
barnen på fritiden bara sköta sina nöjen, medan de i
hemmen bli uppassade, och mödrarna kunna icke eller
bry sig ej om att kontrollera flickornas nöjen. Ofta
slita sådana flickor snart bandet med hemmet, vilket ej
sällan blir ödesdigert för dem själva.

   Det är ett sorgligt faktum att föräldrarnas
ansvarskänsla gent emot barnen på senare tider alltmera slappats.
Kanske beror detta till en viss grad på den reaktion
mot en äldre tids alltför stränga uppfostringsmetoder,
som väl i mycket hämnat sig i »barnets århundrade»,
kanske också på den sig alltmer tillspetsande kampen
för tillvaron, som i städerna ofta tvingar mödrarna att
vid sidan av hemmets skötsel söka förvärvsarbete. Säkert
är, att ett stort antal av de flickor som vid unga år
utsläppas i livet, äro bra litet rustade för livets kamp,
kampen för brödet och kampen för att vara människa
i detta ords fullaste betydelse.

   När jag tänker på dessa flickor, som varje år i stora
skaror från olika delar av landet komma till Stockholm
för att söka tjänst, eller som numera är vanligare, för
att söka arbete i fabriker, syatelierer eller affärer, ser
jag för mig en ganska brokig skara. Många ha
naturligtvis haft tjänst förut eller arbetat i något yrke, de
äro vanligen säkrare och ta ej första bästa plats. Det
finns präktiga, allvarliga flickor med kistan full av
hemvävda kläder och huvudet fullt av fars och mors
förmaningar, somliga med betyg, andra komna direkt från
hemmet, där de hjälpt till med sysslorna några år, tills
de äntligen fått tillåtelse att resa till huvudstaden. Många
äro bonddöttrar med friskt och hurtigt utseende och
glada förhoppningar strålande ur troskyldiga blå ögon.
De ha oftast en slant att börja med, och en eller annan
bekant i huvudstaden. Där finns också flickor, som se
fattiga och klena ut och med förskrämda blickar se sig
omkring i den stora staden, där de ej hitta och inte
ha några bekanta och som på kommissionskontoren äro
blyga och tafatta och ta första plats de få. Dessa
flickor bruka ha det gemensamt med nästan alla övriga, att
de inte ha klart för sig vad slags arbete de kunna
utföra och helst vilja ha. »Privatplats» kan man ju alltid
ta om ingenting annat erbjuder sig. De minst djärva
ta tjänst i enklare familjer, hos hantverkare, handlande
o. s. v. Det kan bli en god skola, om frun själv är
duglig och vill lära upp sin tjänstflicka, men det blir ej
sällan ett mycket ansträngande liv för flickans krafter,
om hon hör till de mindre starka, med arbete från bittida
till sent, nattvak över barn samt otillräcklig föda och
ledighet. När flickor i sådana platser träffa tillsammans
med fabriksarbeterskor, tycka de att dessa ha det bra
mycket bättre. De ha ju alla kvällar och söndagar
lediga och deras förtjänst, 12, 14, 20 kronor i veckan
förefaller ju så stor för en oerfaren, om levnadskostnaderna
i storstaden ganska okunnig flicka. Och många sluta
efter ett halvt eller helt år att tjäna för att söka sig in
vid någon fabrik.

   Där kom en gång till Hemmet för arbeterskor i
Stockholm en 18-års flicka, som tjänat 7 månader, men nu
tagit plats i en elektrisk syfabrik. Hela hennes packning
rymdes i en kasse, utom det att hon bar en klänning
särskilt. Hennes kängor, det enda par hon ägde, sågo
bedrövliga ut. Två kronor var allt vad hon ägde i
pengar, efter vad hon upplyste, men hon hade hopp
om att få 10 kronor i veckan på syfabriken, när hon
bleve van.

   Första tiden stretade hon tappert, hennes förtjänst de
första veckorna blev knappt 4 à 5 kronor. Hon kunde
få laga sin mat själv i hemmet och hon kokade potatis
och välling och kaffe. Men på lördagen, då hon fick
ut sina 3:75, köpte hon genast en vit spetskrage för
1:50 att ha på sig på söndagen, när hon skulle bort
på något nöje. Att hon var skyldig för hyran samt
för bröd och grädde i magasinet och att hon kunde
behöva nya kängor, bekymrade henne föga. När hon
fått sina 10 kronor i    veckan skulle allt klareras.      Men
det blev    bara 6   å 7 kronor i veckan    månader framåt.

Och med det tycktes hon reda sig, lånade ibland och
svälte rätt ofta, men krånglade sig fram ändå. Hyran,
som bara var 7 kronor i månaden, betalade hon av per
vecka. Kläderna voro förstås si och så, åtminstone de
som inte syntes, då och då fick hon en slant hemifrån
och köpte en blus eller något annat plagg. Sy och
laga åt sig hade hon ingen lust med. Om städning
hade hon, trots det att hon tjänat, mycket underliga
begrepp, likaledes om den personliga hygienen.
Denna var som många andra en bra och snäll tös
och med litet ledning blev hon snart ordentligare, men
det händer att friheten och självständigheten stiger
ungdomarna åt huvudet, så att de högst ogärna ta råd,
ännu mindre lärdomar och förmaningar.

   Man kan inte låta bli att undra vad de egentligen
fått för slags uppfostran, dessa unga flickor, som från
fattiga hem komma ut i världen och sedan bli hustrur och
mödrar och i sin tur skola uppfostra barn. Ett stort
antal ha    säkert mycket fattiga hem,          andra ha aldrig
känt far    eller    mor, många   blott sin       mor. Och även
de som ha bra hem och fått en god moralisk uppfostran,
äro ej sällan utan några egentliga kunskaper, vare sig i
hushållsgöromål eller i något yrke.

   Av stockholmsflickorna bli knappt 2% av dem, som
gå ut folkskolan, tjänarinnor. Blott alltför ofta hör man
mödrar, som själva tjänat, säga: »Jag har släpat så
mycket i mina dar, mina flickor skall då inte behöva
tjäna», och stockholmsflickorna bli fabriksflickor,
sömmerskor, bodfröknar, kassörskor, telefonister m. m.

   Nu har på senare år behovet av yrkesutbildning gjort
sig alltmer gällande, liksom man litet varstädes i landet
vaknat upp för nödvändigheten av att arbetarklassens
döttrar få undervisning i matlagning och barnavård.

   Redan i skolorna ordnas — om också ej på långt
när överallt — matlagningsundervisning och
hushållsskolor, som utbilda flickorna till dugliga tjänarinnor, finnas
överallt i landet. Bland de märkligare av dessa skolor
äro Stockholms husmoderskolor med barnavård, där flickor,
som genomgått folkskola i Stockholm, få ett års fri
undervisning. Högre folkskolan, som Sällskapet för
folkundervisningens befrämjande har, är också en
Stockholmsanstalt för flickors utbildning med mycket moderata
avgifter. En av de äldre anstalterna för utbildning till
hushållsarbete är Praktiska hushållsskolan i Stockholm,
där kursen, som är fri, är 3-årig. Vidare finns ju
Sunnerdahlska hemskolorna vid Säbyholm, där 30 flickor
bibringas praktiska och teoretiska kunskaper, som kunna
göra dem till goda medborgare och dugliga yrkesutövare.
Där få flickorna utom hushåll även lära husdjursskötsel
och småbruk. Vid Småbrukskolonien Emaus har K. F. U.K.
i Stockholm lanthushållningsskola för flickor, medan Södra
K. F. U. K. har en s. k. Husmoders- och
tjänarinneskola i sin lokal i Stockholm. Färna husmoderskola
heter en av Stockholms folkskolelärarinnor grundad och
upprätthållen anstalt, dit de ur folkskolan utgångna
flickorna kunna få komma och få god utbildning. Och i
de större städerna i landsorten finnas numer flera goda
hushållsskolor.

   Vidare vill jag nämna några av större industriella verk
för deras arbetares döttrar grundade hushållsskolor såsom
Bergslagets husmoderskola, Kiruna husmoderskola, Ljusne
husmoderskola, Carnegie's och Jonsereds fabrikers
skolkökskurser m. fl.

   Emellertid är det ju icke nog att flickor, som äro
hänvisade att försörja sig själva, få lära huslig ekonomi
—   vilket jämte barnavård bör vara ett ämne som
småningom blir obligatoriskt för alla flickor, vilken skola de
än genomgå. Upprättandet av verkliga yrkesskolor, där
flickor utbildas för det yrke de välja, på samma gång
som de få en fortsättningskurs efter folkskolan, har länge
varit ett önskemål. Fackorganisationer och
hantverksmästare ha grundat yrkesskolor för gossar i en del
yrken, men fortsättnings- och yrkesskolor borde
naturligtvis vara kommunernas sak. Stockholms stad öppnade
1912 flera yrkesskolor. Den kvinnliga avdelningen består
i en yrkesskola i klädsömnad med två linjer en för
utbildning av ateliersömmerskor och en för hemsömmerskor.
Ateliersömmerskorna ha endagsskola, d. v. s., de arbeta
5 dagar i veckan hos en arbetsgivare, som förbundit
sig att låta dem den 6:te dagen vara fria för att besöka
yrkesskolan. I denna få de sådana praktiska och
teoretiska kunskaper, som kunna göra dem till dugliga
yrkesutövare och medborgare. För att vinna inträde i skolan
fordras att ha fyllt 14 år, att ha genomgått minst 7-årig
folkskolekurs samt att kunna förete vitsord om gott
uppförande och lämplighet för sömmerskeyrket.
Lärotiden är tre år, och elev, som vunnit inträde i skolan,
får icke utan skäl, som av skolstyrelsen godkänts, avbryta
sin skolgång före lärotidens slut. Arbetsåret omfattar
40 veckor, om somrarna är skolan stängd. Arbetstiden
är 8—9 timmar per skoldag. Elevernas antal är 20,
undervisningen är avgiftsfri och skolan håller eleverna
med verktyg och materialier. Ämnena äro — utom
praktiska arbetsövningar — mönsterritning, kostymlära och
verktygslära, räkning, bokföring, samhällslära, hygien och
gymnastik.

   Nu har som fortsatt kurs for de flickor som
genomgått denna skola samt även i mån av utrymme för andra
yngre sömmerskor, anordnats undervisning 2 kvällar i
veckan 7—9 e. m., 20 veckor årligen under 3 år. Här
erlägges en avgift av 3 kronor per år. Det avses att
bibringa eleverna specialutbildning, så de uppdelas i
grupper för livsömmerskor, ärmsömmerskor och
kjolsömmerskor.

   Sexdagarsskolan är till for utbildning av
hemsömmerskor. Här är lärotiden 2 år med undervisning 7 timmar
om dagen från 8 f. m.—7 e. m. raster medräknade,
lördagar slutar undervisningen tidigare. Elevernas antal
är i denna skola 10.

   En ny avdelning för utbildning av linnesömmerskor
öppnas hösten 1917.

   Till tjänst för de ur yrkesskolan utgångna såväl som
för andra sömmerskor öppnar Fredrika-Bremerförbundet
med stöd av intresserade hösten 1917 en högre
beklädnadsskola för utbildandet av arbetsledare samt lärarinnor till
sömnadsyrkesskolor.

   Stockholms stads yrkesskola är den enda kommunala
yrkesskola vi ha i Sverige, men fröken Nordenfelts
yrkesskola i Göteborg meddelar också utbildning i klädsömnad.

   Önskligt vore att flera yrkesskolor komme till stånd,
t. ex. för strykerskor, tvätterskor, hårfrisörskor, o. s. v.
Nog skulle för en hel del arbeterskor förtjänsten och
intresset för arbetet bli större, om de före sitt inträde i
fabriken eller ateliern fått lära yrket ordentligt. Och
nog skulle det för hela deras framtid bli av stor
betydelse att under ett par år ha fått den metodiska
uppfostrande undervisning en yrkesskola ger, i stället för att,
som så ofta sker, genast efter skolan bli springflickor
eller kastas in i fabrikslivet och ej få någon slags
ledning. Säkert är att kunniga arbeterskor alltid förtjäna
mer än okunniga och att personer, som redan från unga
år lärt sig arbeta metodiskt, kunna utföra sitt arbete
raskare, bättre, med större intresse och med mindre fara
att överansträngas än de som ingen utbildning fått.
Arbetsstugorna i Sverige giva de barn, som få gå där,
en viss yrkesträning. Deras uppgift är väl närmast den,
att giva barn från fattiga hem skydd och sysselsättning,
men också att hos barnen befordra arbetsduglighet och
arbetsglädje.

   I utlandet finnas många utmärkta yrkesskolor. De
tyckas ha delvis tjänat till mönster för Stockholms
yrkesskolor. I Zürich finns en stor fackskola för damskrädderi
och linnesömnad, en verklig mönsteranstalt. I Frankrike
hade man redan för 60 år sedan yrkesutbildning för
flickor. 1864 öppnades på enskilt initiativ den första
yrkesskolan i Paris, senare ha både stat och kommun
grundat ett flertal yrkesskolor, där även de fattigaste
kunna få undervisning. Vid Rue Fonday i Paris, i ett
fattigt, tätt bebyggt kvarter finns (eller fanns åtminstone
före kriget) en av statens bästa utbildningsanstalter för
flickor, där eleverna kunna lära en mängd olika yrken,
medan alla elever måste deltaga i undervisningen i
matlagning, städning, tvätt och sömnad. Denna skola har
av arbetsklassen omfattats med stor tacksamhet och det
anses som en stor lycka att bli antagen till elev där.
Om denna skola skrev en engelsk författare: »När de
unga flickorna genomgått denna skola ha de fått öga,
hand och intelligens väl tränade, de äro utrustade med
något bättre än blott och bart fingerfärdighet, de äro
uppfostrade. Och därför kunna de ta nästan vilken plats
som helst och sköta den väl.»

   Det är detta våra svenska unga flickor behöva, de
behöva före sitt inträde i fabriken eller affären få en
viss intelligensens och kroppens träning, så att de lära
sig arbeta på det rätta sättet.

   I hemmen få flickorna vanligen ej lära sig arbeta
metodiskt och praktiskt, ej heller att akta och älska
arbetet, snarare tvärtom. I folkskolorna få de
huvudsakligen bokliga kunskaper. I yrkesskolan skola de få
den utbildning de behöva för att kunna göra ett gott
arbete och få intresse för och glädje av sitt arbete.

                   
Fabrikssystrar.

   I slutet av 1890-talet publicerades från det amerikanska
sociala institutet — American institute for social service —
en uppsats, vari det framhölls huru svårt det inom
storindustrin är för arbetare och arbetsgivare att komma i
närmare beröring med varandra. En hel del
missförhållanden, mycket missnöje och ej så få ledsamheter
uppstå härigenom. Arbetsgivaren är för strängt
upptagen av affärsgöromål och arbetsledarne av det dagliga
arbetet för att kunna hinna fundera ut vad som skulle
kunna göras för personalens trevnad och välbefinnande
på arbetsplatsen, men här vore en uppgift för vad
institutet kallade »sociala sekreterare». Den skulle vara
den förenande länken och få en mycket betydelsefull
uppgift.

   Dagen efter sedan artikeln om »sociala sekreterare»
stått införd i den amerikanska tidningen, infann sig på
institutet i New-York en ung dam, som sade sig ha för
avsikt att bli en sådan »social sekreterare» och begärde
närmare upplysningar. Hemkommen till New-England
gick hon genast till ägaren av en stor en gros- och
minutaffär med egna konfektionsverkstäder och sade
honom att han nödvändigt behövde en social sekreterare.
Affärsmannen, som aldrig hört talas om detta slags
biträden, blev ytterst förvånad, men den unga entusiastiska
kvinnan lyckades övertala honom att anställa henne på
försök.

   Och det dröjde icke länge, förr än chefen kunde
konstatera en märkbar förändring hos flickorna i hans
affär. Under inflytande av den sociala sekreterarens
moderliga omvårdnad och kvinnliga sympati blevo de
ofrivilligt mera uppmärksamma, flitiga och behagliga på
samma gång som de genom hennes bemödanden
småningom fingo det bekvämare och bättre ställt i sitt arbete,
bestämda matraster, frukostrum, ett litet bibliotek, stolar
innanför disken o. s. v. Förut hade ingen frågat efter
om de haft det obekvämt och tröttsamt, de små
förändringar till deras bästa, som en efter annan infördes,
framkallade ett bättre förhållande mellan flickorna och
deras principal — som förut icke sågs med alltför
vänliga blickar.

   Den första »sociala sekreteraren» i Amerika hade
framgång och snart blev efterfrågan på sociala
sekreterare eller sociala ingenjörer, som man också kallat
dem, allt livligare.

   Numera är det ganska vanligt i Amerika att firmor,
som sysselsätta stora arbetsstyrkor eller staten, då den
företar större arbeten, tillkallar en »social ingenjör», som
får i uppdrag att göra alla de anordningar som behövas
för att bereda arbetarstyrkan trevnad samt skydda den
för hygieniska och moraliska faror. De flesta sociala
ingenjörer äro kvinnor. T. o. m. vid byggandet av
Panamakanalen, ett företag som sysselsatte 39,000 man,
fick en kvinna, miss Beckenbridge Becks, i uppdrag att
ordna för arbetarnas bästa, detta dock först sedan det
visat sig att de hygieniska förhållandena vid kanalbygget
voro synnerligen otillfredsställande. Genom miss Becks
energiska åtgärder kommo snart en hel del
förbättringar till stånd såsom bättre bostäder och mat,
torkrum för arbetarnas våta kläder, skola för deras barn,
klubbar för männen och deras hustrur och mycket annat.
Det blev en helt annan anda bland arbetarna, bättre
hälsoförhållanden och trevligare liv vid kanalbygget, sedan
miss Becks vana öga upptäckt bristerna och hennes
energi satts in på att avhjälpa dem.

   Men det är ej blott i Amerika man anställt kvinnor
såsom ledare i välfärdsarbetet vid fabriker och
industriella verk. Även i Tyskland där dylikt välfärdsarbete
står mycket högt, har man försökt samma sak. Här
kallas de kvinnor, som inneha platser vid fabriker för
att leda de sociala företagen därstädes: Fabriksschwestern,
fabrikssystrar.

   Ar 1909, när jag studerade yrkesinspektionen i
Tyskland, besökte jag bl. a. den stora kabelfabriken vid
Oberspree, tillhörig »Allgemeine Elektrische Gesellschaft».
Fabriken — en av de största i världen — sysselsatte
för sin tillverkning av elektriska ledningar, telefoner
m. m. omkring 4,000 arbetare, däribland över 800 kvinnor.

   Redan i 10 år hade man där haft en
»Fabriksschwester». Hon skulle främst ägna sig åt de kvinnliga
arbetarna, men hade överinseende över alla slags
välfärdsinrättningar och all renhållning vid fabriken. Hon
vistades där från kl. 8 f. m. till 5 e. m. Alla
nyanställda flickor skulle hon genast uppsöka, göra sig
underrättad om deras förhållanden, hjälpa dem att finna lämplig
bostad, om så behövdes, visa dem garderober, badrum,
bibliotek, matrum i fabriken samt inbjuda till de
undervisningskurser, som efter arbetets slut ägde rum.

   Ståtligt var det att se hur i de jättestora salarna den
mest exemplariska ordning hölls. Detta var till en del
fabrikssysterns göra att tillse. I varje sal fanns ett
tvättställ med vattenkran och avlopp för varje arbetare,
särskilda apparater med filtrerat dricksvatten samt stora
kaffekokningsapparater.

   Fabrikssystem hade vidare att närvara vid middagen
i de salar, där arbeterskorna åto sin middag 12—1 —
fabriken hade naturligtvis marketenteri — hon skulle
kontrollera matsedeln, så att kokerskan ej gjorde den
för enformig, hon skulle också delvis sköta sjukkassans
affärer samt besöka de sjuka.

   Då de minderåriga hade sin reglementerade
halvtimmesrast, måste »Fräulein», som hon allmänt kallades,
vara närvarande. Hon hade också arbeterskornas
lånbibliotek om hand, de fingo låna utan avgift. Sy- och
sängkurser med låga avgifter pågingo nästan hela året
och en samaritkurs, som fabriksläkaren ledde, anordnades
till arbeterskornas stora glädje varje år. Fabrikssystem
hade också ordnat en arbetsstuga för de barn, vilkas
mödrar arbetade i fabriken, de kommo dit direkt från
skolan och stannade, tills modren lämnade fabriken. Till
hennes plikter hörde dessutom att för fabrikens räkning
ordna två stora musik- och underhållningsaftnar om året
utom julfesten, som försiggick i flera avdelningar.
Fabriksledningen, som tillsatt denna fabrikssyster därför att det
sedliga tillståndet bland de många arbeterskorna var
mycket bedrövligt på adertonhundranittiotalet, uttalade
sin stora belåtenhet med fabrikssystems verksamhet, det
blev, sedan hon en tid övat sitt inflytande, en helt annan
anda bland personalen.

   Samma erfarenhet hade man gjort vid en stor
textilfabrik i Leipzig, som jag besökte. Där försäkrade
direktören mig att han numera alls inte skulle kunna reda
sig utan sin fabrikssyster, så stor nytta gjorde hon och
så mycken trevnad hade både han och hans 750
arbeterskor genom att denna hjälpande, rådande och
förmedlande kraft fanns.

   Och nu ha vi också i Sverige fått »fabrikssystrar»,
ehuru de flesta av de damer, som inneha platserna
vid de »intressekontor», som fabrikerna här och där
inrättat till sina arbetares bästa, egentligen inte bära
denna titel utan kallas konsulenter eller föreståndare för
intressekontoret. Det är genom intressekontoret vägen
banats för våra svenska fabrikssystrar. Men först på
de senaste     åren  ha   de        svenska arbetsgivarna infört
intressekontor.

   Även intressekontoret kom först till i Amerika, hos
den stora fabrik, som tillverkar de hos oss så brukliga
kassakontrollapparaterna »The National Cash Register
Company». Denna fabrik fick en gång i början av sin
verksamhet     hela  sin  europeiska leverans tillbakasänd,
emedan apparaterna visade sig odugliga. Det befanns
vid undersökning att arbetet var dåligt och slarvigt
utfört. Ledaren av företaget fann snart att detta
förhållande berodde till största delen på att arbetarna voro
ointresserade av företagets framgång och dessutom så
nedtryckta av ekonomiska bekymmer att de icke
förmådde inlägga tillräcklig uppmärksamhet och intensitet
i sitt arbete. Förstklassiga maskiner och goda löner
hade fabrikens arbetare, nu infördes ett slags
premiesystem, som gav dem som arbetade bäst, stora
ekonomiska fördelar.    Och så     inrättades ett »intressekontor».

Man hade       märkt att  vid      de tider, då arbetarna skulle
betala hyra, skatt eller andra större belopp, nedsattes
just av denna anledning arbetsintensiteten betydligt,
bekymren tyngde sinnet och förströdde tankarna.
Intressekontoret byggdes på den principen, att det skulle vara
en hjälp för dem som ingingo som medlemmar att varje
vecka kunna lägga av en viss procent av sin lön till
vissa större, regelbundet återkommande utgifter såsom
just hyra, skatt, sjukkassa o. s. v. Intressekontoret får
av varje medlem fullmakt att av hans veckolön göra det
avdrag, som dessa utgifter, fördelade på årets alla
avlöningsdagar, uppgå till. På detta sätt kan arbetaren
med lugn förbruka den del av veckolönen som kommer
honom direkt till godo, i medvetandet att pengar finnas
sparade, då de stora utgifterna komma. Hur lätt går
det inte annars att till löpande utgifter mat, kläder, o. s. v.
ge ut även det man borde lägga av till hyran, så att
man, när kvartalsdagen kommer, har svåra bekymmer.
Genom att ingå som medlem i intressekontoret får
arbetaren och arbeterskan de stora, viktiga utgiftsposterna
jämnt fördelade på hela året och det som varje
avlöningsdag tages ut, utgör precis vad de ha råd att ge ut till
de dagliga behoven. Intressekontoret insätter
medlemmarnas medel i bank mot löpande ränta och varje vecka
erhålla medlemmarna kvitto å de insatta pengarna.

   Men man må icke förundra sig om intressekontoret
till en början möttes med misstro av arbetarna. Det
var ju på sätt och vis ett band på deras rörelsefrihet.
Dock har det på de allra flesta håll visat sig ha stor
betydelse, särskilt vid större verk med fast arbetarestam.
Det förhjälper ofelbart sina medlemmar till en tryggare
ekonomisk ställning och bättre hushållning och motarbetar
det fördärvliga skuldsättandet och kreditsystemet.

   Den som först införde intressekontoret i Sverige, var
chefen för Wettergrens kappfabrik i Göteborg,     det var
år 1908. Första årets omsättning var i hans
intressekontor 42,000 kr.; 4 år senare var omsättningen 169,000
kr. per 300 intressenter. Insättningarna per år uppgå
nu till 132,000 kr. Men så har också denne chef med
stor entusiasm ägnat sig åt saken.

   Nu finnas intressekontor vid ett flertal större företag
i både Stockholm, Göteborg och på andra orter och de
flesta ha kvinnliga föreståndare.

   Arbetet med intressekontoret kan emellertid tagas på
mycket olika sätt. Det kan skötas enbart som     
kontorsarbete, men det kan också, beroende på föreståndarens
personliga uppfattning av uppgiften och villighet och
förmåga att vara till gagn för personalen, bli
utgångspunkten för ett rikt socialt arbete.

   Där ha vi t. ex. en fabrikssyster, som lägger
huvudvikten vid själva penningeinsättningarna, som gör allt
för att vinna medlemmar i intressekontoret och dessutom
kostnadsfritt sköter alla olika pensions- och sjukkassor,
som finnas vid företaget. Hon har också åstadkommit
en s. k. samköpsförening i det affären för personalens
räkning inköper kol, ved, kaffe, potatis och specerier.
Hon har att sköta inköpen och räkenskaperna, medan
arbetarne själva sköta distributionen av varorna och det
hela fungerar till belåtenhet. Utan tvivel gör hon stor
nytta. Men hon har just ej kunnat komma arbetarna
och arbeterskorna nära, de betrakta henne icke som en
vän, till vilken man kan gå för att få råd, utan mera
som en slags kontorsfröken, som är till för deras
bekvämlighets skull.

   Jag känner en annan fabrikssyster. Hon är anställd
i en av Tobaksmonopolets fabriker i Stockholm, där
personalen, 400 personer, till största delen är kvinnlig.
Innan hon tillträdde sin plats — som hon sökte av personligt
intresse för arbetsklassens kvinnor — hade hon under
två månader anställning som arbeterska i fabriken utan
att någon av personalen visste att hon var en person
av annan samhällsställning. På det sättet fick hon en
bättre inblick i förhållandena i fabriken än om hon blott
sett dem s. a. s. utifrån. Hon fick umgås som kamrat
med arbeterskorna och lärde känna deras behov och
livsuppfattning, gjorde erfarenheter — bittra och svåra
mången gång — som lärde henne, hur hon skulle kunna
vara dessa arbeterskor till nytta.

   När hon sedan tillträdde sin befattning som
fabrikssyster, gjorde hon ej intressekontoret till utgångspunkten
och huvudsaken i verksamheten, hon förstod att här var
det annat som bättre behövdes. Och hon började med
att söka åstadkomma sådana anordningar i fabriken som
kunde befordra trevnad i lokalerna och personlig hygien
bland arbeterskorna för att så småningom söka höja
tonen bland dem och öppna deras ögon för ideella
glädjeämnen.
   Så har hon t. ex. genomdrivit att handdukarna vid
arbetssalarnas tvättställ ombytas två gånger i veckan
och att fyra bestämda flickor begagna sig av samma
för detta ändamål numrerade handduk. Matsalen, som
hålles skinande ren, har blivit prydd med vaser med
grönt och blommor, på väggarna ha vackra tavlor blivit
uppsatta. Och fabrikssystern håller uppsikt över
serveringen av kaffet och vällingen, som fabriken
tillhandahåller till billigt pris. Tänk, vad det höjer
självaktningen hos dessa flickor, som det förut inte varit så
noga med om de haft det litet smutsigt, att sådana
anordningar göras för deras skull. De tröttna ej att
se på sina tavlor i matsalen och jag är säker på att de
ofrivilligt uppträda där mera städat än förut.

   Ett annat gott grepp av denna fabrikssyster var att
hon våren 1916 styrde om att en ej långt från fabriken
belägen trädgård fick arrenderas över sommaren. Här
fingo ett 40-tal arbeterskor för 1 krona var hyra en lott
1,50 x 6 meter stor och här grävdes, planterades och
rensades av hjärtans lust om sommarkvällarna. Skratt
och sånger ljödo glatt från den med bänkar och bord
möblerade trädgården och fabrikssystem var alltsom oftast
med i täppan. Hennes intresse för arbeterskorna drev
henne att samma sommar — hennes första på platsen —
ordna en koloni för arbeterskornas barn. Både ogifta
och gifta hade barn, som väl behövde komma till landet.
Fabrikssystem skaffade, som vid de flesta av sina företag,
först en del pengar på enskild väg, så sköt Monopolet
till 800 kr. och snart stod kolonien rustad för två
månaders vistelse i en trevlig stuga i skärgården. Nu
har på fabrikssystems initiativ denna fabrik sedan nyåret
1917 med understöd av Stockholms stad öppnat en
barnkrubba, där mödrarna kunna lämna sina små, då de
själva gå till arbetet.

   Trädgården och barnkolonin voro naturligtvis icke
ordnade för en sommar, de företagen fortsattes även
1917 och blevo till allt större glädje. Dessutom fingo
arbeterskorna en egen »söndagsstuga» i Stockholms närhet.
Särskilt klena arbeterskor, som kunde få ledigt några
veckor, bereddes tillfälle att inackordera sig på vilohem
och sommarstugor, någon bestämd semester är ännu ej
införd, men det dröjer nog icke alltför länge, innan den
kommer.

   Så har också vid denna fabrik anordnats flera
undervisningskurser, dels genom Södra K. F. U. K. ett par
matlagningskurser som hållas i fabrikens matsal, dels
också kurser i svenska, tyska, engelska,
hembygdskunskap, geografi m. m. Deltagarna i geografikursen skola
på sommaren göra en fotvandring i Dalarna.
Sång- och gymnastikkurser ha också förekommit.

   Mycket betydelsefull är den yrkesskolekurs, som vintern
1917 började för Tobaksmonopolets arbeterskor och
anordnades i förening med Stockholms stads yrkesskolor.
Tobaksmonopolet upplåter lokal — densamma som
användes till kvällskurserna — och låter de minderåriga
vid alla sina fabriker i Stockholm 1 gång i veckan
turvis lämna arbetet kl. 3. e. m. utan att avdrag å
lönen göres. Flickorna genomgå en skolkökskurs,
undervisas i svenska, skrivning, räkning och få höra
allmänbildande föredrag. Undervisningen bekostas delvis av
Monopolet. Yrkesskolekursen fortsattes på sommaren
såsom trädgårdsskola under sakkunnig lärarinnas ledning
i ett trädgårdsland, som förhyrts intill arbeterskornas
trädgård och »småflickorna» få då också en eftermiddag
i veckan ledig för yrkesskolan, med bibehållen lön.

   Fabrikssystem, som är själen i och ordnar allt detta
sociala arbete, hinner dessutom sköta intressekontoret och
samköpsföreningen. Intressekontoret har efter 1 l/2 år
142 medlemmar. Man gör insättningar för att spara
till hyra, ved, till något större inköp till toaletten t. ex.
en promenaddräkt, till några veckors sommarvistelse för
sig själv eller ett barn, till oförutsedda  utgifter o.  s. v.
Ännu ha nog  icke de yngre arbeterskorna lärt sig    förstå
nyttan av intressekontoret.

   Att samköpsföreningen under de svåra
livsmedelsförhållanden, som råda 1916 och 1917 har givit
fabrikssystern vid Tobaksmonopolet tillräckligt att göra, det är
ju lätt att förstå, men ändå hinner hon ägna ett rikt
mått av intresse åt varje enskild arbeterska, som söker
henne i hennes mottagningsrum i fabriken eller som på
grund   av sjukdom får mottaga besök        av henne    i sitt
hem.    Under   två månader gjordes 142     hembesök.      Nu
har denna fabrikssyster också fått i uppdrag att antaga
de nya arbeterskor som behövas, något som hon anser
såsom en stor förmån.

   I hennes lilla mottagningsrum göras omläggningar och
mindre skador förbindas. Där finns en trevlig soffa att
vila på, om någon av personalen blir hastigt sjuk, där
finns också ett litet husapotek, »syster» har genomgått
6   månaders sjukvårdskurs. Hos henne får man sin
»läkarlapp», om man måste besöka fabriksläkaren, och
hon utbetalar det understöd, 1 kr. från Monopolet och
1 kr. från Riksförsäkringen, som vid olycksfall i arbetet
gives per dag.

   Men ej endast kroppens sår läkas. Hos den vänliga
fabrikssystem känner man att det finns förståelse och
sympati, man går till henne och begär råd även i mycket
som ej har med arbetet att göra, man kan anförtro
henne sina bekymmer.

   Det var på yrkesinspektrisens inrådan som
Tobaksmonopolet anställde »fabrikssystrar» vid sina fabriker i
Stockholm. Under ett och ett halvt år endast hade den
syster, vars verksamhet jag har skildrat, innehaft sin
plats, då jag våren 1917 besökte henne, och hennes
arbete har under denna tid växt ut från en ringa
begynnelse till en mycket betydelsefull verksamhet. Att
hon har en rik uppgift och att hon är lycklig över att
få fylla den är icke svårt att se. En sådan verksamhet
kan icke annat än bli till välsignelse, om också
resultatet till att börja med ej är så i ögonen fallande.

   Vem är lämplig för en fabrikssysters kall?

   Vilka kvalifikationer skall fordras av en person som
skall inneha en sådan plats eller ägna sig åt verksamhet
bland arbeterskor, som föreståndarinna vid arbeterskehem
o. d.? Så frågar man mig ofta, men svaret är ej lätt
att ge. Allra först kommer det an på personligheten och
den är säkert lämpligast, som tar platsen ej som en
försörjningsmöjlighet utan som en uppgift. Men nog är
en kvinna med bildning och sociala kunskaper att
föredraga, ehuru en viss praktisk läggning också är
nödvändig. Genom Centralförbundets för socialt arbete
utbildningskurs kan man få de teoretiska kunskaper, som
fordras för en fabrikssysters kall, men nog bör
medkänsla med och längtan att tjäna arbeterskorna vara den
drivande kraften.

                         
Hemarbeterskorna.

   Det är inte alla arbeterskor, som arbeta i av
arbetsgivare ordnade lokaler, där yrkesfarelagens
bestämmelser om luftmängd och renhållning gälla och där lagen
om minst elva timmars sammanhängande nattvila för i
industriellt arbete sysselsatta kvinnor hindra allt för
mycket övertidsarbete. Det finns ett ganska stort
antal kvinnor, gifta och ogifta, som utföra ett träget
industriellt arbete i den egna, ofta trånga, mörka och
överbefolkade bostaden och vilkas arbetstid kan räcka
från tidigt på morgonen till midnatt och däröver.

   För dem finns det inga lagbestämmelser, som reglera
arbetstiden eller förbjuder dem att arbeta för tidigt efter
en barnsäng, det finns inga fackföreningar, som göra
upp deras avlöningstariffer och söka bereda dem
dyrtidstillägg och semester, där de träla vid sy- eller
stickmaskinen, handsömmen eller vävstolen. De äro
hemarbeterskor och hittills ha de varit de mest jäktade, de
sämst avlönade och minst uppmärksammade av alla
arbeterskor.

   Hemarbeterskor kallas de arbeterskor, som från
förläggare, grossörer, fabrikanter eller från butiker mottaga
arbete att utföra i det egna hemmet. I en del fall
håller arbetsgivaren maskin, men för det mesta måste
arbeterskan själv hålla alla erforderliga maskiner och
verktyg, medan arbetsgivaren lämnar ut garn, tyg och
annat material, tillskurna eller icke tillskurna
sömnadsarbeten, skor till nåtling, silver till polering, häktor och
knappar till montering m. m. samt lämnar modeller till
arbetet, där sådana behövas.

   I utlandet, Tyskland, Schweiz, Frankrike, Belgien,
fanns i början av detta århundrade, såsom en del
undersökningar visade, hela byar och landskap, där
befolkningens förnämsta inkomstkälla bestod i ett visst
slags illa avlönat hemarbete. I Lyontrakten i
Frankrike var det sidenväveri liksom i kantonen Basel i
Schweiz och i de tyska Rhenprovinserna. I Sachsen
och Bayern var det leksakstillverkningen, som
hemarbetarna hade att leva av och som inbragte endast usla
förtjänster och levnadsförhållanden. Belgiens
spetsknypplerskor och brodöser, Böhmens spetssömmerskor och
sjal- och damastväverskor, Tyrolens halmhattsfläterskor och
Berlins konfektionssömmerskor, alla ha de lidit under
det grymmaste utsvettningssystem och berättelserna om
deras nöd äro fasaväckande. Efter de undersökningar
som gjordes, började den sociala lagstiftningen att
sysselsätta sig även med hemarbeterskorna och
hemarbetarna, det blev i flera länder förordningar om
inspektion av hemarbetarnas bostäder, särskilda märken på
hemarbetade varor, minimilöner för hemarbetsalster, s. k.
hemarbetslagar.

   Sverige har ännu ingen hemarbetslag. För 10 år
sedan, år 1906, började man dock hos oss för första
gången på ett mer i ögonen fallande sätt väcka intresse
för hemarbetarna inom industrin. Genom en vintern
1906   i Berlin hållen hemarbetsutställning hade de tyska
hemarbetarnas nöd blottats på ett uppseendeväckande
sätt och ovillkorligen frågade man, när man läste om
de tyska förhållandena:      »hur är det hos oss? Har
även den svenska industrin en dylik mörk baksida?»
Centralförbundet för Socialt arbete föranstaltade då en
undersökning av de svenska hemarbetsförhållandena och
resultatet av denna undersökning framlades i en hösten
1907 hållen utställning, vilken efter att ett par månader
ha visats i Stockholm, flyttades till Göteborg.

   Då jag hade förtroendet att leda denna
undersökning och ordna utställningen samt att författa den skrift
»Svenska hemarbetsförhållanden», som C. S. A.
samtidigt utgav, hade jag tillfälle att ganska grundligt sätta
mig in i hur de svenska hemarbetarna (eller rättare
hemarbeterskorna ty huvudparten utgöres av kvinnor)
hade det. Att de ännu ha det ungefär på samma sätt
visar en på Kungl. Maj:ts order företagen större
utredning av den svenska hemindustrins förhållanden med
siffror från 1912.

   Vid den undersökning jag ledde, gällde det ju främst
att få veta inom vilka yrken och på vilka platser i
Sverige hemarbete förekom och att när man fått
uppgifter härom, på olika orter skaffa ombud, som kunde
söka upp hemarbetarna i deras bostäder och få de
frågor besvarade, som C. S. A:s hemarbetskommitté
uppsatt.

   Det blev ett mycket besvärligt arbete och svårt att
finna lämpliga ombud. I Stockholm och i de större
landsortsstäderna visade det sig också svårt både att
få adresser på hemarbetarna och att förmå dem att
besvara frågorna. Dessa fattiga sömmerskor, stickerskor,
väverskor eller vad de nu voro, av vilka månea voro
vana att leva helt isolerade, blevo rädda att man ville
ta arbetet ifrån dem. Somliga nekade alldeles att lämna
upplysningar, andra bådo upprepade gånger att deras
namn ej skulle nämnas (vilket ju var självklart), men en
del mera modiga målade ut sina förhållanden så mörka
som möjligt.

   Själv besökte jag väl ett hundratal hemarbeterskor i
Stockholm. Långt borta på Söder i de uslaste kåkar,
högt uppe i hyreskasernerna i Vasastaden, i de mörka
gränderna i staden mellan broarna, ute på Djurgården
i förfallna trähus, där funnos hemarbeterskorna. Men
någon gång förde också adressen till något mera burgna
arbetarhem, där hustrun som en biförtjänst tog emot
sömnad, eller till gamla fröknar och fruar av den bildade
klassen, som sett bättre dagar och nu försörjde sig med
sömnad, märkning, handsktvätt, montering av trikåvaror,
lappning av gamla säckar m. m.

   Ibland hände det att jag i ett hus, där jag hade
adress på en hemarbeterska, genom dennas anvisning
fick reda på att den och den i samma hus eller några
hus därifrån också arbetade för hennes firma. Så kunde
jag på några ställen gå från dörr till dörr i förstugorna
i den ena våningen efter den andra och inne i de ofta
låga, mörka och förfallna rummen eller köken, vilka
tjänstgjorde till både sovrum, arbetsrum och allt, finna
äldre och yngre kvinnor vid sy- eller stickmaskinen med
rummet fyllt av byxor, skjortor underkläder, förkläden
strumpor, tröjor, säckar och annat hemarbete. På ett
och annat håll hjälpte en annan kvinna, en gubbe eller
några barn till med arbetet. Särskilt minns jag en
gubbe, som med styva fingrar sydde fast knappar och
spännen i arbetsbyxor och en elvaårig flicka, som
pressade strumpor, medan modern oupphörligt kältade: »du
sveder dem väl inte.»

   Jag blev mer eller mindre väl mottagen, på ett par
ställen rent av utkörd. »Nej — här ville man vara i
fred, besvarade inga frågor om arbetet, aktade sig väl
för sådana där socialistpåfund» — sade den onaturligt
magra hustrun, som försörjde sig och sin lame man
med att sy blå arbetsskjortor för 90 öre dussinet. Hon
hade hört något om den här undersökningen, den var
nog bara till för att ta brödet ur munnen på en fattig
stackare, jag skulle inte besvära mig här. Och mannen
hytte hotande med käppen : »Ge sig i väg bara, annars....»

   Hos en s. k. »mellanhand», en fru som från en
manufakturfirrna tog emot tyger till bomullsklänningar och
i sin tur lämnade dessa till sömmerskor, sedan hon
klippt till dem, blev jag så gott som kastad utför
trappan. Det var i ett gammalt hus på Glasbruksgatan.
När jag ringde, öppnade hon dörren på glänt. — »Vad
är det om?» Jag sade mitt ärende och hann se att
ett par flickor sutto därinne och sydde. Hon förstod
mig ej genast, men när jag kom att nämna att jag
visste till vilken firma hon arbetade, blev hon helt
uppbragt. »Kommer aldrig på fråga att jag vill ha
med er undersökning att göra.» — Och med en
svordom drog hon till dörren, som var alldeles vid trappan,
så häftigt att jag föll omkull och åkte utför ända ner
i portgången.

   Andra åter voro glada över besöket. Så t. ex. den
övergivna hustrun med den lille ofärdige gossen, som
alltsom oftast måste ligga till sängs hela dagen, därför
att modern hade för bråttom att hinna hjälpa honom
upp. Hon sydde livstycken och damkalsonger av
enklaste slag och måste, som alla hemarbeterskor, bestå
tråden själv. Till de röda kalsongerna av
bomullsflanell, som hon höll på med, använde hon tråckeltråd,
»vem kunde ha råd att bestå annat?» Fjorton timmar
om dagen sydde hon, endast lördagseftermiddagen slog
hon sig lös. Sex öre var hennes förtjänst på ett par
kalsonger, 8 1/2 öre på en skjorta. På två dagar sydde
hon 1 l/2—2 dussin, var inte så övad ännu.
Fattigvården hjälpte med 5 kr. i månaden till hyran.

   Hon gav alla upplysningar mycket villigt, önskade
mig framgång med utställningen och skulle visst gå och
se på den.

   Detsamma sade en bröstsvag fru, som sydde
mollskinnsbyxor. Nio timmar behövde hon för att sy ett
dussin, om hon låg i riktigt och för det hade hon bara
3 kr. Det var verkligen en skandal så litet som det
betalades av de stora grosshandelsfirniorna, sade hon. Och
så illa som maskinen for av det hårda tyget och så
mycket tråd som det gick åt; för 35 öre till ett
dussin, ja mer. Och pressningen, den var så tröttsam.

Hon satt i sitt kök och sydde så gott som hela
dagen —- »slavade», som hon sade, tills ett dussin blev
färdigt, och sedan var hon trött och förbi, ryggen var
som sönder på henne. Nej, fabrikssömnad på en
verkstad, där man hade elektrisk maskin och inte behövde
pressa,  det var    då mycket bättre, så’nt hade hon       haft
förut.   Men nu    var hon gift och kar'n hennes söp        upp
halva sin avlöning. Och hon skulle då vara den första
att gå in i fackförening, om hemarbeterskorna skulle
få en för sig.

   Jag minns också en hustru, som bodde långt borta
i Johannes, som jag besökte rätt sent en kväll. Hon
arbetade i ett litet rum innanför köket, vilket var
sovrum åt fyra personer. Mannen hade rest till Amerika och
lämnat henne med sex barn att dra försorg om. Hon
sydde flickklänningar i olika storlekar och underkjolar,
för en fin firma. En 14 års flicka, som fick sköta
huset för resten, hjälpte till med sömnaden, och en
5-åring drog ut tråckeltrådar och sprättade. Ensam
försörjde hon barnen, sade hon, men förjänsten blev sällan
mer än 16 kr. i veckan. Ja, d. v. s. hon bar ut en
morgontidning också, hon eller den 14-åriga dottern.
Från kl. 1/2 6 f. m. till 12 på natten brukade hon sy,
de dagar hon ej gick med tidningen, då började hon
senare, men höll på litet längre. Och ofta måste hon
sy också på söndagarna för att få färdigt. För en
flickklänning med kjol och liv, ganska arbetsam, hade
hon 2 kr. i arbetslön, för en mindre 1 krona. För
fodrade och stoppade små underkjolar med mycket
arbete kr. 1 —1,50 pr styck. Gammal och utsliten såg
hon ut, ehuru hon ej var mer än 35 år och hon undrade
själv hur länge hon skulle stå ut. Men oskäligt lågt
betalades hennes arbete, det var då säkert. Och dyra
priser fingo firmans kunder betala. Det enda som hon
kunde säga var bra, var att affären hämtade arbetet,
så man slapp gå bort tiden med att gå dit.

   I samma hus som denna kvinna bodde en flicka,
som maskade maskinstickade tröjor och strumpor för
en fabrik. När jag kom in till henne — dörren stod
olåst — låg hon till sängs, hon var sjuk, hade lungsot
och hade icke orkat upp den dagen. Bredvid henne
på en stol och utbredda på hennes täcke lågo en mängd
skära ylletröjor. Ett dussin måste nödvändigt bli 
färdiga till kvällen, hon hade kvar att virka runt halsen
på dem alla. Hon bodde tillsammans med en syster,
som arbetade på trikåfabriken, och denna tog hem
arbete åt henne, det blev alltid ett par kronor i veckan.
67 öre dussinet var arbetslönen för dessa tröjor, 60 öre
fick hon för en mindre sort. När hon var uppe,
brukade hon laga mat åt systern och sig själv,  nu när
hon hade starkare feber, levde hon på mjölk och bröd
och litet kaffe, som hon värmde på ett spritkök
bredvid sängen. Fick gröt, när systern kom hem på kvällen,
och åt ägg också, när de hade råd.

   Jag hade icke hjärta att säga henne att hon kunde
sprida smitta genom sitt arbete, men nog föreföll det
ganska möjligt. Det kan ju förövrigt många
hemarbeterskor, jag hade besökt en, vars barn hade
mässlingen, och hon sydde västar.

   Den lilla maskerskan, hon var bara 20 år, var i alla
fall glad över mitt besök och gav mig många
upplysningar om trikåstickning och maskning, hon hade
reda på arbetslönerna både för verkstads- och
hemarbeterskor. För hemarbeterskor var det vanligaste 
20—22 öre arbetslön för ett par strumpor och 29—30 öre
för tröjor, då blev timlönen, efter vad vi tillsammans
räknade ut, 6—20 öre, ty somliga voro mera flyhänta
av sig. Stickmaskinerna drogo dryga kostnader,
upplyste hon, de köptes som symaskinerna på avbetalning,
förstås. Nålarna slog man lätt av och de voro dyra,
nog fick man allt beräkna en tia om året till nålar,
olja och paraffin. Själv hoppades hon kunna köpa en
stickmaskin, bara hon bleve bättre, så hon orkade sköta
den. Den kostade 280 kr. och man skulle få betala
av 10 kr. i månaden. 50 kr. hade hon förresten på
på sparbanken och de skulle vara till maskinen, för se,
gå på fabriken, det fick hon inte för doktorn.

   Med feberheta kinder satt hon i sängen och
berättade, medan fingrarna arbetade på tröjorna. Den tjocka
gula flätan låg så vackert virad om pannan och de
magra händerna voro vita och välformade. Om axlarna
hade hon en tjock gammal sjal, täcket såg ruskigt ut,
men örngottet och lakanet voro rena med breda
mellanspetsar, rummet var soligt och i fönstret stod en
blommande balsamin, som hon med stolthet visade på.
På väggen över sängen hängde stora fotografier i snygga
ramar, det var far och mor och alla hennes syskon,
berättade hon, flera av dem voro döda nu. Se, hon
och systern, som var åtta år äldre, hyrde det här
rummet alldeles för sig själva, det kostade 260 kr. om året;
men de klarade det bra, hennes syster var så styv
stickerska så. —

   När jag reste mig för att gå, gjorde hon en ömklig
min, det hade varit så trevligt att prata, skulle jag inte
komma tillbaka? Om jag hade mina vägar ditåt, skulle
jag äntligen titta upp — det kunde jag väl lova henne.
Jag lovade, men när jag ett par månader senare kom
ditupp igen, var hon förd till sjukhus och skulle nog
aldrig komma tillbaka, sade grannfrun.

   Ja, sorgliga voro många av de erfarenheter jag gjorde
genom mina och andras besök hos hem arbeterskor i
Stockholm och icke mindre sorgliga de, som jag fick genom att
bearbeta det från andra orter inkomna statistiska
materialet. Om låga arbetslöner, lång arbetstid, ojämn tillgång
på arbete, ibland dagars och veckors väntan på ett utlovat
arbete, ibland tvånget att på oerhört kort tid hinna
med beställningen. Om långa vägar att gå för att
hämta och lämna arbetet, tunga bördor att bära, mörka
och trånga bostäder, där luften blev bemängd med
damm eller pressos — om barn, som fingo använda nästan
all sin fritid till industriellt hemarbete, om hustrur, som
arbetade 16—18 timmar om dagen och ändå knappt
förtjänade sitt och barnens nödtorftiga uppehälle, medan
mannen drack — om allt detta berättade de återkomna
frågoformulären. Fastän undersökningen icke omfattade mer
än ett tusental av hemarbetarna i Sverige, gav den likväl
en ganska god inblick i hur dessa hemarbetare hade det.

   Bland det intressantaste var Boråstraktens hemarbete.
För att skaffa ombud därnere i hemväveriets stamort
gjorde jag en resa dit och för att själv få ett begrepp
om arten av hemarbetet i Boråstrakten gjorde jag en
del besök hos hemarbeterskorna därnere. Ur mina
anteckningar från denna resa, som företogs sommaren
1906, vill jag anföra följande:

   »Stickning, vävning och sömnad äro de tre arter av
hemarbete, som idkas.  Färdas man landsvägen framåt
eller strövar man inåt skogsbygden i Marks, Wedens,
Bollebygds och Toarps  härader, ser man överallt vid
fönsterna i de  små grå stugorna eller de ibland, 
vitmålade bondgårdarna, bakom gardiner av mer eller mindre
snygg beskaffenhet, vävstolar eller stickmaskiner skymta
fram. Stickmaskinen har till stor del utträngt
vävstolen, som förr lär ha funnits i varje stuga. För
några år sedan lär stickningen ha varit mer inbringande;
nu klaga de flesta som sticka, att betalningen är låg
och arbetet långsamt,
   De flesta ha köpt sina »långmaskiner» på
avbetalning och de kosta 300—400 kr. En och annan
förläggare — som arbetsgivaren kallas — lämnar maskinen
gratis, så heter det åtminstone, men alla reparationer
betalas av arbetaren. Det är en mängd olika artiklar
som stickas, manskavajer, sjömanströjor, strandkoftor,
blusskyddare, tuavästar, livstycken, västar, tröjor o. s. v.
Vanligen lejer stickerskan för spolning och montering
av varorna, men ibland utföres detta arbete av
familjemedlemmar. Gubbar, gummor och barn spola ofta.

   Jag åkte omkring i bygden och stannade utanför de
större eller mindre stugor, där vävstolen eller
stickmaskinen syntes genom fönsterrutan. Somliga stugor voro
omgivna av en mager täppa, andra hade en stenig
potatisåker vid sidan. På de allra flesta håll såg det fattigt ut.

   Förläggarna bodde i stora eleganta villor eller gårdar
med stora parker och trädgårdar, de hade ekipager och
skulle leva i sus och dus — påstods det.
Emellertid hade ett par förläggare — grosshandlare, som jag
besökte, ingenting emot att lämna adresser till stickerskor
och väverskor, särskilt till dem som vävde de gamla
nästan bortlagda vävnaderna, vilka det också var mycket
intressant att få se.

   Där var en liten gumma, som vävde damastdukar,
mönster, som hon påstod att bara hon kunde. Hennes
lilla rum, en trappa upp i stugan var så litet att mest
bara vävstolen fick plats där, men hon arbetade raskt och
med synbar glädje. Hon bodde i egen stuga jämte 7
andra personer, barn och barnbarn, och satt i
vävstolen dagen igenom, sade hon. »Hur många timmar?»
frågade jag. — Ja, tio, tolv timmar, när det var brått.
Men ibland hade hon icke arbete från grosshandlaren,
då vävde hon åt familjen, bomullstyg eller ylle till
kläder. Hennes veckoinkomst gick till 9—11 kr. i veckan,
ty dukarna betalades med 55 öre per styck.
   En annan gumma vävde näsdukar för 48 öre dussinet.
På tio timmars arbetsdag förtjänade hon 2 kr. i veckan.
Hon var 78 år. Bodde tillsammans med en ett par år
yngre syster i ett bra rum i egen stuga, som för övrigt
var uthyrd.

   En hustru, som hade sin man i Amerika och två
barn att försörja, vävde stramalj 60 cm. bred. Arbetade
från 7 f. m. till 9 e. m. och hann 4 1/2 meter om dagen.
Hon hade alltså med 12—13 timmars arbetsdag en
inkomst av 60—75 öre om dagen. Som hon hade vävt
i tjugo år, borde hon ju vara en van arbeterska. Hon
fick gå en och en halv mil för att avlämna arbetet och
hämta garnet.

   En och annan vävde konstvävnad, det betalades bättre.
För bårdförkläden hade de 13, 15, 18 öre i arbetslön
per styck och flitiga väverskor hunno 10—12 förkläden
på dagen. Dukar, som voro 160 cm. i fyrkant, betalades
med 16—20 öre per styck, och gardiner 16 öre per
metern för släta, medan man för gardiner med bårder
fick 20—25 öre per meter.

   Ju längre uppåt skogsbygden jag kom, desto längre
ifrån varandra lågo de grå stugorna, desto kargare blev
naturen. Och desto sällsyntare blev det att träffa på
ungt folk i synnerhet män. Nästan alla unga hade
givit sig ner till de stora väverierna i och kring Borås
eller emigrerat. Men de gamla gummorna i stugorna
läto skytteln gå och knogade på det gamla vanliga
sättet för den torftiga födan. Far — om han levde —
vävde också ibland eller spolade och skötte förresten
den magra åkerlappen, om man hade någon.

   När väven var färdig, måste den oftast bäras både
två och tre mil ner till förläggaren för att man skulle
få pängarna och nytt garn. Mången gammal gumma
mötte jag, som knogade på den långa påsen med väv i.
Den bars vanligen på huvudet och hängde utefter ryggen.
Den dagen förtjänade hon naturligtvis ingenting och
uppsättningen av en ny väv drog sedan flera dagar, ja
ända till en vecka ibland, det blev dagar utan all
inkomst.

   »Men vad skulle en ta sig te utan vävninga — då
feck en väl rakt svälta ihjäl», menade en hustru, som
vävde bolstervar för 8 1/2 öre metern.

   Jag besökte också en hel del stickerskor i ett par
stationssamhällen 1/2—1 timmes väg från Borås.

   I ett ganska trevligt envåningshus sutto två systrar
vid var sin maskin, de sågo ut att vara på 30-talet, men
kunde nog vara yngre. Det var mycket tjockt svart
trikåtyg de stickade och det föreföll att vara ett tungt
arbete. Det skulle bli kavajer — sade de — stora
manskavajer, en modell hängde där över stolen. Och
medan maskinerna oavbrutet gingo, berättade de om
sitt arbete.

   De hade varit tre, fyra personer, som förfärdigat dessa
kavajer förut, ty deras bror var den som egentligen
åtagit sig arbetet från början — den här sorten var nog
karlgöra. Men nu var brodern vid järnvägen, han hade
blivit sjuk av det myckna stillasittandet och överansträngt
sig också. För han hade stickat »mest hela dygnet»,
från kl. 5 på morgonen till kl. 12, 1 på natten. Då
brukade systrarna spola och montera kavajerna, som
skulle kantas runt om och förses med fickor och knappar
och knapphål. Modern spolade då också och stickade
ibland. För varje rock fick man 1 kr. och de kunde
på den tiden hinna 25 rockar i veckan. Nu skötte
systrarna ensamma stickningen på var sin maskin, de
arbetade 14 timmar om dagen och hunno tillsammans
12—14 kavajer i veckan, men betalade en sömmerska
25 öre per styck för monteringen. Deras förtjänst blev
alltså blott 75 öre per kavaj d. v. s. kr. 9—10:50 i
veckan. Tråden kostade dem 3 öre per styck och pressa
skulle man också. För sin lägenhet, 4 rum och kök
med trädgård, betalade de 225 kr. om året. Men de
hade ett par personer inneboende, så hyran gick det
bra med.

   Ej långt från dessa hemarbeterskor låg en liten
förfallen stuga. Skylten över dörren angav att här bodde
ortens skomakare.    Genom fönstret skymtade en 
stickmaskin. En trång, ohyggligt smutsig skomakarverkstad,
innanför den ett lika smutsigt kök med en obäddad
fållbänk, innanför köket ett litet rum. I detta rum, även
det åtskilligt dammigt med kvav luft, funnos två
stickmaskiner, det var döttrarna i huset som stickade. Den
äldsta höll på som bäst, hon var 18 år och sade sig
redan ha stickat i 4 år. Hon höll på med tjocka
sjömanströjor, arbetslönen var 55 öre per styck.
Arbetstiden uppgav hon vara 12—14 timmar om dagen och
då kunde hon hinna ett halvt dussin tröjor. Det blev
alltså hela 3:30 om dagen. Men hon betalade 15 öre
per styck åt sömmerskan, som maskade och monterade
tröjorna, ibland lejdes också för spolningen, så
dagsförtjänsten var väl 2: 25 ungefär.

   Systern, som var 16 år, stickade strumpor, men bara
under vintern. Nu på sommaren skötte hon ett litet
karamellstånd, som fadern satt upp nära stationen. För
mansstrumpor brukade förläggaren betala kr. 1: 50 per
dussin.

   Men stickningen var bara en biförtjänst sade fadern.
»Tösera ska’ la ha nåt å göra». — Dock endast til lyst
tycktes de inte arbeta. Arbetstiden var lång nog,
minsann.

   Ett stycke uppåt skogen i samma by bodde »traktens
förnämsta stickerska», Signe J., 23 år. En trappa upp
i ett så nybyggt envåningshus, att dess nedre våning
ännu var utan fönster och dörrar, låg hennes verkstad,
där hon själv och hennes tre yngre systrar, om resp.
22, 20 och 14 år, arbetade. Fadern, som var
byggnadssnickare, höll på med huset, som var deras eget.

   Verkstadsrummet, där systrarna också sovo, var icke
vidare stort, men hade två höga fönster. De två äldsta
systrarna stickade, de två yngre skötte spolning och
montering, arbetet var västar och koftor av olika slag.
Signe var den som »stod för arbetet», hon hade lärt
yrket i Borås. De hade två maskiner, en egen och en
som tillhörde förläggaren. Deras arbetstid var enligt
deras egen och moderns uppgift från kl. 7 f. m. till kl.
10 e. m. med korta uppehåll för måltiderna. Om
sommaren togo de sig dock ibland ledigt någon kväll för
att promenera.

   På dessa — låt oss säga 14 timmars dagsarbete,
hunno de fyra systrarna 3—4 dussin västar i veckan.
Arbetslönen var 7 kr. per dussin, de förtjänade alltså
högst 28 kr. i veckan.

   Men från förtjänsten måste ju avdragas kostnaden för
tråd, nålar till maskinerna, reparationer av såväl
förläggarens maskin som av deras egen samt också utgiften
(1 kr. tur och retur) för järnvägsbiljetten till Borås, där
arbetet skulle avlämnas. Vanligtvis måste två av
systrarna resa, bördan var tung. Och då gick dessa båda
systrars arbetstid förlorad.

   Familjen måste till stor del leva på döttrarnas
förtjänst, ty fadern gick arbetslös 3—4 månader om året
och det fanns 5 mindre barn, av vilka endast en gosse
hunnit över skolåldern.

   I Bollebygd och Toarp besökte jag en hel del
sömmerskor, somliga ogifta, som antingen hyrde av familjer
eller bodde i någon liten stuga, andra änkor och gifta
kvinnor. Några voro gifta med skräddare och hjälpte
dessa med sömnad, det var rockar, mollskinnsbyxor,
militärkläder av kadettyg, förkläden, lärftsskjortor m. m.,
som syddes. I säckar skickades de tillklippta plaggen
per järnväg från Borås, Alingsås och andra orter och
hämtades vid stationerna. I somliga familjer hjälpte
alla barnen till. Förtjänsten var högst för skrädderiarbetet,
sämst för det lättare arbetet, särskilt låg för skjortor.
På sina ställen voro arbetsrummen, som allt som oftast
voro kök, och där överallt en eller flera personer såvo,
trånga, smutsiga med usel dager. Och folket såg för
det mesta ovårdat ut.»

   Alla dessa exempel på mina personliga erfarenheter
av hemarbeterskor äro, som jag nämnt, från 1906 och
1907,   då undersökning för C. S. A:s
hemarbetsutställning pågick. Utställningen, som öppnades i början av
oktober 1907, blev föremål för stor uppmärksamhet och
hade mycket av intresse för dem som ville få veta
något om hur de svenska hemarbetarna ha det. Om
denna utställning, vid vilken visades prov på hundratals
olika hemarbetsalster, alla försedda med noggranna
uppgifter om arbetslön, arbetstid m. m., dock icke kunde
mer än fästa uppmärksamheten på hemarbetarna och
visa att även de behövde bättre villkor, sä hade den
ju på sätt och vis fyllt sin uppgift.

   Den s. k. yrkesfarekommittén fick med anledning av
C. S. A:s undersökning och utställning i uppdrag att
utarbeta ett förslag även till en hemarbetslag, men detta
förslag har dock ännu icke framlagts för riksdagen.
Det ansågs att en grundligare utredning av
förhållandena inom den svenska hemindustrin var nödvändig,
innan en dylik lag kunde stiftas. Kungl. Maj:t
uppdrog då, som förut omtalats, åt kommerskollegium att
verkställa en ingående utredning rörande det
hemindustriella arbetet i Sverige om dess förekomst och de
sociala och ekonomiska förhållandena inom detsamma,
och dr M. Marcus blev arbetets ledare. Sedan
socialstyrelsen år 1913 övertagit den kommerskollegium
anförtrodda uppgiften, fortsattes detsamma alltjämt under
ledning av dr Marcus, förste aktuarie i socialstyrelsen.
Sedan denna mycket omfattande utredning slutförts, ger
den en så fullständig och noggrann bild som möjligt av
det hemindustriella arbetet i Sverige.Med välvilligt tillstånd av K. Socialstyrelsen har jag fått taga del av denna utredning, som ännu icke föreligger i tryck.

   Enligt denna utredning fanns i Sverige år 1912
3,252 företag med hemindustriell produktion, vilka
sysselsatte sammanlagt 28,953 hemarbetare. Av dessa voro
endast något mer än en tredjedel män. Kvinnornas
antal var 22,214. Utom de egentliga hemarbetarna
tillkommo också dessas medarbetare 14,031 personer,
däribland 11,744 kvinnor. Hela antalet arbetare inom
hemindustrin skulle alltså år 1912 ha varit 42,984
personer, därav 33,958 kvinnor.

   Den speciella utredningen angående hemarbetarnas
ekonomiska och sociala förhållanden omfattar 5,064
hemarbetare, därav 4,257 (84,1%) kvinnor. Av dessa alla
voro 3,058 bosatta i städerna och 2,006 å landsbygden.
Av utredningen ha berörts så gott som alla Sveriges
städer med ett invånareantal vid 1912 års utgång av
mera än 20,000, endast två, Eskilstuna och Västerås,
förekomma icke och fyra av våra län, Kronobergs,
Skaraborgs, Jämtlands och Norrbottens län, ha ej heller lämnat
bidrag till specialutredningen angående hemarbetarnas
förhållanden. Bland städerna är Stockholm
representerat av 758 hemarbetare, Malmö av 371, Göteborg av
366. Antalet hemarbetare är störst i Älvsborgs län,
där städer och landsbygd år 1912 hade 7,885
hemarbetare, därnäst tycks hemindustrin finnas mest i
Göteborgs och Bohus län, Malmöhus län och
Östergötlands län.

   Vad de olika yrkena beträffar, förekomma i
utredningen ej mindre än 56 olika yrkesgrenar och i så gott
som alla förekomma kvinnliga arbetare, ehuru några få
ej kommit med i specialutredningen.

   Då det bör vara av intresse att se vilka olika slag
av hemarbeten, som finnas, vill jag här lämna ett utdrag
ur utredningens tabeller, vilket också visar hur många
kvinnor, som 1912 arbetade inom varje yrkesgren, och även
hur många av dessa, som kommit med i utredningens
specialutredning av varje hemarbetares arbets- och
löneförhållanden. Se nästa sida.

   Utredningen innehåller intressanta uppgifter angående
hemarbeterskornas arbetslön och arbetstid. Man får veta
att nettolönen per timme för 63.1% av dessa kvinnor är
endast 1—15, öre medan de manliga hemarbetarna
såsom männen inom så gott som alla yrken ha betydligt
högre avlöning. Ty 61.3% av de manliga hemarbetare
undersökningen omfattar ha högre timlön än 20 öre
medan endast 21.1% av kvinnorna kommo över 20 öre
i timmen. Inom utredningens högsta lönegrupp, 30 öre
i timmen, finnes 35.1% av männen men endast 5.9%
av kvinnorna. Dock må anmärkas att männens antal är
störst inom beställningsskrädderiet, det bäst avlönade av
allt hemarbete. Det lägst avlönade hemarbetet är
häktmontering, solvknytning (5 öre i timmen), väveri i s.
Älvsborgs län (6 öre), trådknappstillverkning,
tändsticksaskarbete (8 öre), spetsknyppling (9 öre).
   
Intressant är det också att taga del av en jämförelse
mellan hemarbeterskors och fabriksarbeterskors löner, i
de få yrken en sådan jämförelse kunnat företagas.

   Så får man veta att den genomsnittliga timlönen år
1911 för bomullsväverskor i fabriker å landsbygden
(Göteborgs, Hallands och Älvsborgs län) var 18—23 öre, för
linneväverskor 22.4 öre. Genomsnittliga timlönen för
                    Hemarbeterskor fördelade efter yrkesgrenar.

                        
YrkesgrenarAntal hem-arbeterskori special-utredn.Antal hem-arbeterskor  i alla före-tag 1912    
Tillverkning av manskläder 942  5,034        
Tillverkning av dam- och flickkläder 325  1,791 
Linnesömnad  408  1,853        
Kravattsömnad  47  286          
Hatt- och mössömnad  54  193          
Tillverkning av skodon  109  491          
Handssömnad  178  408          
Skinn- och pälsvaruarbete  39  103          
Diverse beklädnadsindustri  17  95           
Summa kvinnor inom beklädnadsindustrin  2,119  10,254       

Väveri  398  3,753        
Trikåarbete  922  4,286        
Säcksömnad  108  260          
Täckstickning  62  102          
Spetsknyppling och trådknapptillverkning  103  558        
Diverse handsömnad  91  1,167        
Paraplytillverkning  20  62 
Flaggsömnad  4  7            
Tillverkning av fiskredskap  --  6            
 "" puts- eller lappskivor  7  --              
Solvknytning  3  --
Summa kvinnor inom textilindustrin  1,721  10,201 

Möbelsnickeri  --  95           
Diverse träarbete  --  2
Summa kvinnor imom träindustrin  --  97 

Tillverkning av tändsticksaskar m. m.  29  46
 ""påsar  35  95 
 ""flugfångare  18  116          
Bokbinderiarbete  4  7            
Korgmakeri  --  26           
Silverpolering  147  475          
Guldsmedsarbete  --  4          
Metalltråds- och tagelväveri  16  129          
Montering av häktor och nålar  80  326          
 "" telefontillbehör  30  200          
Cigarrtillverkning  18  29           
Leksakstillverkning  11  34           
Glödritning m. m. av korgarbete  16  26           
Borstbindning  7  59           
Övriga  6  90           
Summa kvinnor i övrig hemindustri  417  1,662        
Hemarbeterskornas hela antal  4,257  28,953
       
hemindustrins bomullsväverskor var samma år 6 öre och för
linneväverskorna 7 öre. Skillnaden blev ännu större i
fråga om årsinkomsten på arbetet, den blev för
bomullsväverskor och linneväverskor resp. 121 och 124 kr.
således 1/5 och 1/6 av vad deras kamrater i fabrikerna
förtjäna. Dock är ju denna nettoinkomst beroende av
arbetstidens längd, vilken för fabriksarbeterskor inom
textilyrket brukar vara 10—10 1/2 timmar hela eller största
delen av året, medan hemarbeterskornas arbetstid är mera
oregelbunden.

   Utredningen lämnar också uppgifter om hemarbetarnas
organisationsforhållanden. Det enda slag av
självhjälpsorganisation, som varit något talrikare företrätt, har varit
sjukkassor, eljest är, som jag av egen erfarenhet vet,
föreningsväsendet mycket litet omfattat av
hemarbeterskorna. Några få hemarbeterskor, 2%, tillhörde
fackföreningar inom skrädderi, skoindustri och handskindustri.
Särskilda fackföreningar för hemarbeterskor, såsom det
finnes i Tyskland t. ex., ha vi icke i Sverige; det har
hittills visat sig vara fåfängt att söka organisera dessa,
de lägst avlönade av alla arbetare.

   Att det för våra hemarbetare och hemarbeterskor skulle
vara av stor betydelse att tillhöra en fackorganisation
och även att stå under yrkesfarelagens (d. v. s. en
hemarbetslags) bestämmelser, är väl otvivelaktigt. Det skulle
säkert höja dem både socialt och ekonomiskt. Dock är
det ju ytterst svårt att åstadkomma en lag, som reglerar
hemarbetet, och än svårare att tillse att en dylik lags
bestämmelser efterlevas.

                 
Arbeterskornas bostadsfråga.

   I slutet av 1890-talet var bostadsbristen i Stockholm
särdeles svår och inneboendesystemet blomstrade. Hyrorna
stego och fattiga familjer måste för att själva komma ut
med hyresavgiften taga emot ensamstående personer i
lägenheter, som ofta voro otillräckliga för familjernas
eget behov. Att sju, åtta personer bodde i ett rum
och kök var ganska vanligt och bostaden var ofta
genomusel, fuktig, dragig och utan alla bekvämligheter.
Visserligen fanns det föreningar och byggnadsbolag, som
uppförde arbetarbostadshus med billiga hyror, där på många
håll inneboendet var förbjudet, men de voro alltför få.
Och på de ogifta arbetarna och arbeterskorna hade ingen
tänkt, då sådana bostadshus uppfördes. Kunde de icke
ha råd att hyra ett rum och möblera det, måste de »bo
inne» i familjer.

   Under de första åren sedan jag börjat med
aftonsamkväm för arbeterskor, fick jag tillfälle att se hur många
av dem bodde. Jag förstod snart att det måste vara
av mycket stor betydelse för de unga flickor, som från
landsorten komma upp till Stockholm för att söka arbete,
vad för slags bostad de få. På många håll kunde de
tillsammans med en eller två kamrater få disponera ett
rum hos någon familj och ha det bra, men ej sällan
var deras »bostad» en säng i hörnet av ett rum, som
de delade med hela familjen. I många fall togos både
manliga och kvinnliga inneboende.
   Jag förstod också att för något äldre ordentliga
arbeterskor var det ett önskemål att en gång få ett eget
litet rum med egna möbler, där de själva besörjde
städning och matlagning, men jag märkte nog att det stora
flertalet arbeterskor hade ytterst små fordringar på
hemtrevnad och hygien, endast de fingo bo billigt. Visst
klagade många över tråkiga värdinnor, som ej ville låta
dem koka en kopp kaffe på spisen eller tvätta upp en
blus eller ett par strumpor, visst tyckte de att det var
otrevligt att aldrig känna sig riktigt »hemma», utan
behöva dra sig för att komma hem tidigt på kvällarna
och vara tvungen att gå ut så fort som möjligt på
söndagen, då man annars blev »ut-tittad», men andra nöjde
sig hur som helst, bara de hade tak över huvudet för
natten.

   På den tiden kunde man få bo inne ganska bra för
7 à 8 kr. i månaden. Ett möblerat rum, som de
ensamma skulle disponera, men som familjen nog ibland
använde om dagarna, brukade 2 eller 3 flickor kunna
få hyra för 12, 14, 16 kr. i månaden med städning.

Män ha i alla tider betalat litet mer. För 5, 6 kr.
kunde en flicka få bo i familjens rum eller kök
tillsammans med dess medlemmar eller inneboende och på
många håll fick hon då också morgonkaffe, fastän utan
bröd. Men icke alltid hade hon för det priset egen
sängplats. Numera kan man ej få bo inne under 9, 10
kr. i månaden annat än på rätt dåliga ställen. För bättre
bostad betalas, då två flickor dela rum, 20—30 kr. i
månaden i familjer och när de hyra direkt av värden,
blir det ofta 300 — 350 kr. per år, även för rum i äldre
hus, där man varken har vatten eller gas i lägenheten.

   Men Stockholms arbeterskor ha nu större möjligheter
att få billig och bra bostad, det har ju uppstått flera
företag, som äro avsedda att bereda de lägst avlönade
självförsörjande kvinnorna bra bostad till billigt pris.
Det första steget togs när det första Hemmet för
arbeterskor öppnades 1898. Men innan jag går att
berätta om detta och senare bostadsföretag till
arbeterskornas fromma, skall jag ge några exempel på hur en
del av de flickor bodde, vilkas bostadsförhållanden
föranledde mig att försöka göra något för att motarbeta
inneboendesystemet.

                                         *

   En 18 års flicka, som var anställd vid en elektrisk
syfabrik, och då hon var nybörjare, förtjänade endast 7
kr. i veckan, bodde hos en plåtslagarefamilj i ett
besynnerligt gammalt tvåvåningshus i Katarina församling.
Bostaden bestod av ett ganska stort rum och ett kök,
stort som en skrubb; där var lågt i taket och mycket
förfallet. Utom mannen och hustrun — båda omkring
30 år — och deras tre små barn, det äldsta 4 år
gammalt, bodde även mannens mor, en några och 50 års
tvätterska i rummet och med henne delade den
ovannämnda arbeterskan liggplats i en gammal utdragssoffa.
Ibland sov också ett av barnen hos dem. För denna
»bostad» betalade flickan 6 kr. i månaden.

   En annan flicka, som arbetade i kartongfabrik, bodde
hos föräldrarna i ett gårdshus vid nedre ändan av
Bryggargatan. Lägenheten bestod av två rum och kök,
det senare mycket litet. Ett rum var uthyrt åt ett
ungt par, som arbetade i fabrik båda två. Dessa som
ej voro vigda, hade en 4 års gosse, som om dagarna
hade tillsyn av värdfolket. Familjen själv bestod av
mannen, som hade lungsot, men tidvis arbetade vid
hamnen, tidvis drack och var oregerlig, hustrun, som
»gick i hjälp», två döttrar, 17 och 19 år, båda i
kartongfabriken, en 14 års gosse, som också hade arbete och
flera mindre skolbarn. De båda äldsta flickorna måste
lämna hela sin knappa förtjänst till modern samt för
övrigt sköta hemmet, då denna var borta hos andra.
I »rummet» hade man vid mitt besök en afton
sängplatser på alla upptänkliga ställen, en liten pojke sov i
ett upp- och nedvänt bord. I det mörka, trånga köket
skulle också hyresgästernas morgon- och aftonmåltid
tillredas, där skulle de hämta vatten, slå ut slask, diska
o. s. v.

   Intet under att de båda kartongarbeterskorna gärna
velat flytta hemifrån, om de bara kunnat.

   Ett par flickor, som arbetade vid Svartvik, bodde på
Fleminggatan i ett rum på vinden. Tambur- eller
dubbeldörr fanns icke och det drog duktigt utifrån.
Rummet var så litet att när sängarna, såsom vid mitt
besök voro utdragna, fyllde de nästan hela utrymmet
och ville man gå ut eller in genom dörren, måste man
gå över dem. Jag måste sätta mig på den närmast
dörren stående sängen, längre kunde jag icke komma.
Framför kakelugnen, vid sängens fotända stod
fotogénköket, på vilket kvällsgröten kokade, och diskvatten fick
värmas i nischen. Vattenledning fanns ej på vinden,
garderob ej heller, kläderna fingo hängas i vindskontoret,
där också matskåpet var och veden förvarades. Men
rummet var nytapetserat och var, efter vad flickorna
försäkrade, riktigt trevligt vid dagsljus, när sängarna voro
hopskjutna. Hyran var 250 kr. per år.

   En 20 års flicka, arbeterska i metallfabrik på
Kungsholmen, kom en dag till mig i ytterst upprört tillstånd
och frågade efter rum i Hemmet för arbeterskor som
just skulle öppnas. Hon hade i nära två månader, allt
sedan hon kom till Stockholm, bott hos en fru, som
hennes i landsorten bosatta ogifta mor kände. Nu kunde
hon ej längre bo kvar där, och bad enträget att få
komma till Hemmet för arbeterskor. Orsaken varför hon
ville flytta kunde hon ej säga — sade hon men lät
mig förstå att värdinnan förde ett mindre hederligt liv.

   Jag kände ej denna flicka förut och följande dag
besökte jag hennes värdinna, som bodde i ett — efter
vad jag sedan hörde — illa beryktat hus vid en av
Klara kyrkogatorna. Jag fann den medelålders stora
pussiga frun mitt på vardagsförmiddagen spelande kort
med ett par andra kvinnor. Rummet var snyggt, ja,
väl möblerat, men ostädat och ovädrat, köket, vars dörr
stod öppen och där den inneboende flickan sagt sig
logera, såg mycket oordentligt ut. Värdinnan var mycket
förgrymmad över att hyresgästen ville flytta nu, när hon
kunde betala en slant för sig. Med granna ord och
stora gester, berättade hon att hon endast av barmhärtighet
låtit »detta våp» bo där, men otack var världens lön o. s. v.

   Då jag avlägsnade mig, följde mig en av de andra
kvinnorna, som sade sig ha träffat mig förr, nedför
trapporna. »Fröken skall inte gå i det här huset, det
passar inte för fröken och kan till och med vara farligt»
—   sade hon och berättade så att »frun däruppe» levde
av att i sin bostad sammanföra herrar med unga flickor.
Den flickan som bodde i köket, hade nog inte haft reda
på detta förut och hon gjorde rätt i att flytta, ju förr
dess bättre. Det var en snäll flicka, kunde hon
försäkra. »I fall en sådan som jag blir trodd», slutade
hon halvt ironiskt, halvt ödmjukt.

   Ännu några exempel må anföras. En flicka om 24
år anställd i glödlampfabrik, bodde hos en gumma, som
även hade en dotter hos sig. Rummet var 3 meter
långt och mycket smalt, tapeterna hängde i trasor, fönstret
var spräckt. Möbleringen bestod av en dålig träsoffa,
en fällsäng, två stolar och ett rankigt bord. Kläder
hängde i hörnen, husgeråd stodo på en hylla och i
kakelugnsvrån. Matlagningen skedde på fotogénkök i
rummet. Hyresgästen delade bädd med värdinnans dotter
och betalade 5 kr. i månadshyra.

   Två systrar — fabrikssömmerskor — hyrde för 10 kr.
i månaden ett litet rum på nedre botten in på gården
i ett hus vid Norrlandsgatan. Hela lägenheten, 2 rum
och kök, var mycket mörk, men sömmerskornas lilla
krypin hade icke något fönster utan fick belysning genom
en glasruta från det lilla smutsiga köket, varifrån också
luftväxlingen skulle ske. Värdinnan var änka med 4
barn och »fästman», som litet emellan logerade hos
henne.

   En kappsömmerska betalade 7 kr. i månaden i en
familj, där utom henne och ett annat fruntimmer även
en 15 års pojke bodde och där en manlig bekant, som
icke hade bestämd bostad och för det mesta var drucken,
titt och ofta härbärgerades.

   En annan, en 40-årig sömmerska, som alltid hade
svårt att få bostad, emedan hon var sjuklig samt hade
symaskin och byrå, hade — troende sig äntligen ha fått
något bra — hyrt in sig hos två andra sömmerskor,
vilka hyrde eget rum i ett fint hus på Östermalm.
Rummet var bra och det fanns t. o. m. en
avdelningsskärm, som skilde hyresgästen från de andra två. Men
dessa hade bägge sina »fästmän» som voro hos dem
sent inpå nätterna och man generade sig inte i minsta
mån för hyresgästen, som betalade 8 kr. i månaden och
för det mesta fick sköta städningen, då hon oftast sydde
hemma om dagarna.

   De här anförda exemplen på hur arbeterskor bodde
i slutet av 1890-talet visa nog egentligen de bättre
förhållandena. Och ungefär likadant är det nu. Om
också det på många håll är förbjudet att ta emot
inneboende, tvinga ju de stegrade hyresprisen fattigt folk
att tränga ihop sig så mycket som möjligt. De flesta
arbeterskor, som icke ha föräldrahem i Stockholm eller
kunna hyra självständig bostad, måste, om de ej ha tur
att få komma in i arbeterskehem eller i bostadshus för
självförsörjande kvinnor, bo hos någon familj.

   Men så mycket har dock det arbete för bättre
bostadsförhållanden, som i slutet av förra och början av detta
århundrade bedrivits, gjort, att så väl familjernas som de
ensamståendes anspråk på bostäderna stigit. Man
förstår värdet av en god bostad, man begär något mer än
bara tak över huvudet, om också bristen på bostäder
gör att så många av de mindre bemedlade måste bo
alldeles för dåligt och trångt.

   Utan att vara förmäten, vågar jag nog säga att
Hemmen för arbeterskor i Stockholm gjort sitt till att
bland de kroppsarbetande kvinnorna sprida upplysning
om nyttan och behaget av att bo trevligt.

   Den 1 oktober 1898 hade jag glädjen att kunna
öppna det första hemmet för arbeterskor, som strax
därefter övertogs av Föreningen hem för arbeterskor. I
detta hem, som första året hade plats för endast 10
arbeterskor, men redan nästa år utvidgades att kunna
rymma 24 och nu rymmer 36 hyresgäster, kostade det
till att börja med blott 5 kr. i månaden.

   Den billiga avgiften och bristen på rum lockade
många. När jag efter en helt liten annons i
Stockholmstidningen en kvart före mottagningstidens början kom
till Fredrika Bremerförbundets lokal, där jag ett par
kvällar skulle få taga emot hyreshågade, stod det kö
av människor i hela trappan och portgången.

   Att ur den skaran välja ut de lämpliga var ej så
lätt, men vi följde de principer som allt sedan dess varit
gällande vid antagande av hyresgäster i Hemmen för
arbeterskor, de yngre och de sämst avlönade fingo
företrädesrätt. Åldersgränsen sattes till 16—40 år.
   Föreningen har nu tre hem med resp. 36, 40 och 30
hyresgäster i rum för 1, 2 eller 3 personer. Ur ett litet
år 1909, då föreningens tredje hem öppnades, i åtskilliga
fabriker utdelat häfte med titeln: Hur bor du? må 
anföras följande:

   »Hur bor du? Denna fråga rikta vi till ogifta
kvinnor, som försörja sig genom arbete i fabriker och
på syatelierer, butiks- och lagerbiträden m. fl.

   Säg mig hur du bor och jag skall säga dig vem du
är? Sätter du värde på att ha en bra bostad, där du
kan hålla rent och fint, dit du kan längta under dagens
arbete, där du kan känna dig riktigt hemma, så är du
säkert en människa som sätter värde på dig själv, som
förstår att livet bör och kan vara något mer än ett
trälande för brödet.

   Att ha en bra bostad, där man kan trivas, det
betyder ofta detsamma som att ha hälsa och arbetslust
under dagen och uppfriskande ro under kvällens timmar,
att lägga sig och stå upp under en känsla av trygghet och
belåtenhet. Inte så att en bra bostad kan absolut
skydda mot sjukdom och bekymmer, men den gör så
ofantligt mycket till både vårt andliga och kroppsliga
välbefinnande, att den icke kan skattas högt nog. Och
du, unga kvinna, som är tvungen att försörja dig själv
och taga vara på dig själv, du borde komma ihåg
detta.

   Har du icke råd att hyra eget rum och möblera det,
så kan du få billig och hemtrevlig bostad i något av de
tre Hemmen för arbeterskor. Där finns rum för en
person, för två eller tre, alla fullt möblerade med
sängkläder, sänglinne och handdukar. Varje rum har egen
ingång och garderob, värme ingår i hyrespriset, som är
kr. 8—10:50 i månaden i rum för två eller tre, kr. 11—14
i rum för en. 15 öre i veckan betalar man för att på
kokgasen i köket tillreda sina måltider. Det finns flera
kök i alla hemmen och varje hyresgäst har sitt eget lilla
’skafferi’.Hyresökning d. 1 Okt. 1917 — 8—11.50 i rum för 2 eller 3
personer, 13—17 kr. för en.

   Vidare ha alla tre hemmen ett trevligt samlingsrum
med böcker, tidningar, piano. Här kan man få begagna
skrivbordet eller symaskinen, när man så vill, här sitta
hyresgästerna ibland om kvällarna med sina handarbeten
och två gånger i månaden är det aftonsamkväm med
sång, musik och föredrag.

   Dessa hem ha öppnats av Föreningen hem för
arbeterskor, vars uppgift är att bereda ensamstående
arbetande kvinnor hemtrevlig och sund bostad till billigt
pris och i vars plan ingår att hyresgästerna skola känna
sig så mycket som möjligt pä egen botten. Därför får
det inte vara något inrättningsaktigt på dessa hem och
de få ordningsreglerna äro uppställda för hyresgästernas
egen trevnad. Hyran betalas i förskott pr månad och
man är skyldig att i tur med rumskamraten (eller
kamraterna) städa sitt eget rum samt hjälpa till med kökets
städning. Sal, tamburer, korridorer m. m. städas av
föreståndarinnan och två gånger årligen består föreningen
stor rengöring av hela lokalen.

   Hemmens hyresgäster och även utom desamma boende
kvinnor kunna, om de hava någon sommarledighet,
inackordera sig i föreningens härligt belägna vilohem vid
Lövberga å Värmdö, 45 minuters sjöresa från Stockholm,
för det billiga priset av 6 kr. i veckan för
inackordering. Hyresgästerna på hemmen kunna också där
tillbringa sina söndagar, då middag erhålles för 50 öre.

   Föreningens styrelse består av 7 personer, varav 2
representanter för arbeterskorna.»

   En del av hyresgästerna i dessa hem ha bott där
mycket länge, två ha bott 16 och 18 år, många 6, 8
och 10 år. Det blir i regeln de ordentliga flickorna,
dessa som förstå att värdera en god bostad, som stanna
kvar, medan de som icke äro så nogräknade utan sätta
den oinskränkta friheten att uppföra sig huru som helst högst,
icke trivas, där de måste ta hänsyn till andra. Den
bästa sämja har nästan alltid rått i hemmen och om då
och då svårigheter uppstå för ledningen, ha dock de
glädjande erfarenheterna, de som visa hyresgästernas
belåtenhet och tacksamhet, varit de flesta.

   Orsakerna till flyttningar från hemmen kunna ju vara
många, åtskilliga hyresgäster ha gift sig, andra ha fått
plats med bostad, andra ha lämnat Stockholm o. s. v.
Många som flyttat, gifta såväl som ogifta, fortsätta att
besöka aftonsamkväm och kurser, särskilt äro de
angelägna att få vara med om hemmens julfest.
Hyresgäster, som bo i landsorten eller rest till Amerika, skriva
gärna då och då. Även flickor, som av ett eller annat
skäl, blivit uppsagda, hälsa på i arbeterskehemmen, och
flera  ha begärt att få komma tillbaka. Det går
vanligen så att den som en tid bott i något av dessa hem
och sedan kommer att »bo inne», icke gärna trivs med
detta. Mången ung flicka som tyckte det var besvärligt
med städningen av rummet och vars
självständighetskänsla reste sig mot att behöva säga till föreståndarinnan,
om hon ej skulle komma hem till 1/2 11 e. m., har, sedan
hon en tid prövat på att bo i familjer, återkommit till
arbeterskehemmet och stannat flera år.

   Till att börja med voro en del hyresgäster generade
att bo i ett »hem», de menade att vi hellre borde kalla
det »pensionat» för arbeterskor, deras bekanta kunde ju
tro att de bodde pä en slags anstalt. Men nu händer
det alltsom oftast att flickor, som bo eller bott i hemmen,
rekommendera sina vänner dit.

   När det andra Hemmet för arbeterskor öppnades 1901,
utspredo några illvilliga fruar, vilkas inneboende flickor
flyttade dit, att detta var ett s. k. räddningshem och
följden blev att det blev svårt att få hyresgästernas antal
fullt.

   En mycket ordentlig strykerska, Emma, omkring 25
år gammal, bodde länge ensam i sitt trevliga rum,
avsett för två. Jag bad henne och även de övriga flickorna
att för sina kamrater berätta hur de hade det på
hemmet, det kunde ju vara någon av dem, som behövde
bostad. Emma, alltid litet sträv, svarade ett kort: »Det
bryr jag mig inte om. Jag betalar min hyra och städar
mitt rum, mer behövs inte.» — »Ja, men inte för
hemmets skull, utan för att andra flickor skall få bo lika
bra som ni» — invände jag. »Jag bryr mig inte om
de andra» — förklarade Emma, »jag sköter mig och de
få sköta sig.»

   Emellertid fick Emma en rumskamrat, en 19-årig
cigarrarbeterska. Denna blev sjuk, Emma var snäll mot
henne, hon var slarvig, Emma skötte städningen ensam;
Men redan efter någon månad måste Emmas kamrat
uppsägas, hon uppförde sig nämligen så att hemmets
och därmed de övriga hyresgästernas anseende riskerades.
När jag senare träffade Emma, frågade hon buttert:
»Varför skulle Maria flytta, hon kanske hade blivit
hyggligare, om hon fått bo kvar här?» Jag förklarade att
hemmet ej kunde vara någon uppfostringsanstalt och att
vi måste just för flickornas egen skull vara noga med
vilka vi hyrde ut åt. Och jag kunde inte låta bli att
påminna Emma att hon sagt: »jag bryr mig inte om
andra, jag sköter mitt.» Då såg Emma en smula
generad ut. Men så sade hon med en varm blick och en
anstrykning av känsla i sin sträva röst: »när ni som
ordnat det här hemmet åt oss, bry er om oss, så få
vi väl lov att bry oss om varandra.»

   Sådana erfarenheter äro värda mycket. När
hyresgästerna bli mera bofasta i hemmen för arbeterskor,
inse de också snart att hemmets ära är deras och vilja
gärna ha endast hyggliga kamrater. Sammanhållningen
mellan hyresgästerna kan vara mer och mindre
utvecklad, medan en arbeterska kan bo ett par år i ena
våningen utan att känna dem som bo i den på andra
sidan samlingsrummet, bli andra snart bekanta med de
flesta. Många ha just aldrig tid att vara hemma annat
än på söndagarna, emedan de arbeta till 8—9 om
kvällarna och kanske ha tre kvarts timmes väg från
arbetsplatsen, andra däremot sluta arbetet redan kl. 5 eller
6  e. m. och dessa kunna njuta av hemlivet.

   Just på grund av den mycket varierande arbetstiden
för hemmens hyresgäster och de långa avstånden till
arbetsplatserna ha vi i Hemmen för arbeterskor aldrig
anordnat någon mathållning för hyresgästerna, ehuru vi
insett att det skulle vara en hjälp för dem. Men vi
ha också insett att hushållsbestyren öka hemkänslan för
hyresgästerna och göra dem mera självständiga.
Dessutom är det ju gott för dem att ha någon övning i
hushållsgöromål, i händelse de få egna hem.

   Föreningen hem för arbeterskor planerar nu att öppna
ett fjärde hem, särskilt avsett för äldre arbeterskor, de
som fyllt 40 och 50 år och ej kunna mottagas i de
nuvarande hemmen, vilka ju avse att lämna skydd och stöd
åt yngre arbeterskor, som ej äga föräldrahem i Stockholm.
Det är ej alltid så lätt att placera äldre och yngre
tillsammans, ehuru de äldre mången gång ge en prägel av
familj åt samlivet. Men som Hemmen för arbeterskor
ej vilja vara några välgörenhetsinrättningar, måste alla
hyresgäster vara fullt arbetsföra och självförsörjande. På
många sätt söka vi dock stödja våra hyresgäster; vid fall
av sjukdom t. ex. kunna de ur en genom gåvor tillkommen
sjukhjälpsfond erhålla en liten summa till mat och
medicin, om de ej tillhöra sjukkassa.

   Med de låga hyror arbeterskorna betala kunna deras
hyresavgifter icke förslå att fullt betäcka den hyra
föreningen har, men om hyra för samlingsrummen och
föreståndarinnornas rum avräknas, göra de detta.
Dessutom har föreningen kostnader för värme, tvätt
belysning i kök och samlingsrum, löner åt föreståndarinnor
m. m. Dessa utgifter betäckas genom medlemsavgifter,
räntor å föreningens kapital samt ett årligt anslag från
Stockholms stad om 2,000 kr.

   Delvis efter mönster av dessa hem har senare
upprättats arbeterskehem på olika orter i Sverige. I
Stockholm har K. F. U. K. två hem med tillsammans 55
platser. Dessa äro s. k. inackorderingshem, där så väl
rum som kost betalas med 9 kr. i veckan, Rummen
delas av 3 personer.

   I Göteborg finns det av fröken B. Dickson 1903
grundade Gårdabo, i förstaden Gårda, som har eget hus
med plats för ett 30-tal arbeterskor. Här ha
hyresgästerna hel inackordering och även utom hemmet
boende få middag. Detta hem sorterar under K. F. U. K.

   Malmö har sedan 1907 ett inackorderingshem för
arbeterskor, där 18 platser finnas och priset är cirka
10  kr. i veckan i ett för allt. En klubb av arbeterskor
benämnd »Hemtrevnad» har också hyrt ut rum, men
har nu blott klubblokalen kvar.

   Örebro fick för ett par år sedan genom fru Augusta
Palmborgs bemödanden ett mindre arbeterskehem, där
även matservering varit inrättad.

   Stockholms arbeterskor ha nu även tillfälle att få
hyra mera självständig bostad i de »Bostadshus för
självförsörjande kvinnor», som tack vare några donationer
uppstått. Det första blev färdigt hösten 1907 och är
beläget Dalagatan 35 i den norra delen av staden. Det
kom till genom en donation på 400,000 kronor och
tillfaller efter donatorns död Stockholms stad, som skänkt
tomten till detsamma. Här kunna ensamma arbetande
kvinnor eller änkor och ogifta mödrar med barn få
särdeles billig och bra bostad. Där finnas 135 rum med
kokvrå eller kök, de med kök avsedda för kvinnor med
barn, kosta 17 kr. i månaden. Alla rum ha garderober
och korkmatta på golven samt värme. Hyran för ett
ensamt litet rum är 10 kr. i månaden, för delat rum
13—15 kr. Varje hyresgäst även i delat rum har sitt
kontrakt och kontraktens antal voro 1916: 210.

   Av donationen reserverades 100,000 kr. till nybyggnad
och sedan denna summa förräntats, kunde våren 1916
ett liknande bostadshus i samma stadsdel, Västeråsgatan
3, öppnas till de självförsörjande kvinnornas tjänst. Detta
hus har 141 rum, 15 med kök. De rum som ej ha
kök, ha kokvrå, 50 äro för en person och kosta 10—14
kr. i månaden, 66 äro delade av två personer och kosta
15—20 kr. i månaden. Rum och kök kostar 17 kr. i
månaden. Av de 50 ensamrummen bebos 12 av 2
personer, arbeterskor, som ha sina mödrar hos sig.

   Ännu ett bostadshus för självförsörjande kvinnor äger
Stockholms stad nämligen det i södra stadsdelen, 74
Bondegatan, belägna Danelii bostadshus. År 1908
donerades i testamente efter grosshandlaren Danelius 2,000,000
kr. till Stockholms stad, med förordnande att då räntan
uppgått till 400,000 kr., skulle ett bostadshus för
självförsörjande kvinnor ur arbetsklassen byggas. Den 1
januari 1915 kunde det första huset taga emot sina
hyresgäster. Detta hus innehåller 106 lägenheter,
värdinnans och portvaktens inbegripna. I huset finnas 15
lägenheter à 1 rum och kök, uthyrda åt änkor eller
ogifta mödrar med barn, till en månadshyra av 15 eller
20 kr. 53 rum bebos av två personer och dessa
betinga en månadshyra av 16, 18 eller 20 kr. De 35
något mindre rum, som bebos av en person, betalas med
12, 13, 14 eller 15 kr. i månaden. I huset finnes
bad- samt tvätt- och strykrum till hyresgästernas begagnande
mot en billig avgift. Donationens handlingar förordna
att ytterligare två lika stora hus för självförsörjande
kvinnor skola byggas.

   Alla ovannämnda företag till beredande av bostäder
åt ensamstående arbeterskor hava tillkommit genom
enskilt initiativ, men en och annan fabriksägare (eller
bolag) har vid byggandet av arbetarbostäder tänkt på de
ogifta arbeterskorna. Vid Jonsereds textilfabriker
uppfördes redan år 1895 ett präktigt »flickhem» för
textilfabrikens ogifta arbeterskor med ett 60-tal platser och
Jutefabriken i Södertälje har likaledes uppfört ett
utmärkt trevligt hem för de arbeterskor, som äro
ensamstående. På båda hållen är fabrikens matservering för
personalen förlagd till samma byggnad.

   Vid Liljeholmens stearinfabrik och Stockholms
bomullsspinneriaktiebolag m. fl. fabriker ha i
arbetarbostadshusen inretts särskilda rum, som två arbeterskor kunna
dela mot billig hyra, men i allmänhet beräknar man
både i städerna och fabrikssamhällena på landet att de
ogifta kunna »bo inne». Detta system bör dock både
för familjernas och de ogifta arbetarnas och arbeterskornas
skull utrotas. För arbeterskornas hälsa och för att de
i sedligt avseende skola kunna höja sig, är det
nödvändigt att man bereder dem tillfälle till sunda och
billiga bostäder, där de kunna trivas och känna ett hems
rogivande och stärkande inflytande.

                
Hur man reder sig med förtjänsten.

   Jag har i annat sammanhang påpekat att det
industriella arbetet anses medföra faror för kvinnan, vilka man
numera genom lagstiftning och andra lämpliga åtgärder
söker motarbeta. Dessa faror, som äro av såväl 
hygienisk som moralisk art, bero dels på själva
arbetsförhållandena, dels också på arbeterskornas levnadsförhållanden
i övrigt. Men en arbeterskas levnadsförhållanden stå
—   i synnerhet om  hon är hänvisad till att helt och
hållet försörja sig själv — i direkt beroende av hennes
löneförhållanden. Och inverkar redan själva arbetet
skadligt genom sin beskaffenhet, sin enformighet och den
alltför långa arbetstiden, genom dålig luft i
arbetslokalerna och en mindre god anda bland kamraterna, så är
det klart, att allt detta naturligtvis blir ännu mer
ödesdigert för arbeterskan, om hon på grund av en alltför
knapp inkomst, nödgas bo och äta dåligt samt för övrigt
föra ett ytterst försakande liv.

   Men naturligtvis kan en arbeterska med små inkomster
mången gång reda sig bättre än en som har  stor
förtjänst. Det är icke endast fråga om hur pass stor lön
man har, utan också om hur man förstår att använda
sin lön.

   Av utgifterna blir alltid hyran den förnämsta. Det
viktigaste är att ha tak över huvudet, och ej blott i
Stockholm är man van att få ge ut nästan tredjedelen
av sin förtjänst till hyra. Överallt i landet ha ju
bostadsprisen stigit väsentligt under de senare åren (här talar
jag ej blott om krigsåren) och vill en arbeterska, ensam
eller tillsammans med en kamrat, hyra eget rum, får hon
också bereda sig på att det blir dyrt. Som bekant
måste ju de arbeterskor, som ej ha föräldrahem i
Stockholm, bo inne, så vida de ej lyckats fä  plats i något
bostadshus eller hem med billiga hyror, där de utom
andra förmåner ha den att få betala hyran per månad.

   I de fall, då en arbeterska hyr självständigt, är i
dessa tider veden en dryg utgiftspost mot förr, men
framför allt gå ju pängarna åt till födan, som ju näst
hyran är eller rättare borde vara det viktigaste. Men
nu som alltid är det vanligt att särskilt de yngre
arbeterskorna spara på maten för att köpa kläder, och i
alla tider ha de lägst avlönade klagat att det ingenting
blir över till kläder. Visst gör mången mycket
oförståndiga inköp och ger ut sina slantar för ohållbar
grannlåt, men andra — särskilt de som kunna sy —
ha en märkvärdig förmåga att se prydliga ut med ytterst
små utgifter för kläder.

   Jag har under olika tider haft tillfälle att göra
undersökningar av ensamstående arbeterskors inkomst- och
utgiftsposter för några veckor i taget, och det har varit
ganska blandade uppgifter, som lämnats mig. Det är ej
så brukligt att föra noggranna räkenskaper, i de flesta
fall för man inga räkenskaper alls. Vad skall det
egentligen tjäna till, när man förtjänar så litet, menar mången.
Sina inkomster har man för det mesta reda på (om man
har veckolön eller arbetsbok på fabriken är detta ju
ingen konst), men utgifterna bryr man sig inte om att
anteckna. En och annan tycker dock att »det är roligt
att se vart pängarna ta vägen», och skriver upp varje öre.

   Så var fallet med en 33-årig stråhattsömmerska i
Stockholm, som år 1908 lät mig få del av sin kassabok.

   Hennes inkomst var då i genomsnitt 70 kronor i
månaden — 840 kronor om året. Hennes hyra var 13 kronor
i månaden — 156 kronor per år — till kläder beräknade
hon endast 50 kronor, och det räckte riktigt bra, sade
hon. Hon gjorde sig en ny klädning vartannat år, sina
blusar sydde hon själv. Ett par nya kängor, två
halvsulningar och ett par galoscher var vad hon i skoväg
behövde, övriga klädespersedlar köptes, när de nödvändigt
måste köpas och hon hade råd. Trevligt och snyggt
klädd var hon alltid.

   Då hyra och kläder kostade ungefär 206 kronor, skulle
hon ha omkring 630 kronor till mat och övriga utgifter.
För sin middag, som hon intog på automater, ibland
på enklare spisställen, beräknade hon 4 kronor i veckan
och för matvaror till övriga mål ungefär lika mycket.

För tvätt beräknade hon 2 kronor i månaden, för gas
och fotogen 1 — 1:50, sjukkasseavgiften kostade 1:75 i
månaden och på en del småutgifter, nöjen, lektyr o. s. v.
gav hon ut 5—7 kronor varje månad. Samtliga utgifter
för denna arbeterska gingo i genomsnitt till 60 à 65
kronor i månaden. Och alltid kom det en femma eller
så på sparbanken. Men så var hon också en ovanligt
sparsam och förståndig kvinna. Sina små besparingar
har hon flera gånger använt till att få några veckors
lantluft, då hennes hälsa ej är den bästa.

   Som motstycke må anföras en helt ung arbeterskas
utgifter under två veckor samma år (1908).


Hyra (efter 7 kronor i månaden).  kr. 3: 5O 
Mat (som hon lagade själv)  » 8: 30 
Kläder (strumpor, halvsulning m. m.)  » 4: 60 
Diverse (fotogén, nöje, medicin).  » 4: 50 
Summa utgifter kr. 20: 90
 

   Denna flickas inkomster under de två veckorna var
endast 15:90. Hon kom ofta, trots stor sparsamhet, på
balans och måste låna av sin syster, som hon bodde
tillsammans med. Men skulderna betalades av ganska
ordentligt, de uppgingo aldrig till större summor. Systern
brukade säga att hennes ständiga fråga var: »Är  jag
skyldig dig något?» Emellanåt, vid övertidsarbete kunde
veckoförtjänsten bli ända till 12 kronor, men då sydde
hon 13, 14 timmar om dagen.

   En annan 20-årig arbeterska, anställd vid
ammunitionsfabrik, vars veckoförtjänst var 13 kronor hela året om,
beräknade 100 kronor till sin toalett och för sin hyra
(8 kronor i månaden) jämte litet kokgas 100 kronor
per år. Om inkomsten var 660 kronor, skulle hon till
mat och övriga utgifter ha omkring 460 kronor om
året. Hon betalade 60 öre för sina middagar och lagade
de andra målen själv. Hennes inkomst räckte utmärkt,
tack vare den billiga hyran, och hon var alltid mycket
bra och nätt klädd utan att ha någon slags grannlåt.
Under årens lopp skaffade hon sig en hel mängd goda
böcker och hade till och med råd att förfärdiga
flera vackra handarbeten, som voro rätt dyra i inköp.
Och när hon vid 26 års ålder gifte sig, hade hon köpt
både ett och annat till hushållet, fastän förtjänsten ej
blev mer än 18 öre högre i veckan.

   Arbeterskornas matförhållanden i Stockholm ha just
aldrig varit tillfredsställande. Förr i världen fanns det
matställen, där de åto middag för 30, 35 öre, och 2
kronor i veckan var länge ett vanligt inackorderingspris
på privatspisningar. På senare åren har priset för en
något så när bra middag stigit till 50 öre, medan de,
som ha större pretentioner betalat 60 öre och mer.
Flickor, som kunna få koka, där de bo, undvika gärna
att äta ute; de få mer för pengarna säga de, om de
laga sin mat själva. Numera är ju arbetstiden på en
hel del arbetsplatser från 8 f. m. till 5 eller 6 e. m.,
med blott en halv eller hel timmes rast till frukost eller
middag, hur man nu vill kalla det, samt någon stund
till kaffe. De flesta arbeterskor föredraga då att äta
sitt stadigaste mål vid 6- eller 7-tiden på kvällen, medan
de hela dagen leva på kaffe och smörgås eller kall mat.
Detta fara de ej väl av. På många större arbetsställen
har man dock inrättat marketenterier, där varm mat
tillhandahålles personalen mot självkostnadspris. I
arbetsgivarnas eget intresse ligger ju att deras folk får tillräcklig
och närande kost och på en del ställen ha arbetarna
slagit sig tillsammans till samköpslag, varigenom de fått
matvaror något billigare.

   En förening i Stockholm, som under flera år anordnat
billig middagsspisning för arbeterskor, är Södra K. F. U. K.
Sedan januari 1917 har denna förening, med understöd
av Stockholms stad öppnat ett bespisningsställe, kallat
Kvinnornas kök och avsett for de lägst avlönade
ensamstående arbeterskorna. Ett middagsmål bestående av 2
rätter mat kostar där 60 öre, men köpes veckokuponger
blott 50 öre. En del arbeterskor betala blott 35 öre,
då Stockholms stad såsom dyrtidsunderstöd lägger till
den återstående kostnaden. Rabattkort fås hos
livsmedelsnämnden. Omkring 300 middagar serverades eller
hämtades dagligen i Kvinnornas kök under vintern 1917.

   Södra K. F. U. K. har också under flera år anordnat
matlagningskurser för arbeterskor, ibland i föreningens
egen lokal, ibland i fabrikslokalerna, där firmorna ofta
låtit inreda provisoriska kök med gasspisar. Dessa
matlagningskurser ha varit mycket omtyckta och eftersökta.
Så har även varit fallet med de matlagningskurser
föreningen Vita Bandet anordnat för arbeterskor både
i Stockholm och på andra orter. Ej mindre än 12
av Vita Bandets lokalföreningar ha under 1916 haft
matlagningsundervisning med tillsammans 30 kurser och
åtskilliga demonstrationsföredrag.

   Även andra föreningar ha matlagningskurser för
arbeterskor och dessa besöka också de aftonkurser som vid
många hushållsskolor ordnas särskilt för dem. »De
vandrande skolköken» ha också spritt kunskap i huslig
ekonomi, ej sällan ha de tagits i anspråk i industrisamhällen
på landsbygden, där såväl arbetarhustrurna som de ogifta
arbeterskorna deltaga i kurserna.

   Opraktiskhet och okunnighet är ju ofta orsaken till
att flickor med relativt god förtjänst, som kunde ha råd
att skaffa sig ordentlig mat, leva på olämplig och
otillräcklig kost. De förstå icke hur nödvändigt det är för
dem att få närande föda, och matlagningskurserna ha en
stor betydelse både ur hygienisk och ekonomisk
synpunkt.

   Icke mindre betydelse ha kurser i klädsömnad för
arbeterskor. Sådana ha också ordnats på olika håll och
vunnit rätt stor anslutning. Arbeterskor, som bo inne,
ha för det mesta svårt att få sy och tvätta åt sig, ty
om de sitta uppe om kvällarna, klagar man att de störa.
Så köpes mest färdigsydda kläder av dem som icke äro
sömmerskor, sällan av hållbaraste slag. Många ta kappor
och dräkter på avbetalning, då de naturligtvis få betala
dem dyrare. Och jag har känt dem som måste
pantsätta sommarkläder, då vinterkappan behövdes.

   År 1904 gjorde jag en undersökning av omkring
tvåhundra stockholmsarbeterskors budget. På den tiden
voro ju levnadskostnaderna betydligt lägre än nu. Jag
konstaterade då att 2 kronor om dagen — söndagen
inberäknad — borde en självförsörjande arbeterska
förtjäna för att kunna leva någorlunda bekymmersfritt.

Att, såsom många på den tiden kunde — med en
inkomst av 8—12, kronor i veckan — betala sin hyra,
äta tämligen tillräckligt och vara snyggt klädda samt
dessutom bestå sig ett och annat nöje, det är
verkligen, såsom någon betecknade det, ett konststycke.

»Det går för det måste gå», svarade mig en gång en
flicka, då jag undrade hur hon kunde reda sig med 10
kronor i veckan och ändå lägga över en slant till
sommarledighet. Och vad bättre är, det går med förnöjsamhet
och gott humör, eller åtminstone utan klagan.

    En 22-årig sömmerska hade från den 15 nov.—15
dec. 1904 en förtjänst av 38 kronor Hennes arbetstid
var 11 timmar, lördagar 9 timmar. Hennes utgiftslista
under denna månad såg ut så här:


Hyra (dåligt inneboende)  Kr. 6: 00  
Middagar   » 8: 04  
Annan mat  » 8: 58  
Kläder, skodon  » 13: 95 
Diverse, (bad, fotogen m. m.)  » 3: 69  
 Summa Kr.         40: 26 
   

Utgifterna överstego alltså inkomsterna med kronor
2:26. För mat hade hon denna vecka givit ut kronor
16:62, d. v. s. 4 kronor 15 öre i veckan.

   »På 2 kronor om dagen skulle jag kunna leva
kungligt», sade vid samma tid (1904) en 19-åring, som på sin
syfabrik ej kommit upp till mer än 6 à 6: 50 i veckan.
Hon bodde hos släktingar, sov på ett sofflock i ett
överfyllt rum, betalade därför 5 kronor i månaden och
fick också morgonkaffe. För middag betalade hon 25
öre och fick en rätt mat (ibland en rätt på köpet) hos
en bekant fru, som hade »spisning» för några arbetare.
Till frukost och kvällsvard beräknade hon 1:50 alltså
omkring 3 kronor i veckan för födan. Till övriga
utgifter hade hon vanligen 2 kronor över varje vecka och
med detta krånglade hon sig fram, lånade ibland och
svalt ibland, när hon var i knipa. Men det var första
året hon var ute på egen hand, de kläder hon haft
med hemifrån räckte bra till och varken hälsan eller
humöret hade ännu hunnit bli synnerligen frestade av
det umbärande liv hon förde.
   En annan undersökning, omfattande arbeterskor i olika
fabriker, sömmerskor, strykerskor, silverpolererskor,
bokbinderskor, skonåtlerskor samt några biträden i enklare
affärer, företog jag i september 1916, då
levnadskostnaderna voro nog så höga. De 62 arbeterskor, som
besvarade formulären voro till åldern:

under 20 år  2 
 20--25 »  24 
 25--30 »  15 
 30--35 »  10 
 35--40 »  5  
 40--50 »  6 
 62

 
Deras veckoinkomst var:

Kr.  Antal arbeterskor. 
Under 10  2          
10--12  11        
12--15  l6       
15--18  22         
18--20  6          
20--25  4          
28  1         
 62
         

   Sina utgifter för mat per vecka uppgiva de vara:

Kr.   Antal arbeterskor. 
5--6  2      
7--8  1O      
8--10  34      
10--12  16      
62      


   De flesta gåvo alltså ut 8—10 kronor i veckan för
maten, noggrant uträknat blir det kronor 9:07 i veckan
i medeltal. Medelförtjänsten blir ej större än kronor
15:55 i veckan. Detta var, som nämnt, i september
1916. Sedan ha ju levnadskostnaderna stigit betydligt.
Många arbeterskor ha vid nyåret 1917 fått dyrtidstillägg.
För en stor del blir detta blott 50, 70 öre i veckan.

   De sista uppgifter rörande arbeterskors budget, som
jag lyckats få, äro från januari—mars 1917.

   Två systrar, fabrikssömmerskor, den ena omkring 45
år, den andra 10 år yngre, ha redogjort för sina
hushållsutgifter under denna tid. De hyra i ett bostadsföreningshus 
ett rum och kök — det senare litet, men väl inrett — 
för 17:50 i månaden. Hyran betalas per månad. De
ha hushåll tillsammans, den äldsta systern lagar maten
och bakar allt mjukt bröd. Ved köpa de för hela
vintern varje höst, det blir billigare än att köpa säckvis,
säga de. Tvätten lämna de bort, men mangla och stryka
själva. Under januari 1917 var deras utgift för mat
kronor 65:39. Efter utdrag ur deras hushållsbok har
jag gjort nedanstående beräkning av vad de använt till
olika slags matvaror denna månad.


Mjölk och grädde  Kr.  13: 54 
Ost och smör  »  10: 95 
Spisbröd  »  3: 57  
Mjöl och jäst  »  3: 66  
Gryn, ärter, potatis  »  5: 72 
Sill  »  0: 99 
Kött och fläsk  »  14: 66 
Kaffe, te, socker  »  12: 30 
 Kr.  65:39  


    Detta är, för båda systrarna alltså, kronor 1:05 för
var och en av dem per dag. Februari-utgifterna för 
mat voro kronor 58:65, även denna månad blir det
1:05 per dag och person och i mars blev det kronor
63:85 d. v. s. 1:03 per dag och person.

   Av hushållsboken framgår att de måtte ha köpt in
ett litet förråd av kaffe och gryn i januari.

   Dessa två systrars inkomst var 1916 för den ena 75
kronor i månaden hela året. Den andra, som arbetar
per styck, hade omkring 70 kronor i månaden.

   Den förra uppger sina månadsutgifter under 1916
—   sedan hon delat upp varje post på årets tolv
månader — vara:


Hyra  Kr.  8: 75   
Ved och fotogen  »  1: 62  
Skatt och sjukkassa  »  4: 00  
Tvätt och bad  »  1: 75 
Tidning, telefon  »  2: 00  
Kläder  »  7: 37  
Nöjen, spårvagnspängar  »  3: 00  
Diverse (presenter)  »  4: 60  
Maten m. m.  »  31: 40 
 Summa  Kr.  64: 49

  
   Hon påpekar att tvätt och ved naturligtvis komma
att bli dyrare 1917, att spårvagnsresorna, som hon
uppgivit vara 1 krona per månad, äro mest for sommaren,
då hon gör söndagsturer till ett ställe bortom Enskede
och har både norra och södra spårvagnarna att resa
med. För övrigt ha hennes »nöjen» under året gått
till omkring 24 kronor. Då har hon varit med om två
billighetsresor, en till Leksand och en till Östergötland,
besökt teatern 3 gånger, 1 konsert och aftonsamkväm
för arbeterskor en eller två gånger i månaden under
vintern.

   »Mina kläder voro ej mycket påkostade under 1916»
säger hon. »Ingen ny klänning eller kappa, blott ett
par sommarblusar, en kjol omsydd och en klänning färgad
och upprustad samt en ny sommarhatt, som skall
passera en sommar till, och en skinnmössa, som räcker
många år. Skodon har jag däremot slösat med, då jag
utom de nödvändiga köpte ett par helgdagskängor, som
skola räcka flera år. I »diverse utgifter» är inbegripet
allt möjligt, som ej kan räknas till mat eller kläder eller
de andra posterna. Det är underhåll av våra föräldrars
gravar, brandförsäkring, reparation av min klocka,
blommor, små gåvor o. s. v.»

   Den andra systern, som ju förtjänade omkring 70
kronor i månaden, har under 1916 en sammanräknad
månadsutgift av kronor 57:18. En del poster bli lika
med systerns såsom hyra, telefon, bad och tvätt, ved
och sjukkassa. Men hennes skatt går blott till 75 öre
per månad och gasavgiften, som hon tycks ha på sin
del, medan systern har fotogénen, är 1 krona i månaden.
För kläder och skodon har hon en månadsutgift av
kronor 3:80, d. v. s. kronor 45:60 för hela året. Hon
har nämligen, som hon upplyser, köpt en dräkt och en
mössa, vilka räcka några år »därför så stor utgift».

   Även hon har upptagit 1 krona i månaden for
spårvagnsresor, men har ingen post för nöjen, ty hon har
ej gjort några resor. Hennes diversekonto, vari ingår
tvål, såpa och putsmedel, är 3:88 per månad.

   Båda systrarna ha alltså av sina små löner även under
1916, som ju var dyrtid, sparat av sina förtjänster. Det
är rörande att se, hur väl de hushålla och använda allt,
hur nöjda de äro och hur väl de komma överens. Som
jag känt dem i många år och emellanåt besöker dem,
vet jag hur hemtrevligt och gästfritt deras lilla bo är.
Dit samlas ofta några andra arbeterskor om
söndagseftermiddagar och vid helger, och är det frågan om att
bistå en nödställd kamrat, göra de allt vad de kunna.
Båda ha de alltid, trots sitt arbetsamma liv, varit vakna
och intresserade, läsa gärna goda böcker, ha deltagit i
undervisningskurser och föredrag samt — vilket ju är
betydelsefullt — vårdat sig kroppsligt mycket väl. Så
ha de, under alla år, om söndagarna företagit långa
promenader, som friskat upp dem, sällan varit ute sent
om kvällarna, och badat flitigt.

   Jag har alltid beundrat dessa två systrar, som i
plikttrogenhet och förnöjsamhet förstått att göra det bästa
av sitt strävsamma liv och jag vet, att de äro aktade
och avhållna av kamrater och arbetsgivare.

   Av yngre flickor kan man givetvis ej fordra samma
kloka sparsamhet, men bland 20—30-åringarna känner
jag många som sköta sig utmärkt väl. En sak som
alltid varit mindre bra, är att matvaruaffärerna i
Stockholm, de s. k. »magasinen», lämna kredit på både större
och mindre inköp, varigenom arbeterskorna lätt frestas
att köpa mer än de ha råd till och få skulder, som de
sedan ha svårt att betala. Visst är det gott att en
fattig stackare kan få litet mat på kredit, men
kreditsystemet ger anledning till många missbruk.

   Avbetalningssystemet är inte heller så vidare bra, då
varorna naturligtvis fördyras genom detta. Men kläder,
symaskiner, möbler m. m. tagas gärna på avbetalning
av dem som ej av sin lön kunna spara ihop någon
större summa. En symaskin skaffar sig arbeterskan
gärna »när hon kommit sig litet för», som det heter,
d. v. s. när hon blivit övad i sitt yrke och fått upp förtjänsten
ett stycke över minimilönen. Bor hon i sitt hem eller
har hon sådan bostad att hon har plats för symaskinen
och har hon tid och förmåga att sy åt sig, sparar hon
rätt mycket på detta. Flickor, som bo i sina hem, bli
dock ofta bortskämda av sina mödrar, som passa upp
dem och laga åt dem. Jag minns en tjugufemårig
bokbinderska, som bodde i sitt hem. Hon slutade sitt
arbete kl. 6 och jag uppmanade henne att besöka
Borgarskolans kurser om kvällarna, om hon trodde sig
orka med detta. Men hon ville hellre vara hemma om
kvällarna, sade hon. »Vad gör Ni om kvällarna då?»
frågade jag. »Kanske Ni måste hjälpa er mor i
hushållet?» »Nej, om kvällarna virkar jag.» »Ja, men Ni
måste väl sy och laga åt er också?» »Nej, det
behöver jag inte, det gör mamma.» Modern både sydde
nytt och lagade åt sina tre fullvuxna döttrar och när
mor sedan sjuknade och dog, köpte de färdigsydda
kläder. Hon hade ej lärt dem att sy kläder, ehuru hon
själv var skicklig.

   Hur det nu är, så kan det ju gå med yttersta
sparsamhet att under normala tider reda sig med
arbetsförtjänsten även i de lägst avlönade yrkena, om man får
vara frisk och ingen arbetsbrist råder. Men det händer
att det är dåliga tider för en viss industri, att fabriken
i brist på råvaror stänges eller att arbetstiden förkortas
med flera timmar dagligen. Vid arbetsbrist eller vid
anskaffandet av arbetsbesparande maskiner uppsägas ofta
ett antal arbeterskor.

   Det är klart att vid arbetsbrist en redan förut knapp
förtjänst blir otillräcklig. Vid en del fabriker erhåller
personalen vid inknappad arbetstid en viss större eller
mindre procent av arbetslönen, men på andra ställen
intet.

   Livet blir vid arbetsbrist ganska bekymmersamt för
den ensamstående arbeterskan, men ännu mer
bekymmersamt blir det för dem, som utom sig själva ha barn att
försörja.

   Ogifta arbeterskor ha i allmänhet endast ett barn,
åtminstone ha många som äro mödrar till flera barn,
sällan mer än ett hemma hos sig. Men änkor och
frånskilda hustrur, samt sådana som äro gifta med sjuka
eller supiga män, måste ofta få förtjänsten att räcka
för dem själva och flera barn. Av de sistnämnda ha
dock många fattigvårdshjälp. Även ogifta arbeterskor
kunna numer, tack vare den förändrade uppfattningen
om ogifta mödrars och deras barns ställning, på många
sätt få stöd och hjälp.

                         
I arbetslöshetstider.

   Vad det vill säga att gå och söka arbete och inte
få något, att dag efter dag så tidigt som möjligt på
morgonen studera tidningarnas annonser och sedan springa
från ställe till ställe och alltid finna platsen upptagen.
Att sitta timme efter timme, dag efter dag på
»arbetsförmedlingen», att ge ut pängar för annonser och
spårvagnsturer, medan man vet att slantarna på ett
oroväckande sätt smält ihop, eller att låna en slant här och
en slant där på den osäkra utsikten att snart få arbete
—   hur detta är, kan nog ingen rätt fatta, som ej gjort
en liknande erfarenhet. Det är så ofta vi tycka att
något arbete borde väl den som verkligen vill arbeta
kunna få, man kan väl ta vad som helst hellre än att
gå utan. Men detta »vad som helst» är ej alltid till
finnandes. Och dessutom — är det underligt om modet
och energin slappas, när alla ansträngningar tyckas
förgäves och umbäranden komma till?

   Visserligen kan en kvinna nästan alltid lättare få
arbete än en man, även om hon är en yrkesarbeterska
utan andra kunskaper än i sitt fack, det må nu vara
bokbinderi eller textilarbete eller kanske silverpolering,
ty de flesta arbeterskor ha väl ändå någon erfarenhet i
husligt arbete, och enkel sömnad bruka kvinnor i
allmänhet kunna utföra.

   Men för det mesta vill man helst ha det slags arbete
man blivit van vid och vet att man kan utföra. Och
när en fabriksarbeterska söker privatplats, är det
vanligen blott för kortare tid. Husmödrarna vilja ej heller
gärna ta fabriksflickor till tjänarinnor; de veta att dessa
äro vana vid mera självständighet och mera fritid än
tjänstflickor samt ej heller ha några egentliga kunskaper
i hushållsarbetet.

De som ha lättast att få arbete äro de  sykunniga,
de kunna ju i tider av  arbetslöshet alltid sy  åt bekanta
eller ta bodsömnad, om sådan finns att få. De flesta
sömnadsyrken äro säsongyrken, men de sömmerskor, som
äro anställda å större ateljéer, förtjäna vanligen så pass
mycket att  de kunna ta sig ledigt några veckor på
sommaren, då det är minst att göra, den goda
förtjänsten under högsäsongen får utjämna den knappa
förtjänsten, då det är mindre gott om arbete. På en del
ställen ha sömmerskorna dagspänning, som oavkortad
betalas ut, även då tillgången till arbete är ringa. Men
en hel del sömmerskor, som engagerats under brådska,
avskedas åter, då de ej mer behövas.

   Vid sjukdom, som tvingat dem till frånvaro från
arbetet, bruka de flesta arbeterskor kunna få återkomma
till platsen, såvida det ej varit alltför länge de varit
frånvarande och även vid längre bortvaro   söker man
nog i de flesta fabriker att bereda dem möjlighet att
återkomma.

   Svårast ställa sig förhållandena om allmän
arbetslöshet råder inom ett eller flera yrken, så att en mängd
arbetare och arbeterskor gå lediga. Arbetslöshetens
orsaker ligga ofta djupt. Vi kunna söka dem i
överproduktion, i dåliga konjukturer, i material- eller
bränslebrist utom i vissa arbetens natur av säsongarbete, såsom
de nyss nämnda sömnadsyrkena.

   Men arbetslösheten uppstår ju också på grund av
strejker och lockouter. De som icke äro organiserade
och kunna påräkna understöd från fackföreningen, men
ej heller kunna ta arbete utan risk att anses för
strejkbrytare, få det då svårt. En strejk av de organiserade
vid en fabrik kan för övrigt ha till följd att hela
fabriken måste stoppa, det ena arbetslaget är ju beroende
av det andra. Om t. ex. buntmakarna, som ju tillhöra
läderarbetarnas fackförening, inställa arbetet, emedan de
vilja ha högre avlöning, bli pälssömmerskorna, som icke
tillhöra någon fackförening, strax utan arbete.
Härigenom förklaras det att de icke organiserades deltagande
i storstrejken 1909 var så stort.

   Lagen söker ju på flera sätt ingripa ordnande i
förhållandet mellan arbetsgivare och arbetare. Så fingo vi
genom en lag av 1906 av staten tillsatta och avlönade
förlikningsmän, som ha till uppgift att biträda vid
lösandet av tvister, lämna råd åt de stridande parterna
samt även att söka förekomma strejker och lockouter.
Vi ha i Sverige sju sådana förlikningsmän, som ha att
förhandla med arbetsgivare- och arbetareorganisationer
samt så vitt möjligt förmå de stridande att låta arbetet
ostört pågå under förhandlingarna. En lag om
arbetsavtal har ännu icke kommit till stånd.

   Före den stora lockouten och strejken 1909 rådde
under flera år beständiga tvister och småstrejker, genom
vilka arbetarna sökte pressa fram löneförhöjningar och
arbetsgivarna å sin sida försökte göra sin auktoritet i
fråga om arbetsledningen gällande genom att besvara
strejkerna med lockouter. Orsaken till den stora
kraftmätningen sommaren 1909 var väl egentligen att man
ledsnat på alla småstrider och trodde sig genom verkliga
kraftåtgärder kunna få bättre förhållanden till stånd. Den
av arbetsgivareorganisationen igångsatta storlockouten,
som trädde i kraft den 26 juli, besvarades den 4 augusti
med storstrejk, i vilken 285,000 personer deltogo. Ungefär
en fjärdedel av deltagarna voro oorganiserade och
kvinnornas antal var stort.

   Den som under denna tid vistades i Stockholm och
stod i beröring med arbetsklassen, måste få djupa intryck
av den spänning som rådde och med sorg känna hur
bitterheten växte och klyftan mellan samhällsklasserna
blev allt djupare. Att rusdrycksförbud infördes och att
de sysslolösa skarorna uppförde sig så oklanderligt var
ju en glädjande omständighet, men de understöd, som
utbetalades från organisationen, voro icke större än att
många familjer och enskilda ledo nöd. Åtminstone fick
jag se åtskilliga bevis härpå, om också ej fattigvården
hade några ökade utgifter, som är lätt att begripa.

   Många ensamstående arbetare och arbeterskor reste
till sina hem på landet, andra vågade ej ge sig av från
arbetsorten, det kunde ju hända att arbetet togs upp
vilken dag som helst och då lönade det sig ej att ge
ut respängar.

   För en hel del kvinnor, som icke tillhörde
organisationen och för vilka solidaritetstanken ännu var
främmande, föreföll det ytterst orättvist att behöva lida för
andras stridslust. Naturligtvis gick deras missnöje främst
ut över arbetsgivarna, men det var med en viss
bitterhet de talade om att de visst icke strejkade, men blivit
utan arbete, därför att männens arbete var inställt.
Andra kvinnor däremot — jag tänker på några hustrur
till strejkande män, som jag kände, klagade icke, ehuru
de måste pålägga sig stora försakelser. Svårast var det
nog, där stora barnskaror funnos, att under en hel månad
dra sig fram på det knappa understöd, som gavs;
hustrurna sökte i många fall erhålla husligt arbete eller
sömnad, då männen kunde se efter barnen.

   Bland de arbeterskor jag hade att göra med, var det
många, som efter ett par veckors arbetslöshet hade det
mycket svårt, så gott som intet till mat och ingenting
till månadshyran. Att jag styrde om att de fingo en
del matvaror samt tillstånd att betala av sin hyra i
efterskott ansågs av en del personer mindre riktigt handlat.
Arbeterskorna kunde gärna svälta — menade de som
skyllde all skuld för storstrejken på arbetarna. Men
om jag också ej med mina sympatier stått på arbetarnas
sida, utan att därför gilla deras avtalsbrott och hätskhet,
var det ju en enkel plikt att — liksom Röda Korset i
krig — söka hjälpa de oförskyllt lidande.

   Jag minns hur i slutet av storstrejkstiden en av
polissystrarna i Stockholm kom och anförtrodde mig sina
bekymmer över alla de sysslolösa kvinnorna. Antalet
av dem som gingo ute om kvällarna, hade ökats
märkbart — sade hon, om hon också ej bestämt kunde säga
att de byråskrivna blivit flera. Nöden och
arbetslösheten visade de sämre elementen på den utväg till
förtjänst, som gatan erbjöd, och särskilt en del kvinnor, som
förut varit slarviga, men sedan kommit i ordnat arbete,
grepo under storstrejkstiden till det gamla livet.

   De som rådde mig att låta arbeterskorna svälta för
att de desto förr skulle återgå till arbetet, dessa som
sutto i sina lyxuösa hem och aldrig vetat vad brist och
försakelse ville säga, de förstodo nog icke att dra ut
konsekvenserna av arbetslösheten, lika litet som de
förstodo det storslagna i arbetarnas förmåga av uppoffring
och uthållighet. Och hätskheten var sannerligen icke
minst på de bildades sida.

   För den socialt arbetande var storstrejken med allt
vad den förde med sig av misstro och klasshat och
nöd och grämelse en orsak till lidande och svårigheter
i deras verksamhet, men också en sporre till nya
ansträngningar.

   Det gällde att så mycket som möjligt sprida kunskap
om de sociala förhållandena, att visa att vad   som
behövdes var en verklig och fördjupad social bildning,
som kunde öppna de olika samhällsklassernas ögon för
att de icke hade skilda utan gemensamma intressen, att
det är samverkan icke strid som skall förbättra
samhällsförhållandena, att vi alla behöva varandra. Man kände
också, där man stod i det sociala arbetet, efter
storstrejken starkare än någonsin att endast yttre
förbättringar bli till föga nytta, om ej människornas hjärtan
förändras och de lära sig att de alla äro bröder.

   Det såg ut som om vi fått ett gott tillfälle att lära
oss detta, då världskriget bröt ut, som om de första
månadernas allvarliga stämning och mobiliseringen skulle
kunna föra representanterna för de olika samhällsklasserna
närmare varandra. Dock, snart stodo vi ju på samma
punkt som förut med varje samhällsklass bevakande sina
intressen. Tiden närmast efter krigsutbrottet var dock
särdeles krävande och lärorik för de socialt arbetande.
Det gällde ju organisationen av hjälparbetet för de
många, som blivit arbetslösa genom den stagnation inom
industrin som mobiliseringen medförde, och det gällde
också att hjälpa de många familjer, som voro utan
inkomst genom att familjefäderna gjorde landstormstjänst.

   En hel mängd arbeterskor av dem jag kände stodo
på en gång utan sysselsättning, och för de unga var ju
sysslolösheten på visst sätt lika farlig som förlusten av
inkomsten. Jag skyndade då strax i början av augusti
1914 att hos Röda Korset, som genast satt i gång
tillverkning av persedlar och förbandsartiklar, anhålla om
arbete åt dessa arbetslösa flickor, av vilka en hel del
voro sömmerskor. Detta lyckades dock icke till en
början, ehuru arbetslönen garanterades. Man förstod då
ännu icke på sina håll att de bättre situerade bäst
gagnade samhället genom att bereda arbetstillfällen åt
de mindre bemedlade och att det var bättre att ge
arbete än pänningunderstöd.

   Sedan den första förvirringen lagt sig och Drottningens
Centralkommitté bildats, blev dock hjälparbetet fört in i
mera verkligt sociala spår. Stora arméleveranser av
skjortor och kalsonger fingo övertagas av skyddsföreningar
och andra föreningar i Stockholm och landsorten, vilka
sedan utlämnade sömnad mot relativ god betalning till
arbetslösa kvinnor och mobiliserades hustrur.

   En stor leverans av strumpor till armén blev också
utförd av arbetslösa kvinnor. Med understöd av
Drottningens Centralkommitté kunde i Stockholm öppnas en
trikåstickningsverkstad, där de arbetslösa fingo lära 
stickning på rundstickningsmaskiner och där stickerskor med
egna maskiner samt maskerskor fingo hämta hemarbete.

20,000 par strumpor tillverkades här genom
verkstads- och hemarbete, det senare även utom Stockholm, under
tiden oktober 1914—mars 1915. Under lärotiden, som
vanligen var 3 veckor, erhöllo arbeterskorna 1 kr.—
1:50 per dag jämte gröt och mjölk till frukost, sedan
arbetades per styck. Då maskinerna gingo för
handkraft och garnet ej var det bästa samt strumporna
dessutom måste levereras till samma billiga pris som från
armén betalades till fabrikörer med elektriska maskiner,
kunde stickerskornas förtjänst ej bli synnerligen stor —
i medeltal 8 kr. i veckan + frukosten. Men någon
förtjänst är bättre än ingen och ett 60-tal kvinnor hade i
alla fall sysselsättning med stickning och maskning under
detta halvår.

   Ett annat nöd hjälpsföretag var det som Södra K. F.
U. K. i Stockholm startade, den s. k. »Nödhjälpspåsen»
en påsfabrik, som under 1915 gav ett hundratal
arbeterskor åt gången sysselsättning. Man tillverkade påsar
och askar, koklådor och en del mindre pappersarbeten.
Denna fabrik har erhållit understöd dels av Drottningens
Centralkommitté, dels av Stockholms stad och fortsatt
sin verksamhet ännu under 1917. Från yrkesinspektionen
och arbetsförmedlingsanstalterna ha de arbetslösa
kvinnorna hänvisats dit. Särskilt var »Nödhjälpspåsen» till
stor nytta för arbetslösa cigarrarbeterskor. Genom att
Monopolet skulle övertaga tobaksfabrikerna, blevo ju
tobaksarbeterskor i mängd arbetslösa vintern 1915 och till deras
hjälp uppsattes också en linnesömnadsfabrik, där de fingo
lära sy.

   Denna fabrik såväl som en hel del andra åtgärder
under kristiden tillkom på initiativ av yrkesinspektrisen.
Så ville hon också bereda de många kvinnor, som hade
förkortad arbetstid, tillfälle att inhämta nyttiga kunskaper,
särskilt i sömnad och matlagning.

   För detta ändamål fick hon till stånd
matlagnings- och sömnadskurser i Stockholm, Norrköping, Göteborg,
Malmö m. fl. orter. I regeln gåvo kommunerna
understöd till enskilda föreningar för anordnandet av dessa
kurser och matlagningskurserna ordnades på de flesta
håll i samband med billig middagsservering för
arbetslösa. I Stockholm kunde arbetslösa kvinnor få middag
för 25 öre, tack vare stadens understöd.

   Sömnadskurser ordnades i Stockholm på så sätt att
»Kvinnornas Uppbåd» insamlade avlagda kläder och
hustrur och arbeterskor fingo lära att sy om dessa
kläder åt sig själva och sina barn. Undervisningen, som
var fri, bekostades av Kvinnornas Uppbåd och de sydda
plaggen skänktes åt dem som förfärdigat dem. Dessa kurser
vunno stor popularitet. Sedermera upplärdes en hel del
kvinnor att sy militärkappor och fingo härigenom god
förtjänst.

   Från yrkesinspektionen har man nu framlagt den
åsikten att det i Stockholm och även på andra håll,
där stora arbeterskeskaror finnas, borde finnas någon
slags permanent arbetslöshets verkstad lik
»nödhjälps-påsen» eller en sömnadsverkstad. Och helt säkert skulle
sådana åtgärder vara till stor nytta. Ty om också
förtjänsten vid dylika verkstäder måste bli låg, är den
dock bättre än ingen förtjänst och många unga
arbeterskor skulle — såsom yrkesinspektionen framhållit —
räddas från stora svårigheter och frestelser, om en sådan
möjlighet till arbete alltid funnes. Produktionen vid
en dylik verkstad kan helt naturligt icke bära sina
omkostnader, men för staden skulle de dock kunna uppvägas
genom minskade fattigvårds- och sjukvårdskostnader.

   Ur dessa under kristiden skapade arbetsmöjligheter
har emellertid uppstått en ganska märklig institution,
som numera arbetar under namn av Drottningens
Centralkommittés Beställningskommission. Denna kommission
har så småningom övertagit stora leveranser till armén,
som man eljest brukade utlämna till olika firmor, och
nu sysselsätter kommissionen en mängd arbetare och
arbeterskor dels i Stockholm, dels i landsorten.

   I Stockholm disponerar beställningskommissionen bl. a.
de lokaler som Kungl. Vetenskapsakademien förut innehade
vid Drottninggatan, och sysselsätter där 500—600 arbetare,
de flesta kvinnor. Där är uniformsverkstad, trikåverkstad
och verkstad för tillskärning (med elektrisk
tillskärningsmaskin) av underkläder, madrassvar m. m. Underkläderna
och de andra bomullsvarorna distribueras härifrån till
föreningar, som sedan i sin tur utlämna dem till
hemsömmerskor.

   Allt i uniforms- och trikåverkstaden är fullkomligt
fabriksmässigt anordnat och arbetslönerna äro relativt
goda. Från den 1 juli 1915 till den 1 mars 1917
uppgick summan av de arbetslöner beställningskommissionen
utbetalat till 612,408:07 kr. Uniformsverkstaden ensam
betalade under denna tid ut 443,404:11 kr. i
arbetslöner.

   Strumpor utlämnas till hemstickerskor, medan tröjor
stickas på verkstaden. För handstickade strumpor hade
under ovannämnda tidsperiod betalats i arbetslöner
15,897:25 kr. och för maskinstickade strumpor 11,126:40
kr. Det är att märka att allt hemarbete från de
föreningar, som handhava dessa beställningar, betalas högre
än hos fabrikörer och grosshandlare. 

Beställningskommissionen, som strävar att ställa det bra för sina
arbeterskor, har nu vid verkstäderna i Stockholm anställt
en fabrikssyster samt upprättat intressekontor och
matservering.

   Som förut nämnts, blevo 1915, då Tobaksmonopolet
övertog all cigarr-, cigarrett- och snustillverkning i landet,
en stor skara tobaksarbeterskor lediga, somliga för några
månader, andra för längre tid, medan en del avskedades
helt och hållet. Till dessa skulle ett visst understöd
utbetalas av staten. Genom yrkesinspektionens påverkan
betalades understöden delvis in natura, därigenom att
fria middagar erhöllos. I Stockholm sköttes denna stora
middagsservering av Södra K. F. U. K., som
tillhandahöll 800—1,000 matgäster middag. Middagsspisningen,
som hölls i flera av Monopolet upplåtna lokaler, var
ordnad som husmodersskolor för arbetslösa
tobaksarbeterskor, vilka på detta sätt fingo lära matlagning
och hade en liten förtjänst.

   Men en stor del av statsunderstödet, särskilt till dem
som ej kunde beredas plats vid någon av Monopolets
fabriker, utbetalades kontant, och detta utan att man
hade någon garanti för att pängarna ej användes på
oförnuftigt sätt. Särskilt för de yngre, som voro ovana
att på en gång disponera stora pänningsummor och
antagligen ej hade begrepp om pänningars värde, var
det nog fara värt att de förslösade understödet inom
alltför kort tid. Det hade nog varit bättre, om det hade
kunnat ordnas så, att åtminstone de yngre fått gratis
lära ett annat yrke och under lärotiden erhållit
dagspänning av staten, men givetvis hade det ställt sig svårt
att genomföra något dylikt.

   Från yrkesinspektrisen, som numera fått två assistenter,
har, som nämnt, initiativet tagits till flera av företagen
till arbetslöshetens bekämpande bland industrins kvinnliga
arbetare. Och 1917 blir säkert för yrkesinspektrisen i
detta avseende ett lika arbetsamt år som 1914 och
1915  voro. På grund av material- och bränslebrist ha
ju textil- och andra fabriker inskränkt arbetstiden eller
helt inställt driften.

   Man har organiserat ved- och bärplockningsexkursioner
för arbetslösa arbeterskor under ledning av lärarinnor,
gymnaster eller andra lämpliga personer och vid större
egendomar har man engagerat dylika lag av arbeterskor
till rensnings- och annat jordbruksarbete.

   Folkhushållningskommissionen har ävenledes satt sig i
förbindelse med yrkesinspektrisen för att engagera
arbetslösa kvinnor till plockning av blåbär, lingon, kottar,
medicinalväxter m. m.

                  
Semesterfrågan.

   Redan för många år sedan, då jag först började lära
känna arbeterskorna, stod det klart för mig att något
borde göras för att arbetare och arbeterskor skulle få
semester. När jag under härliga sommardagar vandrade
i skogen eller satt vid stranden, insupande de friska
fläktarna från sjön, ilade mina tankar ofta till alla dessa,
som sällan eller aldrig komma ut från arbetsplatsernas
damm och buller, från de trånga, överbefolkade
enrumslägenheternas kvalm, från stadslivets jäkt till det fria,
lyftande, hälsobringande livet ute i naturen. Och jag
drömde om att få öppna dörrarna till de stora
verkstäderna och fabrikssalarna, där de jättestora maskinerna
med sitt slammer överrösta de små människorna, som
syssla med dem, och bjuda de män och kvinnor, som
arbetade där, att åtminstone för några dagar få lämna
det enformiga passandet av maskinerna och komma ut
till solsken och havsluft, till blommor och fågelsång för
att bara njuta och vila sig.

   Jag visste nog att de flesta av dem hade söndagarna
lediga och då gärna drogo ut till stadens omgivningar
för att få en smula med av sommarens fägring. Men
vilken högtid skulle det inte vara för dem att också
några vardagar få njuta sin frihet och få bo ute på
landet, vakna vid fåglarnas kvitter och veta att fastän
det var mitt i veckan, behövde de inte i tidiga
morgonen skynda till fabriken utan kunde i stället få ströva
omkring i skog och mark, så mycket de hade lust.
   Arbetarsemester — vem tänkte sig väl för en tjugo
år sedan möjligheten av att de kroppsarbetande
skarorna skulle kunna få riktig semester d. v. s. ledighet
från arbetet med bibehållen lön. Ledighet utan lön är
detsamma som arbetslöshet och sådan ledighet ha
tyvärr en hel del arbetare och arbeterskor i alla tider
haft. En stor skara sömmerskor, särskilt
kappsömmerskor, måste en 6—7 veckor under sommaren gå
utan arbete. I större firmor har man mer och mer
bemödat sig att bibehålla den ordinarie arbetsstyrkan och
låta sy lagerarbete, men mindre affärer och sådana som
endast sy beställt arbete ha ej kunnat behålla
sömmerskorna under den döda säsongen. Dessa och andra
säsongarbeterskor, som under sommaren gå lediga, t. ex.
modister, stråhattssömmerskor, pälssömmerskor och
klänningssömmerskor, bruka, om de ha föräldrahem på
landsbygden och ha råd, resa dit under ledighetstiden. Många
söka dock annat arbete t. ex. som uppasserskor vid
serveringar, i vattenstånd eller som vikarier i affärer,
där biträden ha ledighet. Många äro emellertid efter
det jäkt som vanligen råder i konfektionsyrkena om
vårarna, så pass uttröttade och klena att de ej orka
med något arbete på sommaren, ibland måste de rent
av söka sig till badorter och vilohem för att kunna
återvinna hälsan. Har förtjänsten varit god under den
bråda tiden, gå de hopsparade slantarna vanligen åt
under ledighetstiden.

   Det fanns i »den gamla goda tiden» d. v. s. för 20—25
år sedan, firmor, sådana som Augusta Lundin och K.
M. Lundberg m. fl. i Stockholm och flera i Göteborg,
som gåvo sina sömmerskor 14 dagars ledighet med en
gratifikation av 10 kr. Men när sömmerskorna
sedermera började organisera sig och fingo höjda löner, togs
detta för att använda en fackföreningsledares ord
»patriarkaliska» sätt bort.
   Under årens lopp har semester, som förr endast
bestods åt chefer på ansvarsfulla poster, ämbetsmän, lärare
och s. k. högre tjänstemän, införts inom en hel del
yrken som förut ej haft denna förmån och även lägre
tjänstemän, kontorister och butiksbiträden få åtminstone
en eller två veckors ledighet på sommaren med
bibehållande  av hela eller en del av lönen.

   Men de kroppsarbetande skarornas behov av vila
och rekreation tillgodoses sällan. Av en undersökning,
som jag på uppdrag av Centralförbundet för socialt
arbete, företog år 1914 för att utröna i vad mån
arbetarsemester finnes införd i Sverige, framgick att blott
ett ringa fåtal kroppsarbetare ha semester. Staten, som
ju jämte kommunerna såsom arbetsgivare bör föregå
med gott exempel, ger semester åt telegrafarbetare sedan
1908, — 15 dagar med full lön. Vidare har sedan 1905
och 1908 hospitalens personal, d. v. s. uppsyningsmän,
sköterskor och ekonomipersonal, efter ett års
anställning 15 — 30 dagars semester med full lön.
Tulltjänstemän av lägre grad liksom lägre tjänstemän vid
järnvägen ha 15 dagars semester, brevbärare likaså. Vid
tullen infördes semestern 1913, vid posten 1914.

   Av Sveriges kommunalarbetare, som 1914 beräknades
uppgå till 12,000, hade, då undersökningen det året
företogs, endast 19.11% d. v. s. 2,300 man semester
i de flesta fall efter en anställning av 2 år. Semesterns
längd var i allmänhet 7 dagar.

   Angående arbetare hos enskilda arbetsgivare erhöll
jag upplysningar genom arbetare- och
arbetsgivareorganisationer. Och bland de arbetare det här är fråga
om finnas även kvinnor, något som jag tror ej är fallet
med de kommunalarbetare jag omtalat. Omkring 20,000
arbetare beräknades vid tiden för undersökningen
erhålla semester, 3,275 hade fått semester genom
kollektivavtal. Bland de yrken, där i tariffuppgörelsen
semester var upptagen, märkas charkuteriarbetare,
bageriarbetare, bryggeriarbetare och textilarbetare (endast vid
Malmö yllefabrik), och bland dem äro givetvis många
kvinnor. Typograferna räknade sommaren 1912 208
arbetsställen, där semester införts, förövrigt förekom
semester vid några chokladfabriker, ett par litografiska
anstalter och bokbinderier, alla med många kvinnliga arbetare.

   I själva verket är det ju blott ett fåtal arbetsgivare
som insett semesterns betydelse. Ekonomiska och
konkurrenshänsyn ställa sig nog hindrande i vägen kanske
ock praktiska svårigheter att uppehålla en kontinuerlig
drift, om semester införes. På en del håll har man
stängt fabriken en vecka — vanligen midsommarverkan
— så att hela personalen fått semester på en gång,
på andra håll låter man ett visst antal arbetare bli
lediga samtidigt. Flera av de arbetsgivare som lämnat
uppgifter till C. S. A:s undersökning, ha liksom
arbetsgivare i utlandet förklarat, att om arbetarna använda
semestertiden rätt, d. v. s. till att genom friluftsliv stärka
sig, återvända de i regeln uppfriskade och intresserade
med goda arbetskrafter. De kunna då utföra bättre
och mer arbete, så att de på kort tid återbörda den
extra utgift ledigheten förorsakat.

   Jag vet av erfarenhet att fabrikernas folk, dessa
människor, som långa tider av året ej få gå ut medan 
solen är uppe, ha en märkvärdig förmåga att
tillgodogöra sig naturens hälsobringande krafter. Jag har sett
hur en enda veckas vistelse på landet verkat underbart
stärkande på uttröttade arbeterskor, hur vissheten om
att kunna få en tids ledighet och   glädjen     att planera
för denna tid    uppehållit krafter och humör under långa
månader av ytterst ansträngande arbete. Och jag är
övertygad om att det skulle bli en icke obetydlig
nationell vinst i ökad arbetskraft och hälsa hos en stor del
av befolkningen, om arbetarsemester bleve mer allmän.
För att inte tala om det tillskott av livsmod och
fosterlandskärlek, som skulle komma av att de lediga
skarorna bereddes tillfälle att få se något av vårt lands
skönhet.

   Ty om stora skaror av arbetare och arbeterskor skola
bli lediga för en sommarvecka eller par, måste det
också ordnas så att det finns billiga sommarhem och
badorter, där de kunna vistas. För de yngre bör det
ordnas fotturer och fältläger, billiga gemensamhetsresor,
segelturer o. s. v. För familjefäder bör det bli
möjlighet att ta hustru och barn med, här är ett stort fält
för samhällsnyttig verksamhet.

   Och jag kan av personlig erfarenhet säga att det är
en särdeles tacksam  och tillfredsställande uppgift detta,
att bereda de  trötta ur arbetsklassen tillfälle till 
rekreation på landet. Sedan 1904 har jag för Föreningen
Hem för arbeterskor haft ett sommarhem i Stockholms
närhet, där under 10—11 veckor av sommaren
arbeterskor i olika yrken fått tillbringa den ledighet om
1—3 högst 4 veckor de antingen med nöd fått sig
beviljad eller genom klenhet eller arbetslöshet varit tvungna
att taga sig. Lön under ledigheten, om den också
räckt blott en enda vecka, har så gott som ingen haft
före sommaren 1917, då några pälssömmerskor och
bokbinderskor hade sin lön för en vecka. Numera
disponerar detta sommarhem en egen villa på Värmdö, 3/4
timmes ångbåtsresa från Stockholm med stor skogstomt
och eget badhus. I stugan är det god plats för 14
gäster, men vid pingst och midsommar bruka de yngsta
gästerna logera på vinden och då kan man vara många
flera. För matlagningen är kokerska engagerad och
som husmoder har jag själv fungerat, men gästerna få
själva städa sina rum samt i tur och ordning duka och
torka disken. Till trevnaden i dylika hem hör att de verka
mer »familj» än pensionat, att måltiderna intagas vid
ett gemensamt, trevligt dukat bord, och att det finns
en värdinna, som har tid och förmåga att ägna gästerna
något av moderlig omvårdnad samt sätta prägeln av
»hem» på det hela. En sådan verksamhet är en rik
källa till glädje. Ute i naturen under gemensamma
måltider och promenader kommer man varandra på ett
helt annat sätt nära än då man träffas inom fyra
väggar, och det är just det representanterna för olika
samhällsklasser och yrkesgrupper behöva. Det är en fröjd
att se hur dessa vid ett instängt liv vana kvinnor njuta
av friluftslivet. De första dagarna bli de vanligen så
tagna av luften, att de somna här och var, på
mossbäddar och i hängmattor. Vad det gör dem gott att
få sova ut om morgnarna, att intaga sina måltider utan
brådska och utan att ha något besvär med dem. En
veckas landsvistelse visar sig ha verkligt uppfriskande
inflytande på de unga och på två veckor hinna de
som ej äro särskilt klena, vila upp sig riktigt bra.
Detta inse arbeterskorna och försöka spara, så de, om
man på arbetsplatsen kan bevilja det, vanligen ta två
veckors ledighet.

   Föreningen för sömmerskor i Stockholm har sedan
1880 haft en stuga på Väddö där klena
föreningsmedlemmar få vistas gratis. Detta hem har en fond om
18,000 kr. Avgiften på sommarhemmet bör ju ställas
så billig som möjligt — hos mig har den t. o. m. 1916
varit 6 kr. i veckan, 1917 7 kr.

   Och de senare åren har, glädjande nog, en hel mängd
dylika sommarhem för arbeterskor uppstått runt om i
landet. Föreningen Vita Bandets lokalföreningar på
olika orter ha ordnat sådana hem. Så har Stockholms
Norra Vita Bands förening ett mycket omtyckt
sommarhem vid Prästnibble å Svartsjölandet, Boråsföreningen
har ett vilohem, som är öppet hela året. Vita
Bandets föreningar i Gävle, Örebro, Falun, Halmstad, 
Västervik, Malmö, ha alla ordnat sommarhem för arbeterskor, som
i regeln hållas öppna 8—10 veckor och hålla mycket
billiga priser. Föreningarna få här och där hjälp av
arbetsgivarna till sommarhemmens underhåll.

   Vidare ha genom medlemmar av Sveriges kristliga
studentförbunds kvinnliga avdelning flera sommarstugor
for arbeterskor kommit till stånd. Två ligga i
Stockholms närhet vid Hagvik och Sätra äng, en har
Norrköpingsarbeterskorna hjälpt till att skapa fram, den heter
Lill-Bjärka och kom till 1913. 1915 fick 
Göteborgsarbeterskorna sin länge efterlängtade sommarstuga vid
Kläpp och 1916 öppnades för Uppsala-arbeterskorna
Viggby-stugan vid Dalby vid Mälaren. Och samma
år fingo även arbeterskorna i Jönköping sin
sommarstuga, medan Malmö—Lund fick en tillsammans vid
Vittsjö. Dessa stugor underhållas genom föreningar av
arbeterskor, studentskor och andra för saken intresserade
och deras icke minsta uppgift har varit att knyta
vänskapsband och befordra en naturlig samvaro mellan unga
kvinnor med så olika verksamhetsområden som
akademiska studier och fabriksarbete äro. Ty »stugfolket»
håller tillsammans också om vintrarna.

   Våra sommarhem och sommarstugor ha ej blott den
gemensamma uppgiften att bereda arbeterskorna tillfälle
till en eller ett par veckors billig sommarvila på landet
med bad, stärkande kost och ett trevligt hemliv, deras
verksamhet är också till för att driva fram semesterfrågan.
Genom att så många som möjligt av arbeterskorna söka
få ledigt och ha möjlighet att använda ledigheten så
att de ha verklig nytta av den, vilket visar sig i ökad
arbetsförmåga och färre sjukdagar, skall semestertanken
bryta igenom mer och mer. Arbetsgivarna skola väl
lära sig inse att de indirekt ha nytta av att arbetarna
få ledigt från sitt ofta enformiga och ansträngande göra
och den ena firman efter den andra skall nog införa
årlig semester för sin personal. Så småningom skall
nog yrkeslagstiftningen ta upp frågan om semester,
åtminstone inom vissa industrier. Vid 1917 års riksdag
har nu framlagts en motion om utredning av arbetarnas
semesterfråga och riksdagen har också beslutat att en
dylik utredning, skall företagas, så fort normala
arbetsförhållanden råda. Sveriges arbeterskor, som visa sig
förstå semesterns betydelse, göra ej blott sig själva
nytta genom att spara ihop till en liten
sommarledighet och använda den väl, de befordra semesterfrågans
lösning till förmån för alla sina kamrater.

   Tillfälle till några dagars landsvistelse har även
givits åt arbeterskor genom de sommarmöten för
arbeterskor och studentskor som Kristliga studentförbundets
kvinnliga medlemmar anordnat. Det första hölls 1911
vid Fågelsta nära Stockholm, och sedan 1913 ha ett
eller flera dylika sommarmöten hållits varje år vid
midsommar eller pingst. Vid dessa möten, till vilka
studentskorna inbjuda sina »kamrater från andra
arbetsområden till några dagars kamratsammanvaro till
inbördes hjälp och vederkvickelse», ha förekommit
föredrag och diskussioner i religiösa och sociala frågor,
musik och sång, allt så vitt möjligt i det fria. Mötena
ha hållits i natursköna trakter på stora herrgårdar, där
man inrett sovsalar i tomma sädesmagasin, rikt tillfälle
till utflykter och promenader har också givits och
allvaret och glädjen har stått väl tillsammans. Det är
gripande att få vara med vid ett sådant möte och känna
att sommarsolen lyser på en stor syskonskara, att
sommarvindarna fläktat bort allt vad klassfördomar heter
och att det går så lätt att enas och komma nära
varandra, därför »att livsproblemen och samhällsfrågorna
skärskådas i ljuset från Jesus av Nazareth.» Dessa
möten ge vederkvickelse åt kropp och själ och
arbeterskorna visa en rörande tacksamhet för dem.
   Ett nytt sätt för arbeterskorna att använda semestern
kom till sommaren 1915. Det var då några unga
lärarinnor i Stockholm togo initiativet till stiftandet av
»Blåbärsflickornas förbund». Detta förbund har ett
tvåfaldigt syfte, dels att tillvarataga skogsbär i de
vidsträckta skogsmarkerna, där stora mängder av bär år
efter år få ruttna ner, därför att ingen plockar dem,
och dels att ge mindre bemedlade unga stadsflickor,
anställda i fabriker, ateljéer och affärer, tillfälle till en
uppfriskande semestervistelse i skog och mark, vilken
de genom eget arbete — plockning och försäljning av
bär — själva förtjäna ihop. Meningen är att företaget
skall bära sig ekonomiskt. Genom
Medicinalväxtföreningen få blåbärsflickorna anvisning på lämpliga
bärtrakter i närheten av föreningens torkerier och dessa
torkerier inköpa bären. 1915 gjordes det första
försöket. 12 unga arbeterskor och två ledarinnor reste
till en plats några mil norr om Orsa och hade ett par
veckors härligt liv i den vackra naturen däruppe, men
blåbären hade i mognaden slagit fel och skörden gav
blott en ringa inkomst. Sommaren 1916 i augusti
startade 5 grupper »blåbärsflickor» om 8 personer i varje
grupp till Jämtland, Dalarna, Ångermanland och
Värmland. I 18 dagar var man borta och hade stor nytta
och glädje av färden, ehuru det ekonomiska resultatet
blev dåligt. Ledarinnorna av färderna ha dock ej
uppgivit saken utan samlat en reservfond och organiserat
1917 års bläbärsplockning mycket omsorgsfullt. Det
är ju tydligt att ett företag som detta har stor social
och fosterländsk betydelse utom den, att det ger de
unga arbeterskorna tillfälle till att få se vackra
trakter av vårt land, andas hälsosam skogsluft och leva
ett härdande friluftsliv. Att ej de klenaste orka vara
med är ju tydligt och att det måste vara hurtiga och
oförskräckta flickor ligger i sakens natur. Ej minst
betydelse har den sidan av företaget att detta ej
baseras på välgörenhet utan att »blåbärsflickorna» genom
eget arbete förtjäna sitt uppehälle under resan.

   Det finns alltså möjligheter för arbeterskorna att
tillbringa den sommarledighet de kunna få, så att den
blir till nytta och glädje. Många ha ju släktingar att
resa till, andra ha företagsamhet nog att hyra egna
söndagsstugor. Så hade fyra sömmerskor av mina
vänner några somrar hyrt en stuga, dit de begåvo
sig varje lördagskväll och där deras arbetskamrater
från fabriken i tur och ordning fingo hälsa på.
Kommunikationerna voro dåliga, de hade tre kvarts timmes
väg att gå från stationen och måste stiga upp kl. 5
varje måndagsmorgon, men likafullt njöto de
obeskrivligt. Nu ha de för sina under många år samlade
slantar köpt en jordbit och byggt en egen liten stuga i
Stockholms närhet att ha till söndagsstuga, så länge de
orka arbeta, och sedan till bostad året om. Själva ha
de hjälpt till med bygget, målat och tapetserat, grävt
och planterat på lördagskvällar och söndagar. Deras
semestervecka är ingen vilotid, men den gör gott ändå,
säga de.

   Att semester for de kroppsarbetande är ett fullt
berättigat krav, det är säkert. Arbeterskorna själva förstå
det bättre för varje år. På mitt sommarhem vistades
för några år sedan en 27-årig fabriksarbeterska, som på
de tio år hon varit i arbetet aldrig tagit sig ledigt mer
än för någon enda dag, då hon skulle tvätta åt sig.
Nu hade en lungkatarr tvingat henne att vila. Hon
stod så gott som ensam i världen, hennes arbete var
ansträngande, och hon var ganska bitter och missmodig
till sinnes, samt tycktes ej äga andra intressen än det
att kunna dra sig fram utan alltför stora umbäranden.
Då hon efter fjorton dagars vistelse på sommarhemmet,
solbränd och stärkt, skulle återvända till staden och
arbetet, sade hon med tårar i ögonen: »Jag kan inte
förstå hur det har gått till, men jag är som en ny
människa, både invärtes och utvärtes. Vad det nu
skall gå lätt att arbeta. Hela vintern skall jag ha
glädje av sommarminnena och när våren kommer kan
jag börja glädja mig åt att få komma ut nästa
sommar. Livet blir inte så tungt mera.»

      
Den socialdemokratiska kvinnorörelsen.

   De första arbeterskor jag lärde känna voro icke
intresserade av den socialdemokratiska rörelsen, somliga
voro unga och hade just inte håg att använda sin
fritid till att besöka möten och sammanträden, andra voro
äldre och av en pietistisk läggning och deltogo endast
i religiösa sammankomster.

   »Usch, då kan man ha roligare än höra så’nt där
socialistprat», sade en av de yngre en gång, »det gör
mig bara så upprörd. Och vad tjänar det egentligen
till, inte få vi det bättre för det.»

   Från de äldres sida hette det: »Det är syndigt att
predika upproriska läror, man får vara ödmjuk och nöjd.
Vår Herre styr nog till det bästa för oss utan att vi bråka
och ställa till oreda.»

   En gång efter ett möte för kappsömmerskor, som jag 
besökt tillsammans med några av mina arbeterskevänner,
sutto representanter för båda dessa åskådningar hemma
hos mig och språkade. Mötet hade varit ganska
stormigt, ty ett par arbetsgivare hade infunnit sig där, men
det hade slutat med att en mängd sömmerskor antecknat
sig till fackföreningen.

   Jag var upprörd över de oerhört små arbetslöner,
som betalades för även bättre arbete, men den sidan
av saken hade arbeterskorna inte så mycket att säga
om, de voro mest imponerade av det tal inledarinnan
vid mötet hållit. »Tänk så stiligt hon talade! Hon
kunde sjunga ut hon» — sade de. »Ja, hon talade
som den värsta biskop» — utlät sig en av de mest
förtjusta.

   Jag minns hur vi skrattade åt det sista omdömet, ty
det hade varit ett äkta socialistiskt brandtal, i vilket
överklassen och kapitalet blevo mycket illa tilltygade i
allt annat än valda ordalag. Men när hon beskrev de
fattiga sömmerskornas »slaveri» var det med tårar i
ögonen och en sådan äkta känsla, att man glömde det
tarvliga, då och då grova uttryckssättet.

   En sömmerska av Waldenströms folk hade suttit tyst
och hört oss andra prata om mötet. Nu anförde hon
ett ord ur bibeln: »Söken ej fåfänglig ära genom att
reta varandra och avundas varandra» — och hon
undrade om det inte var orätt att gå och höra socialisterna.
De ville bara väcka hat och oförnöjsamhet. Och man
skulle ju älska sin nästa.

   Hennes ord voro som eld i en krutdurk. Alla de
andra sade emot henne. Älska sin nästa — det kunde
hon säga åt överklassmänniskorna. Hon kunde gå och
predika för dem. Hon kunde säga till någon av de där
kappfabrikörerna, som betalade 80 och 90 öres
arbetslön för en kappa, att de skulle älska sina arbeterskor,
så kanske de betalade mera.

   »Jag sad’ något sån’t där en gång till vår
grosshandlare», berättade en flicka. »Han betalar 60 öre
dussinet i arbetslön for skjortor utan knapphål. Jag
sad’ honom att jag skulle svälta ihjäl. Och han
svarade att det kunde han inte hjälpa, han kunde inte
betala mer och kunde få flera arbeterskor än han behövde,
så om jag inte var nöjd, var det bäst att jag slutade.

Jag sad’ honom verkligen att han skulle älska sin nästa
som sig själv och då blev jag utkörd frän kontoret.»

   Jag glömmer aldrig detta samtal och de många bittra
erfarenheter från arbetsplatserna, som då berättades. Det
var på 1890-talet, då den socialistiska agitationen bland
kvinnorna bedrevs med stor iver, men solidaritetskänslan
var icke stark nog att besegra tröghet och
betänkligheter av olika slag. A ena sidan beklagade sig
arbeterskorna nog över den usla betalningen, men när man
rådde dem att bilda fackföreningar eller gå med i dem
som funnos, fick man ofta till svar: »det tjänar nog
ingenting till» eller »det kostar bara pängar».

   Emellertid lärde jag känna flera av representanterna
för den socialdemokratiska kvinnorörelsen, medlemmar
och ledarinnor i Kvinnornas Fackförbund och Stockholms
allmänna kvinnoklubb och jag fick en aning om vilken
entusiasm och energi det fordrades för att lära
arbetarkvinnorna att de hade både rättighet och skyldighet att
söka höja sig till en bättre ekonomisk och social
ställning. Stockholms allmänna kvinnoklubb är nu 25 år
gammal och från den stamma en hel del andra
socialdemokratiska kvinnoorganisationer. Så snart
kvinnoklubben bildats, grep den sig an med att fackligt
organisera arbeterskorna, särskilt dem som arbetade i yrken
med övervägande kvinnliga arbetare. När så ett tiotal
fackföreningar — linnesömmerskornas, kappsömmerskornas,
rosettsömmerskornas m. fl. — kommit till stånd,
sammanslöto sig dessa under en gemensam kommittés ledning
och av denna kommitté blev sedermera år 1902
Kvinnornas Fackförbund.

   Men Stockholms allmänna kvinnoklubb har arbetat på
många andra olika områden för att sprida upplysning
bland arbetarkvinnorna och väcka deras självmedvetenhet
och ansvarskänsla. Främst har den sökt sprida politisk
och social upplysning, den har utsänt talare i landsorten
och lyckats bilda den ena socialdemokratiska
kvinnoklubben efter den andra. För närvarande finnes ett
50-tal sådana klubbar. Då den första s. k. folkriksdagen
hölls 1893, valdes på stora kvinnomöten, som
Stockholms allmänna kvinnoklubb utlyst, en kvinnlig
representant till denna folkriksdag.

   En sångkör bildades år 1899 inom klubben, och denna
har ständigt varit till stor glädje och nytta samt utfört
ett energiskt arbete. Den har biträtt vid en mängd
möten och konserter inom de socialdemokratiska
kretsarna i huvudstaden samt även företagit flera
konsertresor till landsortsstäder. Dessutom har sångföreningen
utfört sång på sjukhus och ålderdomshem.

   En annan sammanslutning inom Stockholms allmänna
kvinnoklubb arbetar för beklädande av feriebarn från
fattiga familjer, som ej kunna bestå barnen den
utrustning de behöva på skollovskolonierna. Genom
insamlingar från fackföreningar och enskilda samt några
basarer har härigenom mycket goda resultat åstadkommits.
Från Barnens dags förening erhålles numera hjälp härtill.

   Jämte Kvinnornas Fackförbund inbjöd kvinnoklubben i
januari 1907 till en större konferens alla kvinnor
tillhörande socialdemokratiska partiet eller
Landsorganisationen, och på denna konferens valdes ett arbetsutskott
med uppgift att leda agitationen bland arbetarkvinnorna
i Sverige. Denna första konferens följdes av
kongresserna 1908—1911, även de anordnade av samma
organisationer.

   De kongresser som hållits efter 1911 ha varit
anordnade av Socialdemokratiska kvinnokongressernas V. U.
som utom sin uppgift att verkställa den politiska
agitationen, kraftigt arbetar för social upplysning bland
partiets kvinnor. De frågor, som kongressen behandlat vid
föredrag och diskussioner, äro bl. a. rösträttsfrågan,
moderskapsförsäkringen, pensionsförsäkringen,
nattarbets- och skyddslagstiftningen m. fl.

   Inom de socialdemokratiska kvinnoklubbarna runt om
i landet brukar man hålla 12—24 möten om året och
de ämnen, som förekomma till diskussion, äro dels
partifrågor, dels aktuella samhällsfrågor, dessutom
företrädesvis ämnen, som särskilt kunna intressera kvinnorna,
såsom bostads- och barnavårdsfrågor, nykterhetsfrågan,
folkskoleundervisningen, fattigvårdsfrågan,
äktenskapslagstiftningen, reglementeringen, fredsfrågan o. s. v.

   Men kvinnoklubbarna ha också intresserat sig för att
skaffa sina medlemmar mera personlig allmänbildning och
anordnat föredrag och studiecirklar i hygien och
litteratur samt förmedlat bokinköp och haft egna bibliotek
med utlåning. Tjugutvå av klubbarna lämna hjälp åt
medlemmar vid arbetslöshet och sjukdom, ett par ha
egen sjukkassa. Dessutom har det blivit en viktig
uppgift för de socialdemokratiska kvinnoklubbarna att
intressera sina medlemmar för de kommunala valen, de ha
även insamlat fullmakter och uppställt egna medlemmar
såsom kandidater vid val av stadsfullmäktige,
municipalfullmäktige, medlemmar i fattigvårdsstyrelser o. s. v. En
del socialdemokratiska kvinnor ha också blivit invalda i
såväl stadsfullmäktige som åtskilliga kommunala nämnder,
särskilt i pensionsnämnderna sitta socialdemokratiska
kvinnor som medlemmar eller suppleanter.

   Kvinnornas Fackförbund — som nämnt en
sammanslutning av de kvinnliga fackorganisationer, som under den
socialdemokratiska kvinnorörelsens första tid kommo till
stånd — hade till uppgift att fackligt organisera såväl
hem- som industriarbeterskor för att för dem uppnå
bättre löner, reella arbetsavtal, kortare arbetstid och mera
hygieniska arbetsförhållanden.

   Till att börja med hade Fackförbundet två- till
trehundra medlemmar. Störst var medlemsantalet 1906, då
det uppgick till 1,037. När förbundet sedan år 1908
på grund därav att det för en del medlemmar var svårt
att bestämma, huruvida de ej borde tillhöra de s. k.
»blandade» fackföreningarna (d. v. s. fackföreningar med
både manliga och kvinnliga medlemmar), uppgick i
Skrädderiarbetareförbundet, var summan av de årliga
medlemsavgifterna 5,535 kr.

   Kvinnornas Fackförbund hade under sin tillvaro flera
strider att utkämpa, särskilt under 1905 och 1906 då
den bekanta striden mellan en manufakturfirma i
Centralpalatset i Stockholm och dess sömmerskor pågick.

   Jag minns mycket väl denna strid, hur den på ömse
håll fördes med en viss hetsighet. Firmans sömmerskor,
vilka mer än väl behövde få sina villkor förbättrade, hade
beslutat ingå i Linnesömmerskornas fackförening, men
deras arbetsgivare ville ej veta av någon fackförening,
utan förelade dem valet mellan att förbli oorganiserade
eller bli utestängda från arbetet. Det var alltså en strid
om föreningsrätten, arbeterskorna ville ej ge vika,
lockouten sattes i gång. Så förklarades firman i blockad,
men arbetsgivaren sökte med all makt skaffa sig andra,
oorganiserade sömmerskor och detta hade till följd en
del gatuuppträden utanför firmans lokal. Striden, som
räckte mer än ett år, slutade ej med seger för
någondera parten, firmans sömmerskor hade så småningom
skaffat sig platser på andra håll och dess syfabrik blev
sedermera nedlagd.

   Från fackförbundet hade till de sömmerskor, som gingo
arbetslösa, naturligtvis utbetalats underhåll, tills de
omsider ansågo sig nödsakade att söka arbete hos annan
arbetsgivare.

   Det understöd, som enligt stadgarna vid strejker och
lockouter betalades av Kvinnornas Fackförbund, var högst
7 kr. i veckan med 50 öres tillägg för varje oförsörjt
barn. Dock utbetalades intet understöd under första
veckan en strid varade. Till kostnaderna bidrog
Landsorganisationen vid den ovannämnda striden med 2,306 kr.

   Men å andra sidan måste Kvinnornas Fackförbund,
då det var anslutet till Landsorganisationen, lämna bidrag
till andra strejker och lockouter än dem som egna
medlemmar deltogo i. Särskilt betungande blev järn- och
metallarbetarförbundets långa strid år 1905, då
Kvinnornas Fackförbund bidrog med 50 öre per medlem och
vecka och utbetalade 6,774 kronor till denna stora lockout.

   År 1907, då C. S. A:s hemarbetsutställning blottat
det utsvettningssystem, som rådde inom hemindustrin,
tillsatte Kvinnornas Fackförbund en »hemarbetskommitté»
med uppdrag att på allvar söka organisera
hemarbeterskorna. Man lyckades också bilda ett par
hemarbetsorganisationer, men efter storstrejken 1909 upplöstes dessa
föreningar och hemarbetskommittérade åtskiljdes.

   Den socialdemokratiska kvinnorörelsen har sedan 1904
haft och har alltjämt sitt eget organ tidningen
»Morgonbris», som utkommer två gånger i månaden.

   Åren 1904—1908 utgavs denna tidning av Kvinnornas
Fackförbund, men numera, sedan Socialdemokratiska
Kvinnornas Centralstyrelse, övertagit ledningen av hela
landets socialdemokratiska kvinnorörelse, svarar denna
centralstyrelse också för »Morgonbris». Tidningen är omsorgsfullt
redigerad; den söker att vid sidan av de fackliga och
politiska frågorna ge sin publik värdefulla skönlitterära
uppsatser, reseskildringar m. m. samt vackra
reproduktioner av konstverk.

   Det har under årens lopp, särskilt genom
rösträttsrörelsen, förekommit rätt mycket samarbete mellan de
socialdemokratiska och de andra partiernas socialt
intresserade kvinnor, och numera är det nog så att när hälst
en kvinnofråga av betydelse skall fram, anmodas också
de socialdemokratiska kvinnorna att medverka. Vid
offentliga möten i rösträttsfrågan, fredsfrågan, nykterhetsfrågan
eller for dryftande av sociala lagstiftningsfrågor ha alltid
representanter för den socialdemokratiska kvinnorörelsen
lämnats tillfälle att framföra arbetarkvinnornas synpunkter,
och för det mesta ha dessa synpunkter och önskemål
vunnit beaktande.
   Bland de kvinnor inom socialdemokratiska partiet, som
ivrigast arbetat för att organisera och sprida upplysning
bland arbetsklassens kvinnor, äro en hel del av de äldre
medlemmarna i Stockholms Allmänna kvinnoklubb, som
nämnt den äldsta av de socialdemokratiska
kvinnoorganisationerna och moder till de flesta övriga. Vi finna
bland de verksammaste: Anna Sterky, Agda Östlund,
Elin Engström, Signe Svensson, Amanda Horney, Gertrud
Månson m. fl., alla välkända och uppskattade långt
utanför partiets gränser. Fröken Gertrud Månson var under
fyra år stadsfullmäktig i Stockholm, fru Elin Engström
är tillkallad sakkunnig hos lagrådet i äktenskapsfrågan
och fru Signe Svensson är suppleant i Sociala rådets
sektion för arbetarskydd inom Socialstyrelsen.

   Att organisera arbeterskorna har aldrig varit och
är fortfarande ej något lätt företag. Många av dem
bli av det enformiga, ansträngande fabriksarbetet
förslöade och likgiltiga, andra intressera sig endast för
nöjen, åter andra äro rädda att misshaga sina
arbetsgivare och förlora sina platser. Många hysa
betänkligheter, därför att det att tillhöra fackföreningen anses
liktydigt med att vara socialist, och särskilt de kristligt
sinnade arbeterskorna vilja av detta skäl icke vara med.

   Vid ett midsommarmöte, som Kristliga
Studentförbundets kvinnliga avdelning höll 1915 i Gnestatrakten
för arbeterskerepresentanter från olika orter i Sverige,
dryftades denna fråga efter ett föredrag om »Kvinnorna
och solidariteten». Jag hade i inledningsföredraget
framhållit som en plikt att tillhöra fackföreningen, då alla
arbeterskor inom ett yrke direkt eller indirekt skörda
frukterna av de löneförbättringar fackföreningen lyckas
åstadkomma.

   Det blev stark opposition. Man kunde ej tillhöra
föreningar, där religionen förhånades och där man finge
lida smälek för att man var religiös. Andan inom
fackföreningarna var dessutom på andra sätt rå och otrevlig.
När jag invände att de kristna arbeterskorna borde gå
med för att söka höja tonen i fackföreningarna samt sade
att jag kände många socialister, som ej voro
religionsfientliga, svarade man mig att jag icke visste hurudana
fackföreningarna i landsorten voro. I Stockholm voro
förhållandena kanske något bättre, men på min ort — sade
den ena arbeterskan efter den andra — äro de
socialdemokratiska föreningarna sådana, att kristna kvinnor
varken kunna eller böra vara med.

   »Detta kanske låter både fegt och ofördragsamt», sade
en yngre arbeterska, som länge talat om saken, »men
det är det icke. Jag är den första att uppskatta
fackföreningsrörelsens nytta, vi ha just inom vårt yrke fått
betydligt höjda löner genom organisationen och på sätt
och vis skäms jag att ej vara med. Jag har kämpat
med mig själv om hur jag borde göra. Men jag kan
inte. Skulle jag välja, så tar jag hellre mindre betalt
än jag tar skada till min själ.»

   Hos oss i Sverige ha vi ju icke, såsom fallet är i
Tyskland, kristliga fackföreningar till vilka personer, som
ej gilla de socialdemokratiska föreningarna, kunna ansluta
sig. Och för fackföreningsrörelsen är detta nog det
lyckligaste, då splittring i olika slags föreningar bara
skulle fördröja rörelsens arbete. Men det är säkert till
ännu större skada för rörelsens framgång att många,
kanske bland de bästa arbetarna och arbeterskorna, skola
stå utanför fackföreningarna därför att man inom dessa
icke respekterar den socialistiska satsen att »religionen är
privatsak».

   Ledarinnorna inom den socialdemokratiska
kvinnorörelsen ha insett att arbetsklassens bildningsnivå måste
höjas, på samma gång som man vill sträva efter större
ekonomiska och sociala förmåner. Men den stora massan
av arbetarkvinnorna ha ännu icke lärt sig inse
bildningens värde. Blir arbetstiden inskränkt och får arbetet
utföras under bättre förhållanden, och bli arbetslönerna
så pass stora att de medge även andra utgifter än för
de rent yttre behoven, skall säkert även bland de
kvinnliga arbetarna törsten efter kunskap och bildning bli
mera allmän.

                           
Bildningens väg.

   Ingen som fått inblick i arbeterskornas liv, kan undgå
att märka att fabrikslivet medför ej blott hygieniska
men också sedliga vådor, särskilt för de yngre
kvinnorna.

   De som närmare studerat fabrikslivets inflytande på
de unga flickorna i psykiskt hänseende, mena att det
tvungna stillasittandet och enformigheten i arbetet med
nödvändighet har till följd att då arbeterskorna på
kvällen bli lediga, tar naturen ut sin rätt, de känna ett
oemotståndligt behov av att riktigt släppa sig lösa. Den
stora njutnings- och nöjeslystnad, som så ofta finnes hos
de unga fabriksarbeterskorna, skulle vara en organismens
reaktion mot enformigheten liksom den viljeslapphet,
den oförmåga att motstå frestelser, som ej sällan
utmärker dem, skulle i hög grad bero på deras genom
förslöande arbete och umbäranden försvagade nerver.

   Häri ligger nog en viss sanning, men som jag flera
gånger påpekat, träffar man just bland arbeterskorna
talrika exempel på kraftiga naturer och fina karaktärer,
kvinnor, som hålla sig uppe under de största
svårigheter, som visa vakenhet för tidens frågor, intresse för
bildning, förmåga att med små medel inrätta sitt
liv förståndigt och njuta av de glädjeämnen, som stå
till buds.

   Att det icke kan vara nyttigt att redan vid 14, 15
år, då man både fysiskt och moraliskt står i en farlig
utvecklingsålder och knappast hunnit inhämta nödtorftiga
skolkunskaper, tvingas till stillasittande med ett arbete,
som endast är halft mekaniska handgrepp, det är
tydligt. Och lika tydligt är det att den myckna
ledigheten alla kvällar och söndagar, umgänget med manliga
kamrater och den råa ton, som råder på en del
arbetsställen, ej kan vara bra för de unga flickorna. Många
dragas otvivelaktigt in på dåliga vägar. Läran om fria
könsförbindelsers berättigande har också spritt sig med
förfärande hastighet. Det är icke längre någon skam att
ha barn, fast man ej är gift, man behöver ej alls genera
sig, om man också har flera barn, som man ensam
måste försörja. Många ogifta mödrar ta den hjälp, som
från det allmänna gives dem för deras barns skull, som
en helt naturlig sak, andra åter söka utan allt bistånd
försörja sitt barn; fäderna till de utom äktenskapet födda
barnen giva högst sällan bidrag till deras uppfostran.
Icke ens när far och mor, som ofta händer i Stockholm,
bo tillsammans, ehuru de ej äro vigda, känner mannen
sin plikt emot barnen. Otaliga ogifta mödrar måste ej
blott bidraga till familjens uppehälle utan träla och släpa
otroligt, medan mannen för ett supigt eller lättjefullt
liv på hennes bekostnad.

   Varje ung flicka, som genom tycke, ungdomligt
lättsinne eller kanske rent av genom ovetenhet om livet
råkat in i ett förhållande, som gjort att hon blivit mor,
behöver ju därför icke vara sedligt fördärvad. Och
mången förut oordentlig kvinna har, sedan hon fått ett
barn att försörja, börjat leva ett hederligt och arbetssamt
liv. Mjölkdroppar, småbarnsbem och barnkrubbor göra
sitt till för att hjälpa de ogifta ensamstående
mödrarna, genom att giva mor och barn en fristad under
amningstiden, eller genom att giva god mjölk åt barnet
eller ta hand om det, medan modern är i arbete.
I Stockholm finns också ett »hem för ensamstående
mödrar», där mödrar och barn få billig bostad och
barnen tillsyn och vård, då mödrarna äro på sina
arbetsplatser.

   Under många år har jag vid mina resor i landsorten,
då jag i mina föredrag i olika föreningar talat om
arbeterskornas förhållanden och vad som kan göras för att
motverka fabriksarbetets vådor för kvinnan, mötts av
den föreställningen att en »fabriksflicka» nödvändigt måste
vara mer eller mindre sedligt fördärvad. Städse har
jag protesterat mot detta generella omdöme, och vid
närmare ingående på saken har det ofta varit så, att
flickorna vid en eller annan fabrik på platsen sett
påfallande slarviga ut eller fört ett oordentligt
levnadssätt, och så har hela arbeterskekåren fått dåligt rykte.
Det var naturligtvis de mest högljudda och de som
uppförde sig oskickligast, som man lade märke till, och
sedan dömdes alla fabriksarbeterskor efter dem. På sina
håll är ännu ordet »fabriksarbeterska» nästan ett skällsord.

   När jag i början av 1890-talet först närmade mig
arbeterskorna och började ordna aftonsamkväm för dem,
hade jag ju icke reda på mycket om dem och deras
liv. Med förvåning mötte jag sådana frågor från bekanta
som: »Är det inte obehagligt att vara tillsammans med
dem? Föra de inte oanständigt tal?» m. m. Men jag
märkte snart, att några, som föreföllo mindre trevliga,
småningom uteblevo från samkvämen, medan de som
stannade kvar, tycktes vara desto mer intresserade. Hos
dessa — vilka jag senare förstod voro bland de mera
högtstående arbeterskorna i Stockholm — förefanns en
viss motvilja mot att heta »fabriksarbeterska», det var
ingen omtyckt benämning.

   »Arbeterska — ja det kan ju vem som helst vara
förstås», fick jag en gång till förklaring, »men
fabriksflicka, det vill ingen kallas.» Det ordet hade alltså dålig
klang och jag har konsekvent alltid använt bara ordet
arbeterska, när jag talat om kvinnorna inom industrin.
   Att bildande förströelser är ett medel till arbeterskornas
höjande, vet jag av erfarenhet. Men när jag ordnade
mina första samkväm för arbeterskor, skedde det mer av
instinkt och av önskan att bereda dem nöje än efter
någon uttänkt plan. Mina medhjälperskor voro lika
oerfarna som jag i dylik verksamhet. Jag förstod icke
en gång att om man ville ha riktigt väl besökta möten,
skulle man såsom de religiösa föreningarna, bjuda på
kaffe. Jag serverade i stället redan från början té och
smörgåsar och lät arbeterskorna betala 10 öre därför.

   Ett visste jag, samkvämen skulle icke ha karaktär av
något slags fattigbjudningar eller uppbyggelsemöten, utan
vi skulle komma tillsammans, både arrangörer och gäster,
för att ha trevligt med varandra. Underhållningen bestod
mest i sång, musik, deklamation och högläsning och
var visst icke alltid så förstklassig. Ett och annat
föredrag kom småningom, när jag själv och
samkvämsgästerna hunnit bli litet varma i kläderna.

   Kanske var det anspråkslösheten i det hela, den enkla
lokalen — först ett skolrum, sedan ett par hos en
hantverkarfamilj hyrda rum — och så detta, att det aldrig
föll mig in att man skulle umgås med arbeterskorna
annorlunda än med sina vänner och bekanta, som gjorde
att våra flickor trivdes hos oss och kommo åter år efter
år, förande med sig vänner och kamrater.

   Jag minns hur en fru, som en gång något av de
första åren följt med en sångerska till ett samkväm,
förundrade sig över den otvungna tonen i vårt umgänge
med flickorna och att vi läste det och det för dem.
»Jag undrar om detta är rätt», sade hon. »Ni ger dem
ju smak för bildning och kommer dem att tro, att de
äro lika bra som ni.»

   Vad detta yttrande upprörde mig! Orden ha riktigt
brännt sig in i mitt minne; men — bättre beröm kunde
man ju inte få.
   De aftonsamkväm som då höllos i hyrd lokal,
flyttades hösten 1898, då det första Hemmet för arbeterskor
öppnades, till dess samlingssal, och i de tre Hem för
arbeterskor, som nu finnas i Stockholm, ha under alla
år anordnats regelbundna samkväm 1—3 gånger i
månaden från slutet av september till början av maj.
Måndagarna ha hela tiden varit samkvämsdagar i de två
äldsta hemmen på Kungsholmen och Söder, med
samkväm varannan gång i vardera hemmet. I det tredje
hemmet, i Birkastaden, har första torsdagen i varje månad
hållits samkväm.

   Under årens lopp ha nog pretentionerna på
underhållningen liksom dess kvalité stigit. Många framstående
förmågor ha låtit höra sig i hemmens enkla salar, de
ha sjungit, spelat fiol eller piano, deklamerat och hållit
föredrag. Ett ej obetydligt antal av våra kända
föreläsare och föreläserskor ha välvilligt kommit till Hemmen
för arbeterskor och alla möjliga ämnen ha behandlats.
Där ha givits levnadsskildringar av framstående män
och kvinnor, litterära, historiska eller religiösa
personligheter, där ha många reseskildringar, med och utan
ljusbilder hörts och alla möjliga aktuella sociala frågor
ha klarlagts och diskuterats. Litet emellan har det varit
lekaftnar, då dans- och sånglekar förekommit, och varje
år ha vi anordnat en större julfest, gemensam för alla
tre hemmens hyres- och samkvämsgäster, de senare åren
på Skansens Höganloft.

   Bland samkvämsgästerna finnas många, som varit med
15, 20 år och som ännu ogärna försumma dessa kvällar,
som de säga sig ha haft stor glädje och nytta av.
Äldre och yngre trivas bra tillsammans, och det har
flera gånger hänt att dotter, mor och mormor gjort
sällskap till samkvämen och alla deltagit i den
gemensamma sången. Hyres- och samkvämsgäster från
Hemmen för arbeterskor ha under de senare åren en gång
i veckan samlats till sångövning under kompetent
ledning och »körens» prestationer senteras livligt. Små
teaterstycken, folkdanser och tablåer ha ofta förekommit,
särskilt vid julfesterna eller på de samkväm arbeterskorna
själva anordna, då man alltid strävar att få något riktigt
roligt.

   På veckodagarna mellan samkvämen ha
undervisningskurser hållits i Hemmens samlingsrum, kurser i sömnad,
i finare handarbeten, i svenska, välskrivning, hygien,
samhällslära, engelska, matlagning ha förekommit. Och ett
par vintrar har också givits tillfälle att deltaga i
gymnastikövningar, då Hemmen för arbeterskor gratis utlånat skor.

   Tyvärr händer det nog att de unga flickornas
uthållighet ej motsvarar det första starkt uppflammande
intresset, man kan få börja en gymnastikkurs eller
studiecirkel med 30 elever och sluta den med 8—10.

   Dock — de verkligt kunskapstörstiga och de, vilkas
ärelystnad det är att komma ifrån fabriksarbetet till
någon kontors- eller kassörskeplats, kunna visa stor
energi. Många ha efter arbetet i fabriken dagligen
besökt borgarskolan, andra äro trägna åhörare i
Arbetareinstitutet, åter andra gå på skrivmaskins- och
bokhålleriskolor.

   Smak för läsning finnes nog, men de flesta ha svårt
att orka med annat än den mera lättlästa litteraturen.
Hemmen för arbeterskor ha bibliotek med avgiftsfri
utlåning och dessutom ett antal vandringsbibliotek, som
cirkulera i 12 olika fabriker med kvinnlig personal. Att
bjuda arbeterskorna verkligt god litteratur och sålunda
konkurrera med kolportagelitteraturen och de sämre
25-öresböckerna är dessa vandringsbiblioteks uppgift.

   I Stockholm har ju Arbetarbiblioteket och
församlingsbiblioteken många arbeterskor bland sina kunder liksom
folkbiblioteken i landsorten. Men helt naturligt är det
mest nöjeslitteratur, som arbeterskorna vilja ha. Många,
många ha ingen som helst håg för läsning, ännu färre
för verkliga studier.

   Samkväm för arbeterskor, började de s. k. 
Tolfterna under Ellen Keys ledning att ordna i Stockholm
redan år 1892 och dessa samkväm, vilkas huvudändamål
var att föra tillsammans kvinnor ur arbetsklassen och ur
den bildade klassen till sällskapligt umgänge, ha gjort
stor nytta och glädje. Flera andra föreningar i Stockholm
såsom K. F. U. K., Södra K. F. U. K., Vita Bandet,
Kulturella ungdomsrörelsen, Birkagården bereda
arbeterskorna tillfälle till att höra föredrag och musik och
deltaga i studiecirklar. I de socialdemokratiska
ungdomsklubbarna och kvinnoklubbarna bjudes även på bildande
underhållning och studiecirklar.

   Huvudstadens arbeterskor stå också säkert högre i
kulturellt avseende än arbeterskorna i landsortsstäderna.
På många ställen finnas inga tillfällen till bildande
förströelser. När de unga om aftonen slippa ut från det
enformiga fabriksarbetet, vinka biografen, dansbanan och
kavaljererna, sällan nöjen av ädlare slag. Kyrkliga
ungdomsföreningar ha på senare åren uppstått här och var,
men en hel del av fabriksungdomen skyr allt, som har
med kyrka och religion att göra. Därför ha
Vitabands- och K. F. U. K-föreningar, som flerstädes i landsorten
börjat anordna möten för industriarbeterskor, ej lyckats
intressera många, som icke förut varit religiöst sinnade.

   Det är märkligt att en stor kontingent av
arbeterskorna tillhöra de frikyrkliga församlingarna. De allra
flesta kristligt intresserade arbeterskor, som jag träffat,
ha varit medlemmar i Lutherska missionsföreningen,
metodist- eller baptistförsamlingar eller Frälsningsarmén. Först
på de senare åren märker man mer att flickor, som icke
tillhöra religiösa föreningar eller friförsamlingar, börja
intressera sig för religiösa föredrag och frågor samt få en
vidare syn än vad de frikyrkliga vanligen ha. Även
bland de socialdemokratiska arbeterskorna märkes ett
vaknande religiöst intresse eller åtminstone mindre
religionsfientlighet.

   När man ordnar samkväm för arbeterskor för att väcka
smaken för bildande förströelser, är det viktigt att en
frisk ton anslås. Misstänka arbeterskorna att man bjudit
in dem för att »predika för dem» och »förbättra» dem,
är det ju naturligt att de ej ha lust att komma.

   I en småstad hade en förening en gång inbjudit
arbeterskorna från några fabriker till »aftonunderhållning».
Ett par av värdinnorna sade, olyckligtvis för högt, till
varandra »de se ju märkvärdigt hyggliga ut». Kan man
undra på att de arbeterskor, som hörde detta yttrande,
aldrig mer ville besöka den föreningens möten? Den
beskyddande och överlägsna ton somliga personer
antaga gent emot arbetsklassen, lämpar sig icke för dem
som deltaga i social verksamhet. Där böra
representanterna för den bildade klassen och representanterna för
kroppsarbetarna mötas människa mot människa för att
ömsesidigt giva åt varandra. På båda sidor ha vi
mycket att lära av varandra.

   Fabriksarbeterskans liv är enformigt, intresselöst,
förslöande, det kan inte hjälpas. Vi kunna inte ändra
detta förhållande, om vi än kunna minska arbetstiden
och hindra kroppslig överansträngning. Utvecklingen
tyder på att arbetet inom industrin skall bli alltmer
specialiserat, alltmer automatiskt, att maskinen i allt
större utsträckning skall övertaga det egentliga arbetet,
medan människans uppgift blir att passa maskinen och
förse den med material.

   Redan nu består på många håll den unga flickans
arbete i att stå eller sitta bredvid en maskin och bara
se att den icke gör fel En föga utvecklande
sysselsättning, men den fordrar likväl ett uppmärksamt öga
och en säker hand.
   I denna min framställning har jag försökt visa att det
är på tre huvudvägar, som man, sedan intresset för
arbeterskornas förhållanden vaknat, söker åstadkomma
förbättringar i deras ställning. Den första är
lagstiftningens väg, den väg, på vilken samhället, ej minst för
sin egen skull, söker skydda kvinnorna för de faror,
som göra dem mindervärdiga som mödrar. Den andra
är hygienens väg, genom vilken den fysiska
motståndskraften höjes. Det är ej nog med lagbestämmelser, som
förbjuder vissa slag av arbete och föreskriver vila för
barnsängskvinnor. Det behövs hygieniska arbetslokaler,
sunda, billiga bostäder, tillfälle till ordentliga, billiga
måltider under arbetstiden, till bad, semester m. m., allt
sådant, som de sociala föreningarne länge strävat att arbeta
fram och som arbetsgivarne i allt större antal börja inse
är till gagn ej blott för deras personal utan även för
deras företag.

   Den tredje vägen är bildningens väg. Att ännu ett
viktigt medel till arbetarkvinnans höjande finnes,
nämligen organisation, arbeterskornas egen sammanslutning
till ernående av bättre villkor, har jag även framhållit,
och det är ju en självklar sak att ej blott arbets- och
levnadsförhållanden utan även lönevillkoren förbättras.
Men säkert är att alla dessa medel till arbeterskornas
sociala höjande: lagstiftning, hygien, bildning,
organisation, höra intimt tillsammans. Förvisso komma vi ingen
vart med de bästa lagar till arbeterskornas skydd, de
strängaste förordningar om renlighet, luftväxling och
begränsad arbetstid eller med de bästa bemödanden från
arbetsgivarnes sida och de högsta möjliga löner, om icke
på samma gång upplysning och kunskaper spridas till
arbeterskorna, om de icke förstå hygienens betydelse, om
de icke förstå att på bästa sätt använda sin förtjänst,
om de icke själva sätta värde på och draga fördel av
de möjligheter att höja sig, de tillfällen till bildning och
upplysning, som stå till buds.

   Erfarenheten lär oss att kvinnorna äro sena att
organisera sig, att de i allmänhet visat sig mindre tillgängliga
för upplysning och mindre intresserade av att förbättra
sin ställning än männen och att detta i mycket kan
tillskrivas att kvinnan har mindre motståndskraft än
mannen mot fabriksarbetets förslöande inverkan. Härtill
kommer att fruktan för att mista brödstycket ofta tvingar
kvinnorna att tåla orättvisor och oanständigt bemötande
av förmän och manliga kamrater, samt att en del arbete
i sig självt är förråande.

   Det stora flertalet arbeterskor ha ännu icke lärt sig
uppskatta bildningens värde, varken i det avseendet att
kunskap är makt, att bildning och kunskaper öka vårt
självmedvetande och självförtroende eller i det avseendet
att bildningen ger livet mera innehåll, skänker oanade
glädjeämnen, skatter, som ingen kan ta ifrån oss.

   För den enskilda arbeterskan är det en lycka, om hon
redan vid unga år, innan fabrikslivets ansträngningar
och mindre rena atmosfär förslöat henne, lärt sig
använda åtminstone något av sin fritid till god läsning och
förädlande förströelser, om hon t. ex. är medlem i någon
förening eller klubb, där man inte bara roar sig, om
hon vänjt sig att höra god musik, om hon fått ögonen
öppna för naturens skönhet, om hon förstår betydelsen
av att ha prydligt i hemmet, av att vårda sin kropp
och sina kläder väl. Har hon fått dessa bildade och
bildande vanor, är hon till en viss grad rustad mot de
vådor fabrikslivet kan medföra.

   Den motvikt mot fabriksarbetets enformighet de unga
söka, är helt naturligt nöjen. Men vi veta, att de nöjen
som stå till buds, ej alltid äro de bästa. Och det är
inte bara det, som är det betänkliga, att i dans- och
varietélokaler möta farliga frestelser, den dåliga luften och
nattvaket fördärva ju hälsan på samma gång som dylika
nöjen kosta pängar. De slantar som ges ut på sådana
nöjen, vilka i bästa fall skänka en stunds uppfriskande
glömska av livets ledsamheter och besvär, men i många
fall ha ännu större ledsamheter i släptåg — för de
pängarna skulle man kunna köpa ett och annat, som
man dagligen år igenom kunde ha glädje av t. ex. en
bok, en liten tavla, en vacker krukväxt o. s. v.

   Den kvinna som redan från ungdomen fått blicken
öppen för bildningens värde, får inte bara en förfinad
smak och en vaken intelligens, hon lär sig också att
sätta värde på sig själv, hon håller sig för god att vara
med om vad som hälst och hon låter inte behandla sig
hur som hälst.

   Det är detta många arbeterskor behöva lära sig: att
känna sitt mämiiskovärde. De måste lära sig att de ha
både skyldighet och rättighet att sträva efter en bättre
social ställning, att arbeterskorna som kår måste vinna
respekt.

   För arbeterskorna som kår är det av stor vikt att de
få bildning och upplysning. Så länge massan av
arbeterskor icke förstår sitt ansvar mot kåren, så länge ett
stort antal arbeterskor icke begära mer av livet än att
slippa svälta, så länge de tåla att man behandlar dem
som blott könsvarelser utan högre intressen, så länge
skall kåren icke vinna den aktning, som otaliga av dess
medlemmar förtjäna.

   Sant är det, att det är chefer och förmän, som ange
tonen i fabrikerna, på dem faller ansvaret för, hur
kvinnorna på deras arbetsplats behandlas, sant är det, att
man med orätt ofta dömer hela arbeterskekåren i en
fabrik efter några få arbeterskors mindre hyfsade
uppträdande, men sant är det också, att det behövs mycket
mer solidaritets- och ansvarskänsla arbeterskorna emellan.
Nu går det vanligen så, att de mera upplysta och
stadgade arbeterskorna ogärna vilja ha något att göra med
de unga slarvorna och de sämre elementen i deras
fabrik. »Bäst att ingenting ha med dem att göra. Man
kan ej sällskapa med dem. Man får skämmas för dem»
—   så svaras det ofta, när jag talar om hur svårt det
är att nå dem man hälst ville nå — de sämst ställda,
minst bildningshågade arbeterskorna, hur svårt det är
att besegra deras skygghet, misstro och håglöshet. Här
borde de mera upplysta och stadgade bland
arbeterskorna söka komma de värnlösa och bildningsbehövande
bland kamraterna till hjälp.

   Vad det framför allt gäller, det är att väcka
bildningsintresset och ansvarskänslan hos de unga. Vi måste
ge dem goda nöjen, vi måste föra dem ut i naturen
till sport och lekar eller några veckors sommarvila, om
det är möjligt. Vi måste giva dem och även de äldre
sådana kunskaper, som de ha nytta av i det praktiska
livet, men också sådana som komma dem att känna att
livet även för den ringaste kan och bör vara något mer
än ett trälande för brödet. Medvetandet härom är dock
till sist den kraft som skall framtvinga de reformer, som
behövas för att våra arbeterskor skola få en bättre
ställning, såväl reformerna på lagstiftningens område, i
anordningarna på arbetsplatserna och arbeterskornas avlönande
och behandling därstädes som reformerna i arbeterskornas
enskilda liv.


