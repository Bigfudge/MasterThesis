<table o>
<td c><h1>IV</h1> 
<td c><h1>JAPETUS STEENSTRUPS</h1> 
<td c><h1>REJSER OG UNDERSØGELSER PAA ISLAND</h1> 
<td c><h1>I AARENE 1839—1840</h1> 
<td c><b>AF</b> 
<td c><h2>TH. THORODDSEN</h2> 
</table>
﻿

<chapter name="Japetus Steenstrups Rejser og Undersøgelser paa Island i aarene 1839-1840">
﻿<b>I</b> Vinteren 1838—1839 fik den danske Regering nogle Andragender fra engelske 
Handelshuse om kongelig Tilladelse til »frit og med Udelukkelse af alle andre Staters 
Undersaatter at maatte overalt paa Island eftersøge og tilvirke Svovl, Kul, Nafta 
og Saltpeter«<footnote>Ved Udarbejdelsen af denne lille Afhandling har jeg benyttet de Rentekammerbreve,
Instrukser og Beretninger, der flndes trykte i Lovsamling for Island XI. og XII. Bind, endvidere
forskjellige Optegnelser af <sc>Jonas Hallgrimsson</sc> og Breve til ham fra Japetus Steenstrup i det islandske 
literære Selskabs Arkiv i Reykjavík. Desuden har Professor Dr. <sc>Johannes Steenstrup</sc> vist mig 
den Velvilje at tillade mig at gjennemse og benytte hans Faders Breve og Optegnelser vedrørende 
Islandsrejsen.</footnote>. Professor <sc>Forchhammer</sc> hvis Betænkning blev indhentet af
Rentekammeret yttrede, at det var ønskeligt, at de Rigdomme af Svovl, som Island indeholder, 
maatte blive benyttede paa bedre Maade og i en større Udstrækning end hidtil, men 
han tilraadede ikke et sligt exclusivt Privilegium som det ansøgte, der endog
udelukkede Kongens egne Undersaatter. Saltpeter og Nafta var ikke hidtil fundne paa Island 
og Kul ikke under gunstige Forhold, hvorfor han ikke kunde give Betænkning paa 
disse Punkter, iøvrigt var Landet endnu saa lidet undersøgt, saa at man ikke vidste, 
om der fandtes værdifulde Mineralier deroppe. Rentekammeret fandt derfor, at førend 
man indlod sig paa denne Sag, maatte man have Forholdene undersøgte af et Par 
kyndige Mænd, og til at foretage Undersøgelserne foresloges Cand. polyt. <sc>J. C. Schythe</sc>, 
der havde været i Grønland 1838 for at undersøge derværende Kullejer, og Cand.
<sc>Japetus Steenstrup</sc>, som 1837 havde undersøgt Tørvemoser i det nordøstlige Jylland<footnote>Lovsamling for Island, XI, S. 351, 365—366.</footnote>. 
Ved kongelig Resolution af 14. Mai 1839 blev det derfor paalagt disse to unge
Videnskabsmænd at rejse til Island »for i dette og næste Aar at undersøge, dels
Beskaffenheden af derværende Svovlminer, dels om der sammesteds findes Kul, Saltpeter og 
Nafta, saavel som for at gjøre sig bekjendt med Islands øvrige physiske Beskaffenhed 
med fortrinlig Hensyn til Naturprodukternes oekonomiske Anvendelighed«. Professor 
Forchhammer udarbejdede en udførlig Instruks dat. d. 17. Maj 1839, hvori der fandtes 
en lang Redegørelse for Undersøgelsernes Maal og Med til Oplysning af Islands
Naturforhold, men da Hensigten med Rejsen hovedsagelig var af teknisk-økonomisk Art,
»skulde de fortrinsvis henvende deres Opmærksomhed paa Svovlminer, Brunkul, Tørv, 
Puzzolane, Alunsten, Borsyre, Kobbermalme og Jernmalme«<footnote>Instruksen findes trykt i Lovsamling for Island XI, S. 366–373.</footnote>. 

Undersøgelsesrejser i et saa stort og uvejsomt Land som Island ere endnu
vanskelige og forbundne med betydelige Strabadser og ikke mindre dengang. Forbindelsen 
mellem Danmark og Island var dengang meget vanskelig, regelmæssig Post var der 
kun et Par Gange om Aaret, og den nemmeste Vej for en Postpakke mellem to
Kystbyer paa Island laa som oftest over København. Det trak ud med Regeringens
Afgørelse, saa at Ekspeditionen ikke kunde komme hurtig nok afsted og maatte forsømme 
direkte Skibslejlighed fra København til Island; derved gik omtrent en Tredjedel af 
Ekspeditionens Tid tilspilde, og de to Videnskabsmænd vare nødte til at rejse over 
Norge, hvorfra tilfældigvis et Skib fra Arendal skulde op til Island. 

Den 7. Juni 1839 rejste Steenstrup og Schythe fra København til Gøteborg, derfra 
til Frederiksværn og ankom d. 10. til Arendal, hvor de maatte vente 17 Dage;
Steenstrup benyttede Tiden til at gøre naturhistoriske Iagttagelser, bese et nærliggende 
Jernværk o. s. v. Tilsidst kunde de stikke i Søen d. 28. Juni, men paa Grund af
Modvind og svær Sø maatte de efter 4 Dage atter vende om og løbe ind i Lodshavn ved 
Lindesnæs, hvorfra de saa endelig kunde begynde den egentlige Rejse d. 5. Juli, og 
det tog dem 3 Uger og 3 Dage at naa over Havet til Reykjavik. Hele Rejsen fra
København tog næsten to Maaneder. Steenstrup havde glædet sig til at iagttage og
undersøge Sødyr undervejs, men derom kunde der ikke være Tale. Dækket paa den lille 
Skude var aldeles opfyldt af Trælast og Skrammel, og nedenunder havde de rejsende 
ingen anden Plads end de Køjer de laa i; her maatte de tilbringe Dag og Nat i 4 Uger, 
ofte søsyge og elendige, uden alle Bekvemmeligheder og med norsk Skibskost! Det 
var derfor intet Under, at de, som Steenstrup udtrykker sig »med en usigelig Glæde 
betraadte Islands Kyst d. 27, Juli«. 

Det havde oprindelig været Meningen, at de den første Sommer skulde rejse til 
Nordlandet især for at undersøge de bekendte Svovllejer ved Mývatn, som tilhørte 
Regeringen. Den islandske Naturforsker og Digter <sc>Jonas Hallgrimsson</sc>
(1807–1845), en god Ven af Steenstrup, rejste dengang med Regerings-Stipendium paa Island 
og havde faaet Ordre til at afvente deres Ankomst paa Akureyri for senere at være 
dem behjelpelig med deres Undersøgelser ved Mývatn. Paa Akureyri ventede han 
forgæves i 3 Uger, men da de rejsende ikke kom med det Skib, som efter den
oprindelige Bestemmelse skulde føre dem til Nordlandet, rejste Hallgrimsson selv til Mývatn 
og Húsavík og gjorde indgaaende Undersøgelser af Svovllejerne og Svovlkilderne og 
indhentede mange vigtige Oplysninger om Svovldriften og Svovlhandelen i ældre og 
nyere Tider. 

Da nu Steenstrup og Schythe først den 27. Juli ankom til Reykjavik, paa den  
modsatte Side af Landet, var det allerede saa sent paa Sommeren, at længere
Undersøgelsesrejser ikke kunde foretages, og den paatænkte Rejse til Nordlandet maatte 
opgives. De gjorde dog i Augustmaaned flere Udflugter paa Sydlandet og ogsaa en 
temmelig lang Rejse til Skaftafellssyssel. Først undersøgtes Omegnen af Reykjavík, 
Lavastrømmene ved Havnefjord, den varme Kilde ved Laugarnes og de store
Kildegrupper i Nærheden af Reykir i Ølfus. Derefter rejste de til Thingvellir, hvor
Lavaspalter og Lavahuler undersøgtes, derefter over Lyngdalsheidi til Laugardalur og Geysir 
og undersøgte de derværende varme Kilder, samt Kilderne i Biskupstungur. Den 
17. August besteg de Hekla, fik Snefog paa Fjældet og kunde derfor lidet undersøge 
eller udrette<footnote><sc>J. C. Schythe</sc>: »Hekla« i Fred. Frølunds Dansk Folkekalender for 1846. Kbbva. S. 103–107. </footnote>. Herfra rejste de d. 19. August til Breidibólsstadur i Fljótshlid, hvor 
Steenstrup traf den vidtberejste og begavede Provst Tomas Sæmundsson, hvem
Steenstrup kalder »en driftig og lærd Mand, Kjender af Landets nye og gamle, gode og onde 
Sider og Fjende af gammel Slendrian«. Derfra gik saa Rejsen d. 23. og 24. August 
over den saakaldte Fjallabaksvej, mellem Torfajökull og Myrdalsjökull til Ljótastadir 
i Skaftártunga og derfra over Holt paa Sida til Fljótshverfi, og i Slutningen af Maaneden 
naaede de til Nupsstadur og Skeidarársandur, som Steenstrup kalder »en lang og
uinteressant Sandstrækning«. Her fik de Lejlighed til at undersøge »Isfjældenes
Indvirkning paa Landets Omdannelse«, som Steenstrup udtrykker sig, men i Skaftafellssyssel 
»mødte dem med Undtagelse af nogle foregivne Kulminer intet af teknisk Interesse«. 
Dengang kendte man intet til glaciale Dannelser, Istid eller saadan noget, men alligevel 
opdagede Steenstrup med sit skarpe Blik straks Ligheden mellem Rullestensbakkerne 
i Jylland og Morænerne ved Skeidarárjökull. Hvor han omtaler disse Morænerækker 
siger han »aldrig har jeg set et troere Billede af vor Rullestensformations slangede
Bakkekjæder, blinde Dale og mamillaformede Høje«. Fra Nupstadur vendte de om d. 31. 
August og rejste over Sida til Medalland og Alftaver og Myrdalur, og besaa paa Vejen 
den nederste Del af Lavastrømmen fra 1783. Den 5. September rejste de fra
Höfdabrekka til Dyrhólar, hvorfra de næste Dag gjorde en Udflugt til Sólheimajökull; herfra 
gik Rejsen videre til Holt ved Eyjafjöll, og Holtsmúli besteges d. 7. September; derefter 
besøgtes Paradísarhellir og andre Huler, samt Findestedet for <i>Rosa pimpinellifolia</i> 
ved Seljaland ; Steenstrup undersøgte en foregiven Kulmine, der viste sig at bestau 
af Obsidian, og besaa de store Vandfald Skógafoss og Seljalandsfoss. Den 9. September 
rejste de fra Seljaland til Kollabær i Fljótshlid, derfra til As og naaede d. 11.
September til Handelspladsen Eyrarbakki, hvor de opholdt sig en Dag. Den 13. fortsattes 
Rejsen til Hjalli i Ølfus, d. 14. til Krisuvik, hvor de tilbragte nogle Dage med
Undersøgelse af de derværende Svovllejer, Dyndpøle og Fumaroler. 

Vinteren 1839–40 tilbragte Steenstrup og Schythe i Reykjavík; det var dengang 
en lille By med omtrent 900 Indbyggere og var væsentlig beboet af Embedsmænd og
danske Købmænd. Livet formede sig som i andre afsides liggende Smaabyer; man 
morede sig med at spille Kort, give Dilettantforestillinger og saa naturligvis med
Smaaintriger, Bysnak og lignende Tidsfordriv. Naar det kunde lade sig gøre, var
Steenstrup altid paa Farten paa Videnskabens Vegne, undersøgte de varme Kilder i
Nærheden og var altid tilstede, naar Fiskerne kom i Land, for at se deres Fangst. En Morgen, 
d. 6. Marts 1840, aabnede han saaledes 94 Torsk for at undersøge deres Maveindhold; 
han gjorde en Mængde Maalinger af Fiske og Fugle, iagttog Udviklingen og
Omdannelsen af Krebsdyr, Meduser og Hydroider, og samlede ved Stranden, hvad han kunde 
af Sødyr, men Bundskrabning synes han ikke at have beskæftiget sig med; endvidere 
samlede han Lichener og Mosser, dissekerede Sødyr, tegnede og skrev o. s. v.
Desuden tog han Timer i Islandsk hos Assessor Th. Jonassen og gjorde meteorologiske 
Iagttagelser; i nogen Tid synes han at have aflæst Barometer og Thermometer hver 
Time. 

Steenstrup holdt sig dog ikke helt uden for det selskabelige Liv og kom af og til 
i Huset hos Stiftamtmand Bardenfleth og Apotheker Møller og ligeledes i
Embedsmændenes Klub. Den bekendte Kammerherre <sc>C. E. Bardenfleth</sc>, senere Hofchef 
hos Kronprinds Frederik (d. VII.), var dengang Stiftamtmand paa Island (1837–40)<footnote><sc>C. E. Bardenfleth</sc>'s Livserindringer, udg. af Kommandør I. Bardenfleth. København 1890. 
8vo. S. 30–45.</footnote> 
og førte et meget selskabeligt Hus; her blev bl. a. spillet Dilettantkomedie om
Vinteren, og baade Steenstrup og Schythe spillede med. Direktionen for disse
Forestillinger bestod af Stiftamtmanden, Schythe og Steenstrup, og Steenstrup skriver til sin 
Forlovede (d. 4. November 1839): »Skjøndt jeg ikke trængte til at forkorte Tiden med 
Comoedier, er jeg dog ikke uvillig til at tage Del i dem, da saa mange Familjer have 
haft en god Tidskort allene ved at tale om dem og forberede sig til dem i de 3–4 Uger, 
siden de blev paatænkte; desuden er enhver Assistance nødvendig, forat det hele ikke 
skulde forstyrres, da alle, som have Evne til at tale et Par Ord uden Forknytteise, maa 
med og ere med. Med min Reisefælle gaar det bravt, han er en ypperlig Skuespiller, 
som man kunde vente sig af hele hans udvortes«. Steenstrup spillede i Geert
Westphaler Mutter Gunhild, og i Misforstaaelse paa Misforstaaelse en Søofficer og Elsker, 
»en langt vanskeligere Opgave, som jeg naturligvis kun meget slet løser, hvorfor jeg 
ligesom begynder at troe, at jeg maa af Naturen være en ret aparte Elsker, thi jeg seer 
nok, at det ikke er mig muligt at komme ind i de Elskerfaçoner, man ser paa Theatret 
i Kjøbenhavn og maaske ogsaa i det daglige Liv«. 

Kongens (Frederik d. VI.) Fødselsdag fejredes efter Skik og Brug d. 28. Januar 
1840 af Embedsmændene i Reykjavík ved en større Festmiddag med Skaaler og
Hurra’er som sædvanlig. Man vidste ikke deroppe, at Kongen allerede var afgaaet ved 
Døden d. 3. December 1839. Efterretningen derom naaede først til Island i
April-maaned 1840 med et Skib, der kom til Havnefjord<footnote>C. E. Bardenfleth’s Livserindringer S. 39. Efterretningen om Frederik d. VII. Død d. 16. 
November 1863 naaede heller ikke Reykjavík før d. 4. April 1864.</footnote>. I samme Anledning var der 
efter Sædvane ogsaa en Skolefest paa Bessastadir, hvor Latinskolen dengang var; 
Steenstrup bivaanede denne Fest og undrede sig meget over Elevernes alvorlige Miner 
og Mangel paa Munterhed. 

Steenstrup og Schythe kunde ikke enes; de synes ogsaa at have været af en meget 
forskellig Karaktér. Steenstrup var ilter og kolerisk, stadig i Bevægelse og Aktivitet, 
opfyldt af en brændende Iver for Videnskaben. Schythe skal derimod have været 
indolent og magelig<footnote>Den islandske Forfatter <sc>Magnus Grimsson</sc>, som en kort Tid var sammen med Schythe 
ved Hekla 1846, skildrer ham som en beleven og omgængelig Mand, men omtaler ogsaa hans
Magelighed. Schythe havde bl. a. ladet slæbe en Sofa ind i sil Telt, paa hvilken han tilbragte en hel Del 
af sin Tid. Sml. Landfrædissaga Islands IV. S. 39.</footnote>, synes ikke at have følt sig forpligtet til at arbejde mere end 
højst nødvendig og har vel heller ikke haft den Iver og Interesse for rent
videnskabelige Spørgsmaal, som Steenstrup havde. Schythe var dog en godt begavet og dygtig 
Mand og kunde, naar han vilde, frembringe Arbejder af Betydning; det viser hans Bog 
om Hekla, Rejseberetningen om Odádahraun, samt forskellige andre Arbejder. I 
sine Breve klager Steenstrup meget over, at han ikke kan faa Schythe til at bestille 
noget, han gik helt op i Bylivet i Reykjavík og kunde ikke engang formaas til at anstille 
fysiske og kemiske Forsøg med Luftarter fra Solfatarer og varme Kilder, hvad der 
dog var hans særlige Pligt, og hvortil han var udrustet. Det endte da ogsaa med, at 
de i Foraaret 1840 ansøgte Rentekammeret om, at de maatte skilles og næste Sommer 
hver tage sin Del til Undersøgelse, og dette bifaldtes<footnote>Lovsamling for Island XII. S. 24.</footnote>; Schythe skulde rejse til Nord- 
og Østlandet for at undersøge Svovllejer og Svovlkilder, Steenstrup skulde berejse 
Vestlandet hovedsagelig for at undersøge Brunkul og Surtarbrand. I Begyndelsen 
af November 1839 kom Jonas Hallgrimsson til Reykjavík fra Nordlandet og tilbragte 
Vinteren her, men var næsten hele Tiden syg. Henad Foraaret begyndte han dog at kommo 
sig, og det blev bestemt, at han skulde rejse sammen med Steenstrup til Vestfjordene. 

I Sommeren 1840 rejste J. C. Schythe altsaa som bestemt til Nord- og Østlandet 
og havde til Følgemand Islænderen <sc>Sigurd Gunnarsson</sc> (1812–1878), senere Præst 
og Althingsmand, der var særlig kendt med det indre Højland, da han i Sommeren 
1839 havde været sammen med Bjørn Gunnlaugsson paa hans Rejse over Ørkenerne 
Nord for Vatnajökull. 

Schythe foretog nu en lang og farefuld Rejse tværs over Ørkenen Odádahraun, 
men var saa uheldig at faa daarligt Vejr og Snestorme, saa at de tiltrods for udmærket 
Udrustning nær vare omkomne, mistede flere Heste<footnote><sc>J. C. Schythe</sc>: En Fjældreise i Island i Sommeren 1840 (H. Krøyers Tidsskrift III. 1841. 
S. 331–394).</footnote> o. s. v. Derefter rejste Schythe  
fra Brú paa Jökeldal gennem Østlandets Fjordlandskaber fra Berufjord til
Vopnafjord, opholdt sig d. 20.–31. Juli paa Berufjord og d. 11.–13. August paa Vopnafjord; 
derefter rejste han til Mývatn for at undersøge de derværende Svovllejer og vendte 
derpaa ad sædvanlig Vej tilbage til Reykjavík, hvor han ankom d. 13. September 
1840. Om sin Rejse har Schythe ikke publiceret andet end sin førnævnte Beretning 
om »Fjældreisen«, samt en Afhandling om Kvælstof i varme Kilder paa Island<footnote><sc>J. C. Schythe</sc>: Udvikling af Quælluft i nogle varme Kilder paa Island (s. St. III. S.
329–330).</footnote>; han 
fandt, at de opstigende Luftblærer i to Kilder ved Laugarnes, hvis Temperatur af ham 
og Steenstrup maaltes at være henholdsvis 88<sup><small>1</small></sup>/<sub><small>2</small></sub>° C og 63<sup><small>1</small></sup>/<sub><small>2</small></sub>°, bestod af rent Kvælstof.
 
<sc>Jørgen Christian Schythe</sc> havde en ret æventyrlig Løbebane. Han var født 
d. 6. Februar 1814 i København, og hans Fader var Eylert Schythe, forhenværende 
Handelsassistent paa Julianehaab<footnote>Geografisk Tidsskrift I. S. 202.</footnote>; han blev Student 1830 og polyteknisk Kandidat 
1834, holdt derefter nogen Tid offentlige Foredrag om Naturvidenskab i forskellige 
danske Købstæder og var en kort Tid Lærer for Kronprinds Frederik (d. VII.). I
Sommeren 1838 blev han sendt til Nord-Grønland for at undersøge Kullejer og gøre
geognostiske Undersøgelser; paa denne Rejse gjorde han bl. a. Temperaturmaalinger i 
Atlanterhavet<footnote><sc>J. C. Schythe</sc>: Iagttagelser over Atlanterhavets Temperatur i Overfladen (Nyt Archiv 
for Søvæsen II. 1843, S. 87–99).</footnote>. I Aarene 1839 og 1840 rejste han med Steenstrup paa Island, og 
1842 undersøgte han for Landhusholdningsselskabet Jordbundsforholdene i
Skanderborg Amt. I Foraaret 1846 fik Schythe Titel af Kammerassessor og rejste samme 
Sommer igen til Island for at undersøge Hekla efter dens da lige afsluttede store Udbrud. 
Om Hekla har Schythe udgivet en velskreven og udførlig Monografi, som endnu er 
Hovedværket om denne Vulkan<footnote><sc>J. C. Schythe</sc>: Hekla og dens sidste Udbrud, den 2. September 1845. En Monografi.
København 1847. 8vo. (156 Sider med 8 Billeder og 2 Kort). Sml. Lovsamling for Island XIII, S.
564–65, 676.</footnote>. Derefter levede Schythe nogle Aar i København, 
især beskæftiget med literært og journalistisk Arbejde, indtil han i Maj 1850 forlod 
Danmark for at bosætte sig i Chili i Sydamerika. Her opholdt han sig i nogen Tid i
Valparaiso og St. Jago, hvor han bl. a. offentliggjorde en Del Artikler om
Undervisningsvæsen og oversatte sin Bog om Hekla paa Spansk. 1852 udnævntes han til Professor 
i Fysik og Naturvidenskab ved det literære Collegium i Concepcion, og 1853 til
Guvernør og Pladskommandant over Territoriet Magalhaes og boede i Punta Arenas ved 
Magellansundet; han gik af fra denne Post 1857, men blev genvalgt 1858 og beholdt 
den til 1865, da han tog sin Afsked. Han levede nu i St. Jago, indtil han 1870 valgtes 
til Bestyrer af Filialen for Chile’s Nationalbank i Chillan, men denne Stilling opgav 
han af Helbredshensyn 1874 og levede derefter i Valparaiso til sin Død, som indtraf 
d. 30. Januar 1877. 
<img>- - - - Japetus Steenstrups Rejseruter paa Island 1839 og 1840.</img>
Steenstrup ledsagedes hele Sommeren 1840 af Jonas Hallgrimsson, som var ham 
til stor Nytte baade som Tolk og paa anden Maade. Hallgrimsson var som indfødt 
Islænder vel kendt med Rejsemaaden og havde desuden dengang allerede i to Sommere 
med offentlig Understøttelse gjort Undersøgelsesrejser paa Island. De drog afsted 
fra Reykjavík<footnote>Rejseruten er sammensat efter Steenstrups Almanak og forskjellige Optegnelser i J.
Hallgrimsson's Papirer i det isl. literære Selskabs Arkiv. Nogen udførlig Dagbog synet ingen af dem at 
have ført.</footnote> med fuld Udrustning og 12 Heste d. 25. Juni til Krisuvík, hvor de 
til den 2. Juli vare beskæftigede med Undersøgelse af Svovllejerne, hvorpaa de d. 3. 
Juli rejste til Brennisteinsfjøll og over Fjældplateauerne ved Selvogur ned til Hjalli i 
Ølfus. Næste Dag drog de fra Hjalli til det nærliggende Reykir og anvendte den Dag 
og den næste til Undersøgelsen af de gamle Havstokke i Ølfus og de mange alkaliske 
og svovlsure Kilder i Omegnen, gjorde bl. a. en Udflugt til Ølkolduháls og Hengill og 
naaede om Aftenen d. 6. til Ølfusvatn. Næste Dag undersøgtes Bredderne af Sog og 
de derværende Skalbanker, og d. 7. overnattede de rejsende i Hjálmholt i Flói. Derfra
rejste de næste Dag til Geysir og saa d. 10. Juli til Thingvellir, hvor de opholdt sig to 
Dage for at vente paa nogen Bagage og Proviant o. s. v. fra Reykjavík, da 
Hovedrejsen til Vestlandet nu skulde begynde. Paa Thingvellir maalte Steenstrup Højden 
af Almannagjás vestlige Væg med en Snor og fandt den 51 Alen og 8 Tommer og 
Hældningen 80°. Om Eftermiddagen d. 12. Juli begyndte de Fjældrejsen til Borgarfjorden 
og opslog deres Telt i Vidirker. Næste Dag rejste de Fyrir Ok til Reykholtsdalur og 
undersøgte næste Dag nogle af de talrige derværende hede Kilder. Derfra gik saa 
Rejsen til Hredavatn, hvor der blev gjort flere Dages Ophold til Undersøgelse af 
Omegnens Brunkul og Surtarbrand, samt Liparitfjældet Baula. Her fandt Steenstrup 
et Findested for Planteforsteninger i Nærheden af Hredavatn (rimeligvis i
Thrimilsdalur) og senere et andet ved Langivatnsdalur; dette var meget vigtigt for Islands 
Geologi, da man tidligere kun kendte Planteforsteningerne ved Brjámslækur paa 
Vestlandet, som opdagedes af E. Olafsson 1753. Den 19. Juli rejste Steenstrup til 
Hítardalur og derfra næste Dag til Langivatnsdalur, hvor Surtarbrandslagene i
Borgarhraunseggjar bleve undersøgte, og Indsamlinger af Planteforsteninger gjordes. Den 
22. Juli rejste de til Raudimelur, hvor den bekjendte Kulsyrekilde undersøgtes,
hvorefter de drog til Breidibólsstadur paa Skógarströnd og til Stykkishólmur og besaa det 
ejendommelige Liparitfjæld Drápuhlídarfjall undervejs. Fra Stykkisholm fortsattes 
Rejsen søvejs til Stadarfell, medens Hestene sendtes over Land rundt Hvammsfjorden, 
hvorpaa Rejsen fortsattes ridende d. 30. Juli over Skard og Saurbær rundt Gilsfjord 
til Bardastrandarsyssel; undervejs undersøgte de Brunkul og Surtarbrand i
Gilsfjardarmúli og Skírdalsbrún. Rejsen gik derefter over Garpsdalur, Berufjord, Reykhólar,
Hjallaháls og Vattarnes til Brjámslækur, hvor de ankom d. 8. August. Paa 
Brjámslækur opholdt de sig flere Dage for at samle Planteforsteninger i den bekendte Kløft, 
hvor E. Olafsson havde samlet. 

Fra Brjámslækur rejste Steenstrup over Fossdalur og Otrardalur til Bildudalur, 
hvor de hvilede en Dag (d. 13. August). Herfra gjorde de saa en to Dages Udflugt til 
den bekendte Præstegaard Saudlauksdalur ved Patreksfjorden, hvor E. Olafsson 
opholdt sig i Aarene 1760—1764 hos sin lærde Svoger Provst Bjørn Halldórsson; her 
havde Olafsson og Halldórsson i Forening gjort mange Forsøg med Træplantning <footnote>Steenstrup interesserede sig ogsaa for Træplantning paa Island, og paa hans Foranledning 
sendte Rentekammeret 1841 til Island: 100 Stk. Pilestiklinger, 200 Stk. Røn, 25 Stk. hvid Poppel, 
25 Stk. Markløn og et Pund Birkefrø. Om disse Forsøg have ført til noget, vides ikke. Baade i det 
18. og 19. Aarh. forsøgtes Træplantning mange Gange paa Island, men alle Forsøgene mislykkedes.</footnote> 
og Havedyrkning, og her var det, at B. Halldórsson først indførte Kartoffeldyrkningen 
i Island i Aaret 1759. Fra Bildudalur drog de atter d. 16. August søvejs over 
Arnarfjord til Rafnseyri, medens Hestene blev sendte rundt den lange, forgrenede Fjord, og 
næste Dag gjorde de en Udflugt til Tjaldnesdal. Fra Rafnseyri gik saa Rejsen atter 
d. 18. til Botn i Dyrafjord og d. 19. over den høje og vanskelige Fjældvej Gláma ned i  
Bunden af Mjóifjördur, derfra d. 20. til Arngerdareyri, hvorfra de Dagen efter gjorde 
en Udflugt til de varme Kilder paa Reykjanes, hvor man i det 18. Aarhundrede 
(1778—1796) havde et Saltkogeri over de varme Kilder. Fra Arngerdareyri gik Rejsen 
herefter d. 22. August langs Isafjords Østkyst til Armúli ved Kaldalón, derfra til 
Stadur paa Snæfjallaströnd og d. 24. over Snæfjallaheidi til Stadur i Grunnavík og 
derfra søvejs over Jøkulfirdir til Sljetta. Dagene fra d. 25.—29. August benyttedes 
til Undersøgelse af de mange Findesteder for Surtarbrand omkring Adalvík
(Grænahlíd, Straumnes, Látrar). Det var en meget besværlig Rejse gennem uvejsomme og 
klippefulde Egne over stejle Bjergrygge, svimlende Kløfter og lodrette Basaltmure 
til de tynde Kulflötser, der ligge indeklemte mellem Basaltbænkene ofte meget højt 
oppe, paa næsten utilgængelige Steder. Men Steenstrup var, efter hvad en gammel 
Bonde i Adalvík fortalte mig, utrættelig med at klavre i Fjældene, medens  
Hallgrimsson var tungfør og af et svageligt Helbred og derfor som oftest maatte holde sig til 
Fladlandet. Den 29. August sejlede de atter over Jøkelfjordene og naaede til Stadur 
á Snæfjallaströnd om Aftenen, hvor de hvilede en Dag. Paa den Tur til Adalvík 
var det ikke blot de legemlige Strabadser de havde at kæmpe med; Forplejningen har 
vel neppe været første Klasses, thi Beboerne ere meget fattige og leve ofte lige paa 
Grænsen af Hungersnød. Steenstrup var ogsaa glad ved at være kommen tilbage til 
Snæfjöll, hvor Præsten og Præstekonen vare rigtig rare og hyggelige Mennesker. 
Herfra skriver Steenstrup d. 31. August: »Den herligste Foræring jeg nogensinde har faaet, 
fik jeg nu af Maddammen, som gav mig et Rugbrød — en Herlighed, som du vil se ikke 
er ringe, naar man i flere Dage ikke har smagt Brød og forud har været reduceret til 
en halv Rugtvebak om Morgenen. Forresten er Tørfisk en virkelig fortræffelig Spise«. 
Samme Dag begyndte Tilbagerejsen over Armúli, Lágidalur og 
Steingrimsfjardarheidi til Steingrimsfjorden, hvortil de ankom d. 3. September om Aftenen. Ved denne 
Fjord findes Surtarbrand paa mange Steder, tillige med mægtige forskellig farvede 
Leraflejringer, og nogle Steder findes ogsaa smukke Planteaftryk; saadanne fandt 
Steenstrup ved Húsavík og maaske ogsaa ved Gautshamar paa Fjordens nordlige Side, 
hvor G. Winkler senere samlede. Den 7. September rejste de fra Steingrimsfjord til 
Mókollsdalur for at undersøge de Aflejringer af Porcelænsjord, som O. Olavius (1777) 
og N. Mohr (1780) havde fundet der. Siden rejste de den lige Vej over Dalasyssel, 
Mýrasyssel og Borgarfjordsyssel tilbage til Reykjavík, hvor de ankom den 15.
September<footnote>
Natteherbergerne undervejs vare: d. 8. September Olafsdalur, d. 9. Hvammur, d. 10. 
Hviledag, d. 11. Skörd, d. 12. Glitstadir, d. 13. Hestur, d. 14. Höfn, d. 16. Saurbær — Reykjavik.</footnote>. Vejret var da blevet daarligt og det sneede i Fjældene. Efter en Uges
Ophold i Reykjavík rejste Steenstrup og Schythe med betydelige Samlinger af Mineralier, 
Planter og Dyr direkte tilbage til København<footnote>Hele Rejsen kostede 5929 Rd. 50 Sk., og hver af de rejsende fik som Dusør eller Honorar 
500 Rd. Disse 6929 Rd. betaltes ikke af Statskassen, men af den islandske, saakaldte Jordebogskasse.</footnote>. 

Altid senere omfattede Steenstrup Island med stor Interesse og Hengivenhed, 
og til sin høje Alderdom mindedes han ofte Islandsrejsen. I sine Breve til J.
Hallgrimsson omtaler han flere Gange »de uforglemmelige Dage paa Island«, og 
Paaskemorgen 1842 skriver Steenstrup fra Sorø : »Var ikke min stille, huslige Kreds her, jeg 
fløj bort herfra og kom her aldrig mere, maaske ilede jeg da til Island — ja Island! 
mærkværdig hvor jeg dog inderlig er knyttet til denne Ø!«. 

Fra Island havde Steenstrup allerede om Efteraaret 1839 sendt en Del af sine 
Samlinger til København til J. Chr. Reinhardt, F. M. Liebmann, J. W. Hornemann og 
S. Drejer; nu kom han selv med Hovedsamlingerne, som det tog ham lang Tid at 
udpakke og ordne. Kort efter blev han udnævnt til Lektor i Mineralogi og Botanik i 
Sorø og fik derved mange nye Pligter, maatte forberede sine Forelæsningsrækker, ordne 
sit Hus og sætte sig ind i nye Forhold; han havde desuden Opsyn med den botaniske 
Have og Naturaliesamlingen, som skulde ordnes. Der blev derfor ikke megen Tid 
tilovers til Bearbejdelsen af Samlingerne fra Islandsrejsen. Desuden var han i de 
nærmeste Aar stærkt optagen af andre Arbejder, udgav 1842 sit Program om 
Generationsvekselen og 1845 Afhandlingen om Hermaphroditismen; samme Aar udnævntes han til 
Professor i Zoologi ved Universitetet og fik nu fuldt op af Arbejde baade med 
Undervisningen og Samlingerne. Det var derfor ganske umuligt, at der kunde blive Tid 
tilovers til et større Værk om Islandsrejsen. Det viser Steenstrups store Flid, at han 
dog alligevel fik udrettet en Del af dette Arbejde, skønt det ikke lykkedes ham at 
samle Brudstykkerne til et hele. Efter at han var bleven Professor og hans 
Medarbejdere var døde, synes han ogsaa helt at have opgivet det. 

I Begyndelsen var det Meningen, at Resultaterne af Rejsen skulde bearbejdes, og 
Steenstrup havde store Planer om at udgive et Pragtværk om Islandsrejsen i Lighed 
med den franske Ekspedition under Gaimard. Men hertil krævedes Tid og 
Medarbejdere og i Særdeleshed Penge. Hvis den oprindelige Plan skulde have været udført, 
maatte Steenstrup have haft fuld Raadighed over sin Tid, men han var tværtimod 
stærkt optaget af sit nye Embede i Sorø, og Pengemidlerne kunde ikke faas; desuden 
klager Steenstrup i de Aar over Helbredet, over en Døsighed og Upasselighed som 
hindrer ham i at arbejde<footnote>Brev til Hallgrimsson d. 25. Mai 1841 (Det isl. liter. Selskabs Arkiv, Reykjavík).</footnote>. I Begyndelsen arbejdede Steenstrup dog sammen med 
S. Drejer og J. Hallgrimsson ivrig paa det store Rejseværk, og Hallgrimsson boede 
som hans Gæst i Sorø i Vinteren 1843—44. Men saa fik Steenstrup meget andet at 
tage vare, og begge hans Medarbejdere døde, Salomon Drejer allerede d. 21. April 
1842 og Jonas Hallgrimsson d. 26. Maj 1845. Af Forarbejderne findes endnu  
adskillige Brudstykker tilbage, men kun faa eller ingen ere i den Form, at de kunde udgives. 
Værket skulde efter Steenstrups Plan foruden Rejseberetning bl. a. ogsaa indeholde 
en Indledning »om Islands physiske Forhold« (fysisk Geografi), endvidere en 
fremstilling af Islands Geognosi med et geognostisk Kort, Analyser af Mineralier og  
Bjergarter (ved Forchhammer), Afsnit om Svovllejerne og deres Historie, om Surtarbrand, 
Brunkul og Planteforsteninger, om varme Kilder, samt de islandske Vulkaners Historie 
(af Hallgrimsson). Endvidere Afdelinger om Islands Nutids-Flora, om 
Ferskvandsmollusker, om Fuglelivet, Fiskene og Fiskerierne, de lavere Sødyr o. s. v.. Alt 
illustreret med mange Tavler og Tegninger. Bearbejdelsen af Samlingerne og Udarbejdelsen 
af et saadant Værk vilde under heldige Forhold have taget mange Aar, men det viste 
sig hurtig, at Planen var efter Omstændighederne uudførlig, og Steenstrup maatte 
opgive den, hvad han til sin høje Alderdom ofte meget beklagede. Det meste af 
Steenstrups Samlinger kom dog lidt efter lidt Videnskaben til Nytte, og en betydelig Del 
af hans Iagttagelser kom senere frem i forskellige Afhandlinger af ham selv og 
forskellige andre Forfattere. 

Jeg vil dernæst med nogle faa Ord give en Oversigt over Islandsrejsens 
videnskabelige Udbytte, med Henvisning til de Kilder, hvor nærmere Oplysninger kunne 
faas. 

<sp>Geologien</sp> var dengang i sin Barndom, og mange geologiske Arbejder bestod 
næsten kun af fantastiske Theorier og Formodninger byggede paa det løseste 
Grundlag; det var kun forholdsvis faa, der beskæftigede sig med virkelige stratigrafiske og 
tektoniske Undersøgelser. Datidens geologiske Arbejder om Island bære selvfølgelig 
Tidsaandens Præg; de Forskere, der rejste paa Island, saa kun en lille Brøkdel af det 
udstrakte Land, og deres geologiske Iagttagelser maatte derfor være spredte og 
usammenhængende og altfor faa til at give et virkeligt Billede af Landets Tilblivelsesmaade 
og Bygning. Før Steenstrup var de sidste Arbejder om Islands Geologi af Tydskeren 
<sc>Krug von Nidda</sc>, som rejste paa Island i Sommeren 1833, og af den franske Geolog 
<sc>Eugéne Robert</sc>, som deltog i <sc>P. Gaimards</sc> Expedition i Aarene 1835 og 1836. K. 
von Nidda’s Afhandling<footnote><sc>O. Krug von Nidda</sc>: Geognostische Darstellung der Insel Island (Archiv für Mineralogie, 
Geognosie, Bergbau und Hüttenkunde. Herausgegeben von C. J. B. Karsten. VII. Bd. Berlin 1834. 
S. 421—525).</footnote> var i forskellige Retninger et fortjenstfuldt Arbejde, hvis 
bærende Theori dog ikke viste sig holdbar. Efter K. v. Nidda’s Anskuelse skulde 
Island være opstaaet derved, at Traplag paa Bunden af Atlanterhavet pludselig revnede 
fra SV. til NØ., og op af den store Kløft vældede Trakyt, som samtidig hævede 
Traplagene over Havet, hvorved Island blev til. K. von Nidda paastod derfor, at Island 
var opbygget af Trap (Basalt) mod Øst og Vest, og at et bredt Trakytbælte strakte 
sig tværs over Øen. Ligeledes troede han, at Vestfjordenes Højland var hævet over 
Havet ved et særskilt Trakytudbrud og antog derfor, at der i denne Landsdel maatte 
være en Trakytkjerne, der havde hævet Basalten. Theorien har rimeligvis været 
færdig, før K. v. Nidda kom til Island, og stemte fuldstændig med den theoretiske  
﻿Opfattelse, man i de Tider havde om Bjærgkædernes Hævning ved plutoniske 
Bjærgarters Frembrud. K. v. Nidda gjorde mange fortræffelige Iagttagelser af Enkeltheder 
vedrørende Islands Geologi, men paa Grund af det Herredømme, som forudfattede, 
almindelig antagne Meninger ofte have over forskellige Videnskabsmænds 
Dømmekraft, saa kunde K. v. Nidda ikke se, at de fleste af hans Iagttagelser stred imod de 
almindelige Slutninger, han tidligere var kommen til, men prøvede paa at lempe dem 
efter Theorien. <sc>Steenstrup</sc> paaviser nu, at K. v. Nidda’s Theori i sin Almindelighed 
er uholdbar, han tror, at der har været tre Tidsrum i Islands Tilblivelseshistorie, og 
antager som alle Geologer dengang, at Landet er dannet ved Udbrud paa Havets Bund 
og derefter med et Ryk hævet omtrent til den nuværende Højde over Havet. »De 
mangfoldige Kløfter, der i alle Retninger sloges under Hævningen, udvidedes under 
Havets brydende Bølger eller fra oven ved Massen af det atmosphæriske Vand; 
Bugterne dannedes, og Elve udskar Dalene og belagde deres Bund med det frugtbare 
Lavaler; i Tidens Løb ses den frodigste Vegetation at have beklædt den, men i den samme 
Tid ses ogsaa de vulkanske Kræfter at have modnet sig, og de brøde nu frem under 
en anden Form. Lavamasserne strømmede ikke op af smalle Spalter, men af uhyre 
Kløfter i selve Dalbunden, hvor den ringeste Modstand var at overvinde; Kløftlava’en 
flød ikke som paa Havbunden over en horizontal Flade, den flød i frugtbare dybe 
Dale, som den fyldte lige til Højden af de omgivende Fjældrygge eller endog højere. 
Efterhaanden blev Øen igjen paa denne Maade sammensmeltet til et Hele og dens 
herlige Vegetation forsvandt. Elementerne have siden den Tid udhulet sig nye Dale 
og nye Fjorde, tildels af samme Configuration som de ældre, men det nye Paalæg Landet 
fik i de forhøjede Bjerge, nedtrykkede Temperaturen og den organiske Kraft og 
forstørrer kun de Ødelæggelser, Vulkanismen i dens Hendøen anretter nu og da. 
Saalænge Øen har haft sin nuværende Form, ere Lavastrømmene kun fremkomne af 
Kratere; under Opstigningen af disse høje Aabninger har Lava’en afkjølet sig, den 
formaar ikke længer at fylde Dalene, men den sniger sig som Aaer eller smaa Elve over 
Sletterne«<footnote>Det islandske literære Selskabs Arkiv Nr. 8. 8vo. </footnote>. Dette er Hovedresultatet af Steenstrups og Hallgrimsson’s Overvejelser 
om Islands Dannelse. Fra Nutidens Synspunkt ere disse Anskuelser meget 
fantastiske, men de betegner dog et Fremskridt i to Retninger. De ere komne bort fra 
K. v. Nidda’s Theori om den trakytiske Hævning og have i det væsentlige faaet et 
rigtigt Blik for Doleritens tektoniske Stilling. Den førnævnte franske Geolog Eugène 
Robert havde ligesom forskellige andre Naturforskere antaget, at Doleritlava’erne 
hørte til Islands ældste vulkanske Bjærgarter. Steenstrup og Hallgrimsson gjorde 
nu den værdifulde Iagttagelse, at Doleriten mange Steder ligger diskordant paa Basalt 
og Breccie, at den hører til de yngste Formationer, og at dens sidste Frembrud skete 
kort før Jøklerne dannedes. Steenstrup fandt, at Doleritlavaerne stod i Forbindelse 
med Gange og kaldte dem derfor Kløftlava. De meget almindelige doleritiske 
Kuppelvulkaner og Vulkanruiner ere derimod undgaaede hans Opmærksomhed; disses store 
Betydning er ogsaa først paavist i den sidste Tid. Nutidens Spaltevulkaner og 
Kuppelvulkaner af Kilauea-Typen har de heller ikke, ligesaa lidt som alle de andre ældre 
Geologer, kunnet opfatte, skønt flere af dem laa paa deres Vej. Da Steenstrup og 
Hallgrimsson kun saa en lille Del af Landet, vare deres Iagttagelser spredte og 
ufuldstændige, derfor have deres Beretninger om Enkelthederne i Doleritformationen nu 
kun en historisk Interesse, og da der heller ikke foreligger en samlet Bearbejdelse af 
Iagttagelserne, men der kun findes faa Notitser hist og her i Dagbogsoptegnelser og 
Breve, saa er det meget vanskeligt med Sikkerhed at sige, hvilke Resultater de vare 
komne til, hvis de havde faaet Tid til at bearbejde det hele. I Breve til Hallgrimsson 
omtaler Steenstrup lejlighedsvis sine Anskuelser om Islands Geologi; han vil inddele 
Doleriten synes det i forskellige Horizonter og omtaler ældre og yngre Kløftlava, 
Dyndlava, Vandlava o. s. v., mindre heldige subjective Betegnelser, hvis Mening man 
nu ikke har let ved at forstaa. Jap. Steenstrup foreslaar ogsaa bl. a., at de udgiver 
et geologisk Kort over Island, et Forehavende, som i de Tider var aldeles uudførligt; 
herpaa skulde de kendte Vulkaner angives o. s. v. Paa Vestfjordene antog 
Steenstrup, at Surtarbranden laa paa Grænsen mellem den gamle Trap og Kløftlava’en eller 
Doleritformationen, hvad der dog senere har vist sig ikke at være rigtigt. 
Lipariternes geologiske Forhold synes hverken Steenstrup, Hallgrimsson eller Forchhammer 
at have haft Øje for, og de blander undertiden Lipariten sammen med Basalten og 
omtaler den som afbleget Basalt. Dog findes blandt Steenstrup’s Papirer en Liste 
over »baulitiske Massers Udbredelse«, hvorved øjensynlig menes Liparit-Findesteder, 
da Forchhammer opfattede Lipariten i Fjældet Baula som et særskilt Mineral, som 
han kaldte »Baulit» Steenstrup og Hallgrimsson samlede forskellige Mineralier, 
som Forchhammer ansaa for nye, analyserede og beskrev i forskellige Afhandlinger, 
som dengang vare af betydelig Interesse, men nu kun have historisk Betydning. I en 
Tuf fra Húsafell fandt han et Mineral, som han kaldte Christianit; det viste sig senere 
at være Anorthit, som er meget almindeligt paa Island. I Kløftlava fra Havnefjord 
fandt Forchhammer ogsaa et nyt Mineral, efter hans Anskuelse en ny Art 
Kalkoligoklas, som han kaldte Havnefjordit, men G. v. Rath paaviste, at den kun var en 
almindelig Labradorfeldspath. Fra Steenstrups og Hallgrimsson’s Rejse analyserade
Forchhammer bl. a. ogsaa Mineralier som han kaldte Baulit og Krablit, men Zirkel paaviste 
senere, at det ikke var selvstændige Mineralspecies men en Blanding af Feldspath og 
Kvarts. Desuden analyserede Forchhammer flere Bjergartprøver, som Steenstrup 
og Hallgrimsson havde medbragt, samt Halotrichit og Brochantit fra de islandske 
Svovllejer. Det sidste Mineral fik hos ham Navnet Krisuvigit efter Findestedet. Skønt 
Forchhammer kort efter blev overfløjet af Bunsen, Sartorius von Waltershausen, 
Zirkel og andre, saa var det dog ham, som først lagde Grundvolden for den kemiske 
Undersøgelse af de islandske Solfatara’er og de islandske Bjærgarter, hvorved han 
benyttede Materiale som var indsamlet af Steenstrup og Hallgrimsson<footnote><sc>G.Forchhammer</sc>: Undersøgelser over islandske og færøiske Mineralier, ledsagede af nogle 
almindelige Betragtninger over disse Øers chemisk-geognostiske Forhold (Oversigt over Vid. Selsk. 
Forh. 1842. Kbh. 1843. S. 43—55). Paa Tydsk i Erdmanns Journal für praktische Chemie XXX, 
1843, S. 385—400. <sc>G. Forchhammer</sc>: Over nogle nye Mineralier fra Island og den Maade paa hvilken 
de have dannet sig ved de paa denne Ø stedse hærskende volcanske Kræfter. Udtog. (Skand. Naturf. 
3je Møde. Stockholm 1842. S. 501—504). Se endvidere Erdmanns Journal für praktische Chemie 
Bd. 46, S. 93—94. </footnote>. 

Af stor Betydning i geologisk Henseende var Steenstrups Fund af nye Findesteder 
for Planteforsteninger fra den tertiære Tid. Den islandske Naturforsker <sc>Eggert 
Olafsson</sc> var den første, der opdagede Bladaftryk af Forverdensplanter ved 
Brjámslæk ved Breidifjördur i Aaret 1753; han var allerede dengang af den Anskuelse, at de 
maatte stamme fra en Skov der havde voxet paa Stedet, medens forskellige senere 
Naturforskere paastod, at den islandske Surtarbrand med tilhørende Plantelevninger 
maatte stamme fra Drivtømmer (K. v. Nidda, E. Robert); nogle andre vare dog af 
den samme Mening som E. Olafsson f. Ex. Uno von Troil (1772) og E. Henderson 
(1816). Steenstrup var den første som gjorde større Indsamlinger af Planteforsteninger 
og fandt tre andre Findesteder end den gammelkendte ved Brjámslækur, et i 
Nærheden af Hredavatn, et andet ved Langivatnsdalur og det tredje ved Húsavík i 
Steingrimsfjord; de to først nævnte Lokaliteter ere ikke med Sikkerhed genfundne, da 
Steenstrup ikke har efterladt nogen Beskrivelse af dem, derimod ere senere flere nye 
Lokaliteter fundne. Steenstrup begyndte først selv at beskrive og bearbejde sine 
Samlinger af Planteforsteninger, lod flere af dem tegne (paa 6 Foliotavler), bestemte 
Slægter og Arter og gav dem Navne, som senere tildels ere blevne benyttede af O. Heer 
og G. Winkler (f. Ex. <i>Pinus Thulensis</i>, <i>Picea Ingolfiana</i>, <i>Abies Flokiana</i>). Steenstrup 
bemærkede ogsaa strax, at Islands tertiære Flora havde et mere amerikansk end 
evropæisk Præg og er selvfølgelig meget forbauset over, hvorfor den amerikanske Flora 
senere er helt forsvunden og har givet Plads for den evropæiske. Dengang kendte 
man intet til tertiær Landbro, Istid og andre Faktorer, som i Tidens Løb have haft 
Indflydelse paa Planternes Udbredelse. Steenstrup fik dog ikke Tid til at beskæftige 
sig noget videre med sine Planteforsteninger, men de blev senere bestemte og
bearbejdede af den bekendte Plantepalæontolog <sc>Oswald Heer</sc> i Zürich<footnote><sc>O. Heer</sc>: Flora tertiaria Helvetiæ III, 1859 og Flora fossilis arctica I. 1868. 4to. </footnote>. Steenstrup 
besøgte paa Nordvestlandet mange Findesteder for Brunkul og Surtarbrand og gør 
nogle almindelige Bemærkninger derom i sine Beretninger til Rentekammeret, men 
føjer intet væsentlig Nyt til. Fossile Træstammer fandt han ogsaa nogle Steder og 
derimellem en, som havde en Diameter af 1¼ Alen og en Længde af 16½ Alen. 
﻿
Et Hovedformaal med Islandsrejsen var Undersøgelsen af de islandske 
Svovllejer, og Steenstrup har ogsaa gjort, hvad han kunde for at samle Oplysninger om 
dem; selv besøgte han kun Svovllejerne i Krisuvík, men hans Undersøgelser 
suppleredes af J. Hallgrimsson, der ogsaa havde besøgt Nordlandets Svovllejer og samlet 
en hel Del interessante, historiske og statistiske Oplysninger om Svovlminedriften i 
ældre og nyere Tid, hvorom endnu findes ret omfangsrige Beretninger i Manuskript. 
Steenstrup har ogsaa skrevet en Del »om den i Svovllejerne stedfindende Virksomhed«, 
som i alt væsentligt falder sammen med de af Forchhammer derom udgivne
Betragtninger. Nogle Aar senere (1847—51) udkom <sc>R. W. Bunsen’s</sc> grundlæggende Arbejder 
om de kemiske Omsætninger ved de islandske Svovllejer og den kemiske 
Sammensætning af de islandske Bjærgarter. J. Hallgrimsson samlede en hel Del værdifulde 
historiske Oplysninger om islandske Vulkanudbrud, som skulde danne et Afsnit af 
det store Rejseværk; dette Arbejde findes endnu i Manuskript baade paa Dansk og 
Islandsk. Endvidere kan nævnes, at Steenstrup undersøgte mange varme Kilder i 
det sydvestlige Island og i Vestfjordene, maalte deres Temperatur og undersøgte deres 
Plante- og Dyreliv. 

Steenstrup iagttog paa sine Rejser forskellige Steder gamle Havstokke, bl. a. den 
meget store og udprægede Havstok i Ølfus, og samlede subfossile Skallevninger ved 
Sog, i Borgarfjord o. fl. St. Disse Iagttagelser suppleredes ogsaa af J. Hallgrimsson’s 
Iagttagelser i forskellige Egne paa hans tidligere Rejser; Materialet blev dog ikke 
bearbejdet eller publiceret, saa Alt dertil hørende er nu for længe siden iagttaget og 
beskrevet af andre Forskere. Jeg har før nævnt, at Steenstrup ved Skeidarárjökull
blev slaaet af den Lighed, der var imellem Morænerne og Højde- og Bakkedrag i  
Jylland, og en lignende Bemærkning gjør han om Morænerne ved Só1heimajökull. Blandt 
hans Bemærkninger om Jøkelgruset kan anføres, hvad han siger om Skeidarárjøkull. 
»Iblandt de Stene, der fandtes ovenpaa (Jøkelen) i det dækkende Jordlag forekom 
næsten alle de Bjærgarter, som jeg endnu havde stødt paa, tætte og porøse Lavamasser 
og allehaande Konglomerater af dem; kun meget faa af disse Stene vare afrundede 
paa Kanterne, næsten alle vare meget skarpkantede«. Om Sólheimajökull siger han: 
»Jeg gik et Stykke langs op med Jøkelen mellem denne og Breccien og alle de Sten, 
der laa der og under Jøkelen, vare ligesaa skarpkantede som dem i Breccielaget, og de 
kunde kun siges at skydes frem med Isen, ikke rulles frem af den, men saasnart denne
Stenmasse blev et Spil for Jökelstrømmen, afrullede saa mærkeligen, at i 2—300 Skridt 
derfra vare Stenene ikke blot afrundede men ægrunde«. 

Steenstrups Rejse var af en ikke ringe Betydning for Islands <sp>Floristik</sp>, thi han 
hjembragte meget betydelige Plantesamlinger og derimellem mange sjeldne Arter, 
som ikke vare fundne før, og nogle af dem ere først for nylig genfundne. Allerede i 
Efteraaret 1839 havde Steenstrup hjemsendt 200 Arter af Fanerogamer, derimellem 
32 Arter, som ikke før vare fundne paa Island. Men det gik her som med andre af 
Steenstrup’s Samlinger, de blev først bearbejdede længe efter, og Resultaterne 
publicerede paa spredte Steder i forskellige Forfatteres Plantelister. Steenstrups Samling 
af Mosser og Lichener blev saaledes først bestemt af <sc>Chr. Grønlund</sc> i Aaret 1895<footnote><sc>Chr. Grønlund</sc>: Tillæg til Islands Kryptogamflora (Botanisk Tidsskrift XX. 1896. S. 90
—115). </footnote>. 
Kort efter sin Hjemkomst begyndte Steenstrup selv sammen med <sc>S. Drejer</sc> at 
bearbejde Plantesamlingerne, og nogle Arter blev tegnede til Flora Danica, men saa døde 
S. Drejer, og Arbejdet hørte op. Steenstrup havde ogsaa tænkt sig at skrive en 
Lærebog i Botanik for Islændere, som J. Hallgrimsson havde lovet at oversætte til Islandsk<footnote>Brev fra Steenstrup til Hallgrimsson d. 24. Mai 1841 i det isl. literære Selskabs Arkiv i 
Reykjavik. </footnote>, 
men denne Plan blev opgivet som saa mange andre. <sc>F. M. Liebmann</sc> skrev en 
interessant Afhandling om Vegetationen ved de varme Kilder paa Island efter Steenstrups 
Samlinger og Iagttagelser; her omhandles ikke blot de højere Planter men ogsaa Alger 
og Mosser. Denne Afhandling var den første og i lange Tider den eneste Beretning 
om de varme Kilders Vegetation<footnote><sc>F. M. Liebmann</sc>: De islandske varme Kilders Vegetation (Forhandl, v. d. skandin. Naturf. 
2. Møde 1840. Kbhavn 1841. S. 336—340).</footnote>. Liebmann har ogsaa beskrevet en islandsk Art 
<i>Carex</i>, som han antog for ny og kaldte <i>Carex Steenstrupiana</i><footnote><sc>F. M. Liebmann</sc>: En ny islandsk Carex (s. St. S. 320—321).</footnote>. Ligeledes benyttede 
<sc>S. Drejer</sc> Steenstrups Samlinger ved Affattelsen af sin kritiske Oversigt over de danske 
Stargræs, hvor han omtaler 27 islandske Arter<footnote><sc>S. Drejer</sc>: Revisio critica caricum borealium in terris sub imperio Danico jacentibus 
inventarum (H. Krøyer’s Naturhistorisk Tidsskrift III, 1840—41. S. 423—480). </footnote>. Det kan endvidere nævnes, at <sc>Carl 
Hansen</sc> beskrev en Del Diatomeer, som Steenstrup havde samlet ved Reykholt paa 
Island<footnote><sc>Carl Hansen</sc>: Et lille Bidrag til Kundskaben om de danske Bilandes Diatomée-Flora. 
(Vid. Med. Naturh. Foren. 1872. S. 135—146). <sc>Jap. Steenstrup</sc>: Oplysende Bemærkninger til Foranstaaende (s. St. S. 146—149). </footnote>. 

Mest arbejdede Steenstrup selvfølgelig med sit Hovedfag <sp>Zoologien</sp>, men har 
heller ikke her udgivet nogen samlet Fremstilling af sine Iagttagelser paa Island; 
de ere spredte rundt omkring i hans forskellige Afhandlinger. Man kan dog se, at 
Islandsrejsen har givet Steenstrup en Mængde Impulser af forskellig Art, og en ikke 
ringe Del af hans senere Arbejder ere paa en eller anden Maade knyttede til 
Islandsrejsen. Jeg vil her kun lige nævne nogle Afhandlinger, hvori islandske Dyr beskrives 
eller omtales. Steenstrup indsendte 1840 fra Island Iagttagelser om Udviklingen 
af <i>Pagurus bernhardus</i> og <i>Hyas araneus</i>, som Reinhardt fremlagde i Videnskabernes 
﻿Selskab<footnote>Vidensk. Selsk. Oversigter 1840. S. 15—20.</footnote>. Paa det tydske Naturforskermøde i Kiel 1846 gav Steenstrup en Oversigt 
over Islands Land- og Ferskvandsmollusker, af hvilke han fandt 18 Arter, bl. a. en 
Art <i>Limnæa</i>, som levede i varme Kilder i 43° Temperatur, samt en Meddelelse om 
<i>Mytilus discors</i><footnote><sc>Jap. Steenstrup</sc>: Uebersicht der Land- und Süsswasser-Mollusken von Island (Amtlicher 
Bericht über die 24. Versammlung Deutscher Naturforscher und Aerzte in Kiel im September 1846. 
Kiel 1847. 4to. S. 220—221). Ueber eine eigenthümliche Byssushülle des Mytilus discors (s. St. 
S. 222—23).</footnote>. Paa det skandinaviske Naturforskermøde 1847 gav Steenstrup 
Meddelelse om kæmpemæssige Blæksprutter ved Island, tildels efter islandske Kilder<footnote><sc>Jap. Steenstrup</sc>: Meddelelse om tvende kæmpestore Blæksprutter opdrevne paa Island 
1639 og 1790 (Forh. skandin. Naturf. Møde 1847. København 1849. S. 950—957 og Naturf. Møde 
1856. Kria 1857. S. 182—185).</footnote>. 
Endvidere skrev han om Brugden<footnote><sc>Jap. Steenstrup</sc>: Om Gællegitteret eller Gællebarderne hos Brugden (Selachus maximus) 
(Overs. o. Vid. Selsk. Forh. 1873. 8. 47—66). </footnote>, om islandske Arter af Søulv<footnote><sc>Jap. Steenstrup</sc>: Noget om Slægten Søulv (Anarrhichas) og dens nordiske Arter (Vid. 
Medd. fra Naturh. Foren. 1876, S. 159—202 og 1877-78 S. 109-114). </footnote>, om den islandske 
Skovmus<footnote><sc>Jap. Steenstrup</sc>: Om den oprindelige islandske Landpattedyrfauna’s Karakter (Vid. 
Medd. Naturh. Foren. 1867, S. 51—66).</footnote>, samt den meget værdifulde Afhandling om Geirfuglen<footnote><sc>Jap. Steenstrup</sc>: Et Bidrag til Geirfuglens (Alca impennis) Naturhistorie. (Vid. Medd. 
fra Naturh. Foren. 1855 S. 33—117). </footnote>, som endnu hører 
til det allerbedste, der er skrevet om denne mærkelige, uddøde Fugl. Rundt omkring 
i andre af Steenstrups Arbejder<footnote>Saaledes i Arbejdet om Generationsvekselen Coryne o. fl.; i Vid. Medd. Nat. Foren. 1849 IV—V. 
om Physophora og Clio pyramidata o. s. v.</footnote> finder man ogsaa islandske Dyr af og til omtalte, 
og i Steenstrups og Hallgrimsson’s Papirer findes nogle Notitser og endnu upublicerede 
Iagttagelser om islandske Dyr. 

I <sp>teknisk-økonomisk</sp> Henseende gav Steenstrup og Schythe’s Undersøgelser, 
som det var at vente, nærmest et negativt Resultat. Det viste sig, at Svovllejerne 
ved Krisuvík vare af for ringe Udstrækning til, at det kunde betale sig at anlægge et 
Raffineri, og desuden ligge de en hel Dagsrejse fra nærmeste Havn; tykkere Svovllag 
fandtes derimod lokalt i Brennisteinsfjöll, men de vare ogsaa af ringe Udstrækning 
og vanskelig tilgængelige. Svovlindsamlingen og Tilvirkningen paa Nordlandet, som 
Regeringen havde forpagtet bort, var dengang i Tilbagegang paa Grund af synkende 
Svovlpriser, og Svovlraffineriet paa Húsavík blev ophævet og Husene nedrevne 1852. 
Alunsten, Salpeter, Porcellænsjord og Boraks fandtes ikke, og af Malme fandt man 
kun Myremalm, samt en ringe Mængde Kobber som basisk Kobbersulfat (Brochantit) 
i Krisuvík; heller ikke fandtes den rigtige Puzzolanjord, som man havde ventet. 

Skjøndt vi her kun have givet en summarisk Oversigt over Steenstrups Arbejder 
vedrørende Island, vil man dog deraf kunne se, at han har givet mange
forskelligartede og værdifulde Bidrag til Oplysning om Islands Naturforhold. Meget deraf 
har jo nu kun historisk Interesse, men naar man tager Hensyn til den korte Tid, 
Steenstrup havde til sin Raadighed, og hans mangeartede Arbejde, og man betragter 
ham — som enhver historisk Personlighed har Krav paa — i rigtigt Forhold til sine 
Forgængere og i Sammenhæng med sin Samtid, saa vil ingen kunne nægte, at Japetus 
Steenstrup har store Fortjenester af Islands Undersøgelse, og at hans Arbejder betegne 
et betydningsfuldt Fremskridt i vore Kundskaber om denne store Ø. 

*

</chapter>
