HVARFÖR OCH DERFÖR.

-

FRÅGOR OCH SVAR

UR

NATURLÄRANS VIGTIGASTE OMRÅDEN,

SAMMANSTÄLLDA

AF

D:r OTTO ULE.

-

ÖFVERSÄTTNING OCH BEARBETNING

AF

ER. WILH. FERNLUNDH.

-

MED 87 I TEXTEN TRYCKTA TRÄSNITT. 

-

ANDRA OFÖRÄNDRADE UPPLAGAN.

-

STOCKHOLM. 
EBELING & COMP.
STOCKHOLM,

TRYCKT HOS ISAAC MARCUS, 

1868.
Företal till andra upplagan.

Den välvilja, hvarmed »Hvarför och
Derför» blifvit af allmänheten mottagen, så att första
upplagan på den korta tiden af fem månader blifvit
nära utsåld, har gifvit förläggarne anledning att
utgifva en andra upplaga, i hvilken bearbetaren ej
ansett sig böra, göra några väsendtliga förändringar
eller tillägg.

Stockholm i November 1868.
INNEHÅLL.

                                                           Sid.

Ogenomtränglighet ......................................     1.

Porositet ..............................................     2.

Delbarhet ..............................................     6.

Kohesion    ............................................     8.

Adhesion ...............................................    10.

Hår-rörskraft ..........................................    14.

Tröghet ................................................    19.

Elasticitet ............................................    21.

Tyngdkraft    ..........................................    23.

Tyngdpunkten ...........................................    26.

Fasta kroppars jemvigt och rörelse .....................    30.

Vätskors jemnvigt och rörelse ..........................    40.

Gasformiga kroppars jemnvigt och rörelse ...............    51.

Luftens tryck och tyngd ................................    55.

Luftens kemiska och fysiologiska verkningar ............    70.

Om ljudet ..............................................    77.

Om värmet ..............................................    85.

Kroppars utvidgning genom värme ........................    98.

Förändring i kropparnes aggregationstillstånd genom värme  107.

Ljuset ..................................................  128.

Färgerna ................................................  151.

Magnetism och elektricitet ..............................  159.

-

Ogenomtränglighet.

Man känner kropparne i trenne olika tillstånd, nemligen i
fast, flytande och gasformigt. Dessa olika täthetstillstånd
kallas kropparnas aggregationsformer.

Hvarje kropp intager ett rum och har alltså utsträckning,
hvilken man tänker sig i tre olika riktningar, hvilka kallas längd,
bredd och höjd (djup eller tjocklek). Utsträckningen är i de olika
riktningarne begränsad, och det begränsade rum, en kropp intager,
kallar man kroppens rymd, volym eller kubikinnehåll.

De egenskaper vi se hos alla kroppar, så olika de än för
öfrigt må vara, kalla vi kropparnes allmänna egenskaper.

Ogenomtränglighet är den allmänna egenskap hos kroppar, till
följd hvaraf tvenne kroppar samtidigt icke kunna fylla samma rum.
Sålunda kan det rum som fylles af luft icke på samma gång
fyllas af vatten. Skall derföre en kropp intaga en annans rum,
så måste han först derutur uttränga den andra.

*

Hvarför intränger vatten blott obetydligt i ett
lodrätt på en vattenyta omvändt nedsatt och i vattnet
nedtryckt glas?

Fig. 1.

Derför att glaset är fyldt af luft och att en annan
kropp icke på samma gång kan intaga samma rum, som luften,
utan att först undantränga den. Som nu likväl intet annat
rum finnes, hvari den kunde öfvergå, så måste den bibehålla
sitt rum och hindra vattnet från att intränga.

En liten kork, som under ett sådant glas flyter på
vattnet, sänkes och höjes utan att helt och hållet vätas,
allt eftersom man sänker eller höjer glaset. Trycker



man glaset djupt nog ned i vattnet, så intränger visserligen
något vatten i glaset, men icke derför att luften
försvunnit, utan emedan den blifvit något sammanpressad.

Hvarför kan en dykarklocka nedsänkas ända till
hafsbotten, utan att helt och hållet fyllas med vatten?

Derför att den luft, som är innesluten i
dykarklockan, gör det inträngande vattnet motstånd och, ehuru
den genom detsamma något sammanpressas, d. v. s.
sammantryckes till mindre rymd, dock icke fullkomligt
kan undanträngas, enär intet rum finnes, som kan upptaga
den utdrifna luften.

Genom svårigheten att andas erfar dykaren äfven denna
luftens sammanpressning.

Hvarför intränger icke vatten i en s. k. tom
flaska, då man häller det genom en tratt med smalt
rör, som blifvit fastkittadt i flaskans hals?

Derför att den i flaskan inneslutna luften hindrar
vattnet från att intränga. Kan luften undanträngas, såsom
förhållandet är, då tratten löst insattes i flaskan,
så rinner vattnet in.

*




Porositet.

Porositet är den allmänna egenskap hos kroppar, till följd
hvaraf en kropp icke uppfyller hela det rum, den intager, utan
mellan sina smådelar företer mellanrum, som ofta äro uppfyllda
med andra kroppar, såsom luft, vatten o. s. v. Ofta äro dessa
mellanrum icke synbara för blotta Ögat, men några kroppar finnas,
hos hvilka man kan varseblifva dem med blotta ögat, t. ex.
svamparne. Täta kroppar äro således sådana, som hafva små porer,
luckra eller porösa kroppar, sådana som hafva stora porer.
Till det första slaget höra metallerne, till det senare kork, svamp,
trä, papper o. s. v.


Hvarför sväller en torr svamp ut så mycket, då han
doppas i vatten?

Derför att vattnet tränger in i svampens porer och
fyller dessa, under det att väggarne till dessa porer
eller urhålkningar, då svampen är torr, mera närma
sig intill hvarandra, hvaremot de genom det inträngande
vattnet åter aflägsnas från hvarandra.

Hvarför utsuddas icke det, som nyss nedskrifvits,
då man lägger ett stycke läskpapper derpå?

Derför att läskpapperet är mycket poröst och
bläcket således genast kan intränga i läskpapperets porer,
till följd hvaraf det öfverflödiga bläcket aflägsnas från
skriften.

Skulle man deremot till samma ändamål använda ett
mindre poröst papper, eller ett papper, hvars porer
vore täppta genom limning eller fyllda med olja, så
skulle det öfverflödiga bläcket icke kunna intränga
i plump-papperet, utan utbreda sig såväl öfver detta
som det andra papperet.

Hvarför samla sig en stor mängd små luftblåsor på
ytan af ett med vatten fyldt kärl, som man satt i ett
rum, hvars luft blifvit förtunnad förmedelst luftpump?

Derför att den luft, som vattnets porer innehåller,
till följd af sin större täthet än den genom luftpumpen
förtunnade luften, sträfvar att utvidga sig, och då
den icke kan utvidga sjelfva porerna, tränger den sig
till vattnets yta, hvilket den förtunnade luftens
obetydliga tryck på denna yta icke kan förhindra.

Hvarför uppsvälla ofta vid fuktig väderlek eller i
fuktiga rum dörrar, bordskifvor eller andra redskap af trä?

Derför att porernas väggar, då trävarorna äro
fullkomligt torra, krympa samman eller närma sig
hvarandra, men om, till följd af fuktig väderlek eller
fuktiga rum, väta intränger i dem, åter vidga sig och
sålunda utvidga kropparna.
Hvarför blir det linne, vi bära närmast kroppen,
smutsigt, oaktadt det genom de kläder vi bära ofvanpå
är skyddadt för att smutsas utifrån?

Derför att äfven vår hud har en mängd porer,
genom hvilka vätskor utdunsta, och då dessa upptagas af
linneväfnaden, men också derpå fasthålla möjligen
inträngande dammpartiklar, har det till följd, att
linnet ser orent ut.

Vår huds porer äro så talrika, att man uppskattar
deras antal på en enda qvadrattum till 1000, så att en
fullvuxen menniska måste hafva inemot 2 millioner
sådana. Af deras verksamhet beror vår helsa.

Hvarför kan qvicksilfver pressas genom sämskskinn ?

Derför att qvicksilfver liksom vatten, är en flytande
kropp och genom det tryck, som användes, genomtränger
skinnets porer.

Liksom man kan pressa qvicksilfver genom läder,
så kan man till och med pressa vatten genom guld.
Om man utsätter en med vatten fylld kula af tunnt
guld för ett starkt tryck, tränger sig vatten i fina
droppar genom densamma. Äfven guld har således porer,
ehuru det anses för en bland de tätaste metaller.

Hvarför fuktar man först ett pappersark, innan
man utspänner det på ritbrädet?

Derför att det i papperets porer inträngande
vattnet utvidgar det mer åt alla håll; när nu papperet
sedan torkar på ritbrädet, återtager det sin ursprungliga
storlek och ligger mycket slätt utbredt på ritbrädet,
hvilket just var ändamålet med dess fuktande.

Hvarför läka trä-kärl, som helt och hållet uttorkat,
då vatten hälles i dem?

Derför att mellanrummen mellan laggarna vidgat
sig, enär träets porer genom uttorkningen sammankrympa
och laggarne följaktligen draga ihop sig.

Hälles deremot vatten i kärlen, så fyllas åter porerna
med vatten och vidga sig derför åter; laggarne
vidga sig nu åter i bredden, så att mellanrummen mellan
dem försvinna och kärlen måste upphöra att läka.

Hvarför kan ett stenblock klyfvas förmedelst i
dess öppningar indrifna tunna kilar af tillräckligt torrt
trä, om man ofta häller vatten på dessa senare?

Derför att den kraft, som erfordras till klyfning af
stenblocket, åstadkommes genom det med vatten öfvergjutna
torra träets uppsvällande. Vattnet intränger i
träets sammankrympta porer och vidgar dem, och hela
träet tilltager derigenom i tjocklek. Dess sträfvan att
intaga ett större rum är det, som åstadkommer den till
klyfning erforderliga kraften.

Hvarför kröker sig ett trästycke, hvars ena sida
blifvit vätt, medan den andra sidan hålles öfver eld?

Derför att träpartiklarna på den sidan, der hettan
verkar, närma sig hvarandra, enär porerna, i det de
sammankrympa, gifva dem utrymme dertill, då de deremot
på den andra sidan aflägsnas från hvarandra af den
fuktighet, som porerna i sig upptaga. Följden deraf är,
att träet kröker sig åt den sida, som var utsatt för hetta.

På detta sätt tillverkas t. ex. laggarne på fat,
hvilka sålunda erhålla sin krökta form.

Hvarför kan man spränga sönder ett fat, om man
fyller det med torra ärter och sedan häller vatten på
dessa?

Derför att ärterna upptaga vatten i sina porer och
derigenom uppsvälla. Som detta är fallet med hvar särskild
ärt, så måste alla ärterna tillsamman intaga ett
betydligt större rum än förut. Är nu fatet fast tillslutet,
så förskaffa sig de uppsvällda ärterna det erforderliga
utrymmet derigenom, att de spränga fatet, alldenstund
utrymmet i dess inre ej mer förslår för dem.

Hvarför öfverdragas de inre väggarna af ett glas
friskt brunnsvatten, som längre tid stått i ett varmt
rum, med små perl-lika blåsor?
Derför att äfven vattnet har porer, fyllda med luft,
och då denna luft utvidgas genom värmen och, till följd
deraf att den är lättare, sträfvar att afsöndra sig från
vattnet, förena sig de närmaste småpartiklarne med
hvarandra och bilda sålunda de större småblåsor, som
blifva synbara för oss.

Hvarför utgör blandningen mindre än två kannor,
om man häller en kanna sprit och en kanna vatten i
samma kärl?

Derför att äfven dessa vätskor hafva porer, och hvarje
vätska intränger i den andras porer, så att de nu,
förenade, intaga ett mindre utrymme, än förut hvar för sig.

Samma förhållande kan man iakttaga, då metaller
sammansmältas. Sålunda intager messing mindre utrymme,
än den koppar och zink, af hvilkas sammansmältning
den bildats. Att metallerna hafva porer, kan man
redan finna deraf, att de genom hamring och prägling
blifva tätare.

*



Delbarhet.

Delbarhet är den allmänna egenskap hos kroppar, till följd
af hvilken de låta dela sig i smärre delar. För våra ofullkomliga
verktyg har denna delbarhet emellertid sin gräns.
Kroppar kunna sönderdelas antingen mekaniskt, med yttre kraft, t. ex.
skärning, stötning, krossning o. s. v., eller kemiskt genom värme,
upplösning i flytande ämnen o. s. v. En synnerlig hög grad
af delbarhet visa vissa metaller. På de allmänt bekanta guldtrådar,
som användas till spets-väfnader, och som utdragas af en
förgyld silfverstång, utgör guldöfverdragets tjocklek blott 1/345000
linie. Den finaste genom konst verkställbara delning hafva
Frauenhofer och Robert utfört, då de på, en glaa-skifva delade
pariserlinien i 3000 lika delar. Men det är naturen som åstadkommer
de finaste delningar, alldenstund hon frambragt djur, af hvilka


40000 millioner gå på en kubiktum, och som tillika hafva sina
organer för lifsverksamheten.

*

Hvarför kan man med några skålpund krita stryka
en hel vägg?

Derför att kritan genom krossning kan söndersmulas
i mycket fina delar, att den genom vatten till en tunn
gröt förvandlade kritan åter delar sig i droppar och att
hvar droppe åter låter utbreda sig öfver en stor yta,
samt att slutligen vattnet, då det afdunstar, öfvergår
till så små delar, att de, utan att man kan märka det,
upptagas af luften och endast qvarlemna den fint
fördelade kritan på väggens yta.

Hvarför kan man med ett gran karmin färga en hel
tunna vatten röd?

Derför att karminen, till följd af sin stora delbarhet,
afsöndrar en ofantlig mängd småpartiklar, så att den
aldra minsta del vatten i sig upptager en sådan liten
karmin-del och derigenom får ett rödt utseende. Ett
litet karminkorn färgar mer än 100000 vattendroppar.

Likaså befinner sig färgämnet i svart bläck icke i
ett upplöst tillstånd, utan innehålles endast mycket fint
fördeladt i vätskan.

varför sprider sig lukten af ett enda rök-kort
genom en stor sal?

Derför att, då rök-kortet antändes, de luktande
partiklarne i ett mycket fint fördeladt tillstånd sprida sig
öfver hela salen.

Ännu delbarare är mysken, af hvilken ett litet korn
i åratal kan uppfylla ett rum med sin lukt. All lukt
beror af en fin fördelning af luktämnena. På flera mils
afstånd förråder sig derför för sjömannen kryddöarnes
närvaro genom de luktämnen, med hvilka de fylla luften.

*



Kohesion.

Kohesion är sammanhanget mellan de enskilda delarne af en
kropp, och den kraft, hvarigenom de sammanhållas eller attrahera
hvarandra, är kohesionskraften. Skola en kropps delar skiljas
från det hela eller sins emellan, så måste denna kohesionskraft
öfvervinnas, och den större eller mindre grad af motstånd, som
de dervid göra, visar graden af kohesionskraften.

*

Hvarför är en dragen metalltråd starkare än en
gjuten ?

Derför att kohesionskraften verkar så mycket
kraftigare, ju mer smådelarne närmas hvarandra, Men
tvingas en metall att gå genom mycket trånga öppningar,
så måste dess smådelar mera närma sig hvarandra,
isynnerhet de vid ytan belägna.

Alldeles detsamma är också förhållandet vid hamring
och valsning, och smidt jern är nära nog 3 gånger så starkt
som gjutet, valsadt silfver dubbelt så starkt som vanligt.

Hvarför blifva kläden och tyger betydligt starkare
genom valkning?

Derför att genom valkningen dessa klädens eller tygers
trådar komma hvarandra närmare, att kohesionskraften
till följd af det ringare afståndet verkar så mycket
starkare och delarne för den skull bättre hålla ihop.

Hvarför kan ett trästycke, om man sönderbryter
det och hoptrycker de båda styckena vid deras
brottställen, så att de komma i alldeles samma läge
som förut, icke återfå sin förra styrka?

Derför att, ehuruväl delarne återfått samma läge
som förut, dock massans småpartiklar vid brottstället icke
åter kunna bringas så nära intill hvarandra, att
kohesionskraften skulle kunna verka, och det dock är denna
som utgör det oundgängliga vilkoret för det fasta

sammanhanget mellan de särskilda småpartiklarne af hvilket
ämne som helst.

Hvarför låta vätskors smådelar så lätt skilja sig
från hvarandra ?

Derför att kohesionskraften hos dessa kroppar
verkar i vida ringare mån på deras minsta delar, än
kohesionskraften hos de fasta kropparna, och att, af denna
orsak, deras motstånd kan tillintetgöras genom en
obetydlig krafts inverkan.

Hvarför bildar olja större droppar än vatten?

Derför att oljans småpartiklar ega en större
kohesionskraft än vattnets, och för den skull kraftigare
motstå tyngdkraftens inverkan, hvilken föranleder dropparnas
sönderfallande.

Hvarför flyta, utan att genast sjunka, fina synålar,
isynnerhet begagnade, således något flottiga, om man
varsamt nedlägger dem på en lugn vattenyta?

Derför att nålens svagare verkande tyngdkraft
upphäfves genom vattenpartiklarnes starkare verkande
kohesionskraft, och för den skull icke förmår att afbryta
vattenpartiklarnes sammanhang. Nålen uppbäres af vattnet
och gör blott en ringa fördjupning i dess yta; ett bevis
på, att dess tyngd visserligen ännu är verksam, men
endast verkar på de närmast derunder liggande delarna,
dock ej tillräckligt starkt för att skilja dem åt.

Af samma orsak kunna vatten-spindlar och
vattenskalbaggar springa öfver vattnets yta, utan att sjunka.
Öfverhufvud hafva just på ytan af en vätska smådelarne
en större benägenhet att hålla tillsamman, än i dess inre,
emedan de här endast attraheras nerifrån och från sidorna,
hvaremot i det inre attraktionen verkar i alla riktningar.
Derför kan man ock i ett ända till randen fyldt dricksglas,
om man endast är försigtig, ytterligare hälla så
mycket vatten, att det bildar ett slags rund hufva.

Hvarför känner man en nästan lika så häftig smärta,
när man med flata handen slår på en vattenyta, som om
man slagit den mot en fast kropp, och hvarför erfar
man icke samma känsla, då man långsamt doppar ned
handen i vattnet?

Derför att, om man plötsligt slår med handen i
vattnet, vattenpartiklarna icke få tid att vika undan, utan
tvärtom, en handens ytomfång motsvarande vattenmassa
nedtryckes. Som nu de nedre vattenpartiklarne icke hvar
för sig, utan i massa, göra motstånd, alldenstund trycket
på dem eger rum samtidigt och med lika styrka, så
måste ytans vattenpartiklar göra handens ytterligare
inträngande samma motstånd, som en fast kropp, på
hvilken man slår på med handen. Doppar man deremot
handen långsamt ned i vattnet, så hafva de derunder
liggande vattenpartiklarne tid att vika undan, för att
derigenom gifva plats åt den inträngande handen.

*



Adhesion.

Adhesion är den mellan ytorna af olika kroppar rådande
attraktion, förmedelst, hvilken kropparna häfta vid hvarandra. Den
verkar alltid blott vid omedelbar beröring eller endast på mycket
ringa afstånd. Den kraft, med hvilken en kropp häftar vid en
annan, beror icke blott af adhesionskraftens styrka, utan äfven
af denna krafts förhållande till såväl den ena som den andra
kroppens kohesionskraft.

Hvarför kunna två planslipade metallskifvor, som
man lägger ofvanpå hvarandra och fast sammantrycker,
blott med möda åter skiljas åt?

Derför att båda skifvornas smådelar, till följd deraf
att deras ytor äro så släta, komma i så nära beröring
med hvarandra, att deras ömsesidiga attraktion eller
adhesion kan träda i verksamhet.

Spegelskifvor, som läggas på hvarandra med sina
polerade ytor, häfta så fast vid hvarandra, att de icke

mer kunna åtskiljas, utan fara att gå sönder.
Förekommer man genom en aldrig så tunn kropp, t. ex.
ett mellanlagdt silkespapper, smådelarnes omedelbara
beröring, så verkar ej adhesionen, och skifvorna häfta ej
fast vid hvarandra.

Hvarför kunna två glasrutor, som först fuktas och
sedan läggas på hvarandra, blott med största svårighet
åter skiljas från hvarandra?

Derför att fördjupningarna i glasrutorna, som
visserligen icke äro synliga för blotta ögat, men dock finnas,
fyllas af vattnet och sålunda möjliggöra en beröring mellan
delarna och en attraherande verkan af desamma på
hvarandra. Adhesionskraften verkar i främsta rummet
på vattnets smådelar och genom dessa på glasets.

Hvarför har hopklistradt eller hoplimmadt papper
så fast sammanhang?

Derför att papperens genom klistret eller limmet
utjemnade ojemnheter ej mer lägga något hinder i vägen
för adhesionens verkan, utan tvärtom medgifva den
att i främsta rummet verka på papperets smådelar,
och detta så mycket mer som genom afdunstning fuktigheten
utdrifves och till följd deraf klistrets porer
draga sig tillsamman, hvarigenom pappersytorna komma
hvarandra så mycket närmare.

På samma verkan af adhesionen beror äfven kittning,
lödning, förtenning, förgyllning, ja till och med
målning och skrifning. Om man bestryker en glasskifva
med lim, så verkar adhesionen ofta så starkt, att stycken
kunna ryckas ur glaset, då limmet, när det torkar,
drager ihop sig.

Hvarför blir handen våt, då man doppar den i vatten?

Derför att den mellan handen och vattnet verkande
adhesionskraften är starkare än vattnets kohesion, så att
vattnets smådelar starkare attraheras af handen, än de
attrahera hvarandra inbördes.
Hvarför häftar icke qvicksilfver fast vid handen,
då man doppar den deruti?

Derför att qvicksilfrets kohesionskraft är starkare,
än den mellan qvicksilfret och handen verkande adhesionen,
och qvicksilfrets smådelar för den skull starkare
attrahera hvarandra, än de attraheras af handen.

Deremot häftar qvicksilfver fast vid tenn, derför
att adhesionskraften mellan qvicksilfver och tenn är
starkare än qvicksilfrets kohesion.

Hvarför drager man handen torr ur vatten, om man
förut nedstuckit den i frömjölet af mattegräs (Lycopodium)?

Derför att frömjölet förhindrar beröringen mellan
handen och vattnet och till följd deraf icke låter bådas
adhesionskraft träda i verksamhet, så att attraktionen
mellan vattnets smådelar förblifver oförsvagad.

Adhesionskraften mellan vattnet och mattegräsets
frömjöl är deremot mycket för ringa, för att upphäfva
kohesionen mellan vattenpartiklarna.

Hvarför fuktas ej en med fett bestruken glasstång
af vatten?

Derför att ingen märkbar attraktion eger rum mellan
vatten och fett och att det tunna fettlagret hindrar
attraktionen mellan glaset och vattnet, så att kohesionen
sammanhåller vattnet.

Hvarför utbreder sig en vattendroppe, som man
låter falla på ett bord, så mycket, att den blir platt?

Derför att bordet starkare attraherar vattnets
smådelar, än de sjelfva sammanhålla hvarandra.

Är deremot bordet beströdt med frömjöl af mattegräs,
så framrullar en på detsamma fallande droppe
i klotrund form.

Hvarför rullar en qvicksilfverdroppe, som faller
på ett bord, fram på detsamma i klotrund form, utan att
blifva platt såsom vattendroppen?

Derför att qvicksilfrets smådelar hafva en starkare
attraktion till hvarandra, än till bordet, och som denna
verkar lika åt alla håll, måste droppens form också vara
och förblifva rund.

Hvarför förblifver en vattendroppe, som fallit på ett
bräde, hängande vid detsamma, när brädet omvändes?

Derför att den adhesionskraft, hvarmed droppen
häftar vid brädet, är starkare än tyngdkraften, som
sträfvar att draga den nedåt och bort frän brädet.

Hvarför nedfaller en qvicksilfverdroppe från ett
bräde, när brädet omvändes?

Derför att någon märkbar adhesionskraft mellan
qvicksilfret och brädet icke finnes, och tyngdkraften
alltså icke hindras att lösrycka droppen från brädet och
bringa den att falla.

Hvarför förblifver en liten qvicksilfverdroppe
hängande på en tennskifva, när man omvänder den?

Derför att adhesionskraften mellan tenn och
qvicksilfver verkar med mera styrka, än tyngdkraften.

Är droppen för stor, så qvarhänger på tennskifvan,
efter dess omvändande, så mycket af droppen, som den
förenade verkan af adhesionskraften och den i
qvicksilfrets minsta partiklar verkande kohesionskraften
förmår att bära, det öfriga lyder tyngdlagen och faller för
den skull ned. Detsamma är förhållandet med en för stor
vattendroppe på ett bräde.

Hvarför fasthänga vida fler vattendroppar vid ett
rep, då man hastigt drager det ur vattnet, än då man drager
det derur långsamt?

Derför att, då ett rep långsamt drages ur vattnet,
dess delar långsammare aflägsnas derur och för den skull
vattnets kohesionskraft, till följd deraf att beröringen med
repets olika delar varar längre, får öfverhand öfver repets
adhesionskraft och derigenom sammanhåller vattnets
smådelar, hvaremot, då repet skyndsammare utdrages,
dess adhesion får öfverhand öfver vattnets kohesionskraft.

Hvarför blifva figurer, som man ritar med fingret på
en fönsterruta, synliga, då man andas derpå?
Derför att våra fingrar ständigt äro betäckta med
ett fint fettlager, som, till följd af adhesionen på de
ställen af glaset, de beröra, fastnar och derigenom hindrar
fukten af vår andedrägt att nedslå.

Att likväl äfven sjelfva glaset är betäckt med ett
fint lager, nämligen af förtätade gaser eller dunster,
hvilka, till följd af den adhesionskraft, som råder mellan
glaset och dessa luftarter, attraheras och fasthållas, kan
man se, om man betäcker en glasskifva med ett papper,
i hvilket man utskurit en figur, andas derpå och, sedan
man borttagit papperet och andedrägtens fuktighet
försvunnit från glaset, åter andas derpå. Då visar sig
andedrägtens fuktighet endast på de ställen, hvilka icke
varit betäckta af papperet, och man ser således den
utskurna figuren på glaset. Då den fuktighet, som först
föll på glaset afdunstade, hade nemligen det förtätade
gaslagret också blifvit borttaget, och på det rena glaset
kunde derföre fuktigheten lättare slå ned, än på det
med ett dunstlager betäckta.

*



Hår-rörs-kraft (kapillaritet).

Hårrörskraften är beroende af kohesionens och adhesionens
gemensamma inflytande i de punkter, der en vätskas fria yta
träffar en fast kropp. Emedan dessa fenomener företrädesvis
observeras i hårfina rör, hafva de fått namn af hårrörsfenomener.

Hår-rör äro smala rör, som äro så fina, att man blott kan
draga ett tagel genom dem. Om man doppar dem i vätskor, så
visa sig hvarjehanda fenomener, allt eftersom deras väggar vätas
af vätskan eller icke, allt eftersom således adhesionen mellan
vätskan och rörets väggar, eller vätskans kohesion har öfverhand.

Hvarför är vattnets yta i ett glas inbugtig eller
konklav?
          
Fig. 2.

Derför att adhesionskraften mellan glasets väggar
och vattnet är starkare än kohesionskraften hos vattnet,
men denna adhesionskraft blott kan verka på de närmast
liggande små vattendelarne, så att blott dessa draga
sig uppåt väggarne, under det att vattnets yta på midten
förblir fördjupad.

Hvarför är qvicksilfrets yta i ett glas
utbugtig eller konvex?
                                            
Fig. 3.

Derför att qvicksilfrets kohesionskraft är
starkare än dess adhesion till glasets väggar,
dess smådelar röna för den skull inverkan af
förstnämnda kraft, och, såsom förhållandet var
med vattendroppen, samla sig mot midten och 
sålunda bilda en klotformigt upphöjd yta.

Hvarför qvicksilfrets yta i en tennbägare konkav?

Derför att adhesionskraften mellan qvicksilfret och
tennet är starkare än qvicksilfrets kohesion, så att dess
närmast liggande smådelar öfvervinna kohesionen och
draga sig uppåt bägarens väggar.

Hvarför är vattnets yta i ett glas konvex, om man
innanför bestryker glaset med talg och ytterligare
derpå strör frömjöl af mattegräset?

Derför att adhesionskraften mellan vattnet och glaset
hindras att verka genom frömjölet, och för den skull
vattnets kohesion bibehåller sin fulla kraft och tvingar
dess smådelar att samla sig mot midten.

Hvarför är vattnets yta i ett ända till randen
fyldt glas konvex?

Derför att adhesionskraften mellan glas och vatten
här icke mer kan verka, alldenstund det ej mer fins
något glas öfver vattenytan, så att således vattnets
smådelar alldeles obehindradt kunna gifva efter för
kohesionskraftens inverkan och samla sig mot midten.



Hvarför rinner en del af det vatten, som hälles
ur ett kärl, mycket ofta ned utför kärlets yttre väggar?

Derför att det utgjutna vattnets smådelar, hvilka
först rinna ut på kärlets yttre väggar, attraheras af desamma,
och derför fortsätta sin rörelse utför på de yttre väggarne.

Vill man undvika detta, så måste vätskan hällas
ut så, att alla dess delar nedfalla på tillräckligt långt
afstånd från de yttre väggarne, så att adhesionen icke
mer kan verka på dem. För att underlätta detta, anbringas
en pip på kärlet. Qvicksilfver kan man hälla
ur glas- och porslins-kärl, äfven om de icke äro försedda
med pip, alldenstund nästan ingen adhesion eger rum
mellan glas och qvicksilfver.

Hvarför stiger vatten i hår-rör, om de lodrätt
inställas i vatten?
                                               
Fig. 4.

Derför att det vatten, som inträngt i dessa
hår-rör, visserligen ursprungligen har en konkav yta,
men som likväl rörens finhet har till följd att vattnets
minsta delar närma sig till hvarandra och vattnets
kohesionskraft sålunda obehindradt kan verka, fylles
denna konkava yta ånyo och blir derigenom jemn (horisontel),
hvarpå glasets adhesionskraft åter åstadkommer en konkav,
och kohesionskraften åter en jemn yta, och så undan för
undan, tilldess vattnet i hår-rören står betydligt högre,
än i kärlen.

Ju finare ett sådant rör är, desto högre måste
nödvändigt vattnet stiga i detsamma, eftersom ju
kohesionskraften i detta fall kan verka desto starkare.

Hvarför står qvicksilfret i hår-rören icke högre,
utan till och med betydligt lägre, än i det kärl med
qvicksilfver, hvari man ställt dem?

Fig. 5.

Derför att adhesionskraften mellan qvicksilfver och
glas är så svag, att den fullkomligt upphäfves genom
qvicksilfrets kohesionskraft, så att denna kohesion hindrar
qvicksilfverpartiklarna att högre intränga i det trånga röret.



Hvarför stiger vattnet mellan två med sina ytor
nära intill hvarandra ställda glasskifvor högre, än det
står i det kärl, hvaruti man ställt dem?

Derför att äfven i detta fall adhesionen mellan
glas och vatten uppdrager vattnets närmast liggande
smådelar på glaset, och kohesionens sträfvande, att utjemna
den fördjupning, som uppstått på ytan, har den verkan,
att flera vattendroppar följa efter.

Hvarför blir läskpapper, som man doppar i vatten,
så småningom fuktigt äfven på de ställen, som befinna
sig utom vattnet?

Derför att läskpapperets porer blott utgöra en enda
oräknelig mängd af oregelbundet sammanhopade fina
hår-rör, och vattnet följaktligen måste stiga upp i
dessa hår-rör på samma sätt som i alla andra sådana.

Samma förhållande eger rum med andra porösa kroppar,
såsom socker, trä, sandsten; äfven en sand- eller
askhög på fuktig mark genomtränges ganska snart ända
till toppen af fukt.

Hvarför förblifva stålvaror blanka, om de nedpackas
i kolpulver, och hvarför bibehållas ägg och kött färska
genom kolpulver?

Derför att kolpulver är utomordentligt poröst och
dess fina hår-rör uppsuga all fukt och sålunda hindra
stålvaror att rosta och ägg eller kött att skämmas.

Hvarför fortfar en lampa att brinna, äfven om
det är mycket litet olja qvar i lampan?

Derför att lampans veke innehåller en mängd fina
hår-rör, genom hvilka oljan drages uppåt och sålunda
gifver lågan det till förbränningen erforderliga underhåll.
Som nu hårrörsattraktionen verkar oafbrutet, så stiger
oljan ock oafbrutet uppåt, till dess all olja, som finns
i lampan, är förtärd.

Hvarför kan man bära qvicksilfver i florpungar,
utan att det faller igenom de af trådarne bildade
mellanrummen?
Derför att qvicksilfrets kohesionskraft verkar
starkare än trådarnes adhesionskraft, och qvicksilfret för den
skull icke häftar vid florets trådar, utan, sammanhållet
genom kohesionen, såsom hel massa uppbäres af dem.

Men berör man med nedre delen af pungen qvicksilfverbeläggningen
på en spegel, sä flyter qvicksilfret genast genom floret, emedan
kohesionen nu är öfvervunnen genom beläggningens attraktion.

Hvarför fara två små kork-kulort som flyta på vatten,
såsnart de närmat sig hvarandra, på en gång helt plötsligt
mot hvarandra?
              
Fig. 6.

Derför att vid de båda kork-kulornas omkrets, till
följd af adhesionen, vattnet står något högre, än
vattnets öfriga yta, hvarför, då de små kulorna närma sig
hvarandra, en fördjupning i vattenytan uppstår, så att
vattnets smådelar, under det de, till följd af sin attraktion,
söka att fylla denna fördjupning, flyta ihop och rycka
med sig kork-kulorna.

En kork-kula och en vax-kula deremot, som man låter
flyta på vatten, draga hvarandra icke till sig, utan
stöta hvarandra från sig, emedan vax-kulan, hvilken,
som bekant är, icke kan vätas af vattnet, är omgifven
af en fördjupning i vattnet, och för den skull, då den
närmar sig korkkulan, nedrullar från dennas upphöjda
vattenomgifning såsom från ett lutande plan.

Fig. 7.

Hvarför röra sig små kroppar, såsom spån, korkkulor
och dylika, då de närma sig väggen af ett kärl,
snabbare mot denna vägg, än de röra sig i midten af kärlet?

Derför att vattnet, till följd af adhesionen, såväl
vid kärlets vägg som vid omkretsen af de små flytande
kropparna står högre, än ytan af det öfriga vattnet i
kärlet, så att, då kulan närmar sig väggen, mellan båda



en fördjupning uppstår, till hvars fyllande vattnets
smådelar sammanflyta och med detsamma rycka kulorna
med sig.

*



Tröghet.

I naturen kan ingen förändring i tingens tillstånd försiggå,
utan att den åvägabringas af någon särskild orsak eller kraft.
Denna kropparnes sträfvan att orubbadt bibehålla det tillstånd,
hvari de för tillfället befinna sig, kallar man tröghet. Befinner
sig en kropp i hvila, så erfordras en kraft, för att sätta den i
rörelse; är den i rörelse, så erfordras en kraft, för att åter
forsätta den i hvila. En kropp, som engång är i rörelse, fortsätter,
så framt icke yttre krafter inverka på densamma, denna rörelse
med oförändrad hastighet och ständigt i samma riktning, till dess
rörelsen upphäfves genom yttre hinder. Sådana yttre hinder äro
isynnerhet friktion mot den yta, på hvilken kroppen rör sig,
luftens motstånd och sammanstötandet med andra kroppar, som
antingen stå i dess väg eller röra sig i motsatt rigtning.

*

Hvarför kan en mycket tungt lastad, stillastående
vagn endast med största möda dragas framåt af hästarne,
då den deremot, en gång satt i rörelse, med mycket
ringare möda drages vidare?

Derför att i början den tungt lastade vagnens
tröghet måste öfvervinnas, hvaremot vagnen sedermera,
sedan den en gång kommit i rörelse, sjelf sträfvar att
fortsätta denna rörelse, och således hästarne icke
hafva något annat att göra, än att öfvervinna de hinder, som
möta vagnens rörelse, isynnerhet friktion mot den ojämna
marken.

Hvarför få personer, som befinna sig i en snabbt
körd vagn, en rörelse framåt, då vagnen plötsligt stannar?


Derför att de, äfven då när vagnen stannat,
fortfara att befinna sig i den af vagnen meddelade
rörelsen. De skulle till och med blifva kastade ännu längre
framåt, om icke friktionen mot sitsen och muskelkraften
i deras ben, på hvilka de till en del stödja sin kropp,
hämmade den framåtgående rörelsen.

Personer, som sitta i en stillastående vagn, få, då
hästarne plötsligt rycka till, en rörelse bakåt,
emedan de sträfva att qvarblifva på det ställe,
der de befinna sig.

Hvarför borra bösskulor, som från mycket nära håll
skjutas genom en fönsterruta, blott ett cirkelrundt hål
i glaset, ungefär af samma genomskärning som kulan,
utan att krossa fönsterrutan?

Derför att, då delar af en kropp, genom en häftig,
ovanligt snabbt verkande kraft ur ett tillstånd af hvila
försättas i rörelse, såsom förhållandet är då bösskulor
från nära håll afskjutas mot en kropp, kroppens öfriga
delar icke blott förblifva orörliga, utan ock, till följd af
sin tröghet, utan att skadas, afstå från det sammanhang,
hvari de stå med de lösryckta delarne.

Hade kulan långsammare träffat fönsterrutan, skulle
ock hela rutan blifvit krossad, enär rörelsen då skulle
haft tid, att från de träffade delarne äfven fortplanta
sig till de närliggande.

Hvarför kan man på kort afstånd med ett talgljus
genomskjuta ett tjockt bräde?

Derför att den i och för sig mjuka talgmassan icke
förr kan förlora sitt sammanhang och gå sönder, än
den träffar brädet. Som likväl detta sker med sådan
hastighet och kraft, att de träffade delarne af brädet
genast gifva efter för stöten, skilja sig från de öfriga
delarne och följa den krafts inverkan, som från hvila
försätter dem i rörelse, under det att brädets öfriga
delar förblifva i hvila, så har brädet redan blifvit
genomskjutet, innan de delar af talgljuset, som träffa
detsamma, förlora sitt sammanhang.


Hvarför faller ett mynt, som på ett kort ligger
precis öfver öppningen af en flaska, in i denna flaska,
om man med ett finger hastigt knäpper bort kortet i
horisontel riktning?

Derför att myntet till följd af sin tröghet icke
deltager i kortets rörelse, när rörelsen är nog snabb och
häftig för att öfvervinna friktionen, förmedelst hvilken
myntet i annat fall häftar vid kortet.

Bortföres kortet blott långsamt, så medföljer myntet.

Hvarför måste broar, som skola ega bestånd, vara
mycket massiva?

Derför att ju större en kropps massa är, desto
större kraft erfordras att sätta den i rörelse.

Åkdon, som med stor skyndsamhet eller tungt lastade
köra öfver en bro, förmå blott att försätta de ställen
af bron, öfver hvilka de köra, i en skakning, som likväl,
till följd af motståndet från en betydlig mängd hvilande
delar, snart upphör att fortplanta sig vidare och derför
icke hinner fram till en stor mängd af brons delar.
Starka skakningar åstadkomma verkningar, som äro högst
menliga för en bros varaktighet.

Hvarför kan man, då skaftet på en hammare eller
en yxa lossnat, åter fastgöra det, genom att vända om
det och stöta det mot ett hårdt föremål?

Derför att det blott är skaftets, icke det
lösa jernstyckets rörelse, som hämmas genom den plötsliga
stöten, och således skaftet intränger längrei det
nedglidande jernstycket.

*



Elasticitet.

Icke blott som ett helt vill hvarje kropp bibehålla sitt tillstånd,
utan äfven hvar och en af dess  delar för sig sträfvar mot


en förändring af sitt läge. Denna egenskap hos en kropp, till
följd af hvilken dess delar, om de bringas ur sitt läge, åter
intaga alldeles samma läge, såsnart den störande kraften upphört
att verka, kallar man elasticitet. Fullkomligt åter inträda dessa
delar i sitt förra läge endast i det fall, då deras rubbning icke
öfverskridit vissa gränser.

De kroppar, hvilka i hög grad förete denna egenskap, såsom
stål, elfenben, gummi, kallar man elastiska, de som alls icke eller
i knappt märkbar grad förete densamma, såsom bly, glas, lera,
kallar man icke elastiska. De kroppar, hos hvilka en sådan rubbning
af deras delar endast genom en större kraft kan åstadkommas,
såsom stål och elfenben, kallar man hårda. Sådana, hos
hvilka en ringa kraft åstadkommer en rubbning, såsom gummi
och lera, heta mjuka kroppar; sådana, hvilka -- såsnart rubbningen
af deras delar öfverskridit elasticitetslinien -- förlora sitt
sammanhang och gå sönder, såsom t. ex. glas, kallas sköra.
Sådana slutligen, hvilkas delar på andra sidan om elasticitetslinien
blott antaga ett annat läge, utan att förlora sammanhanget, såsom
t. ex. metallerna, kallas smidiga.

*

Hvarför nedslår en med ett armborst afskjuten pil på
ett temligen betydligt afstånd?

Derför att den starkt spända elastiska strängen,
hvars kraft ytterligare förstärkes genom det krökta
elastiska trä, vid hvars båda ändar strängen är fästad,
såsnart den genom trycket frigöres, med all kraft
återinträder i sitt förra läge, och för den skull under sin
väg med stor kraft bortslungar den framför densamma
liggande pilen.

Hvarför får en biljardkula, hvilken nedfaller på
ett riktigt jemnt och blankslipadt marmorstycke, som
man förut svärtat genom att hålla det öfver en oljelampa,
en temligen stor svart fläck af en liten slants storlek,
då deremot, om man med handen stöter kulan mot marmorstycket,
den svarta fläcken knappast blir större än ett knappnålshufvud?

Derför att kulan, när den nedfaller på marmorstycket,
till följd af stötens häftighet nedplattas på det
ställe, som träffar skifvan, och berör densamma med
hela denna nedplattade yta, men sedermera, till följd af
sin elasticitet, genast återtager sin runda form. Tryckes
deremot kulan mot skifvan endast med handen, och således
ingen kraft finnes, som rubbar smådelarnes läge,
så berör hon skifvan blott på en enda punkt, och visar
sig för den skull ock blott svart på denna.

Hvarför återtager en med luft fylld svinblåsa, som
man med våld något platt-trycker, genast åter sin förra
form, såsnart trycket upphört?

Derför att den luft, som finnes i densamma,
visserligen gifver efter för sammantrycket, men, såsnart
trycket upphör, till följd af sin elasticitet återtager
sin förra form, och för den skull åter utspänner den
sammantryckta blåsan.

Hvarför flyger en gummiboll längre än en sten,
om man slår dem med ett sällträ?

Derför att den elastiska bollens af slaget träffade
delar gifva efter ända till dess elasticitetens motverkan
är lika med den stötande kraften, och således bollen
genom de undanvikna delarnas tillbakaspringande till
sitt ursprungliga läge än en gång får samma stöt.
Stenen deremot är icke elastisk.

*




Tyngdkraft.

Alla kroppar på jorden hafva tyngd, d. v. s. attraheras
af jorden eller hafva en benägenhet att närma sig jordens
medelpunkt och falla, om de icke hindras genom en annan kraft.
En verkan af denna jordens attraktionskraft, eller tyngdkraften,
är det tryck, som hvarje kropp utöfvar på det underlag, som hindrar


honom från att falla, således t. ex. på handen, i hvilken man
håller en kropp. Detta tryck kallar man kroppens vigt.

*

Hvarför är en qvicksilfverdroppe, som ligger på
ett bord, aldrig helt och hållet klotrund?

Derför att, när qvicksilfverdroppen är stor,
kohesionskraften, som sammanhåller smådelarne och, emedan
den verkar lika åt alla håll, tvingar dem att antaga en
klotrund form, motverkas af tyngdkraften. Tyngkraften
upphäfver visserligen icke helt och hållet kohesionskraften,
men försvagar den dock så, att smådelarne,
utan att skiljas åt, dock gifva efter för tyngdkraftens
inverkan, hvarför ock qvicksilfverdroppen ej erhåller en
fullkomligt klotrund form.

Hos en större vätskemassa blir ytan, till följd af
tyngdkraften, nästan plan.

Hvarför strammar ett snöre, vid hvilket ett blylod
hänger?

Derför att blylodet, liksom hvarje annan kropp,
genom tyngdkraften drages mot jordens medelpunkt,
men af snöret hindras att följa denna sträfvan, så att
det blott med den kraft, som motsvarar dess tyngd eller
vigt, förmår att utspänna snöret.

Derigenom antyder det dock den riktning, i hvilken
tyngdkraften verkar och i hvilken riktning murar
skola uppföras, utan att ramla. För detta ändamål är
det ock, som murare använda blylodet.

Hvarför faller en sten, som man håller i handen,
ned på marken, såsnart man släpper den?

Derför att handen var det enda, som hindrade stenen
att gifva efter för tyngdkraftens inverkan. Sedan
nu detta hinder blifvit undanröjdt, faller han oafbrutet,
tilldess han når marken, och sålunda möter ett
nytt hinder.

Ju längre han faller, dess snabbare blir hans rörelse,
enär tyngdkraften icke verkar endast för en gång
på honom, utan ständigt hvarje ögonblick, och således
i hvarje ögonblick påskyndar hans rörelse.


Hvarför rulla vagnar så hastigt ned från en höjd,
om de icke hämmas?

Derför att en kropp på ett lutande plan, som en
sådan höjd är, blott till en del hindras från att nedrulla
och en ringa kraft behöfves för att öfvervinna motståndet.

Om derför ock hästarne icke droge den en gång i
rörelse satta vagnen vidare, så skulle den dock rulla
utför genom sin egen tyngd, och det med tilltagande
hastighet. Derför måste hästarne, såsnart vagnen på
en brant blifvit satt i rörelse, i stället för att draga
den, med all sin kraft hålla den tillbaka, på det att
hastigheten icke må blifva för stor.

Hvarför falla lätta kroppar, såsom fjädrar,
papperslappar o. dyl., så långsamt?

Derför att, ehuru dessa kroppar väl hafva en viss
tyngd, denna dock, emedan deras ringa mängd materia
är fördelad på en jemförelsevis stor rymd, till en del
upphäfves genom mottrycket af den luft, genom hvilken
de falla. Tyngdkraften verkar derför icke med all sin
styrka.

I lufttomt rum deremot falla alla kroppar lika
hastigt, fjädrar lika hastigt som bly.

Hvarför nedtryckes en vågskål af en i densamma
lagd vigt?

Derför att vigten, till följd af sin tyngd, utöfvar
på vågskålen, som hindrar den från att falla, ett tryck,
motsvarande mängden af dess materiella smådelar. Vågskålen
måste till följd af detta tryck sjunka ned, ända
till dess den blir understödd.

Lägger man deremot i den andra vågskålen en kropp,
som är lika tung som vigten, så komma båda vågarmarne
i jemnvigt.

Hvarför väger ett mått qvicksilfver mycket mer än
ett mått vatten, och en kubiktum bly mera än en
kubiktum trä?

Derför att i qvicksilfver och bly mera massa är
sammanträngd inom samma rymd, eller att dessa ämnens

smådelar ligga tätare invid hvarandra, än vattnets
och träets.

Man säger derför ock, att bly och qvicksilfver hafva
en större täthet, eller större egentlig eller
specifik vigt än trä eller vatten, eller att
qvicksilfret är specifikt tyngre än vattnet.

*




Tyngdpunkten.

I hvarje kropp finnes en punkt, så beskaffad, att den endast
behöfver understödjas för att hindra kroppen från att falla. Denna
punkt kallas tyngdpunkten. Den är alltid så belägen, att
smådelarne af kroppens massa äro jemnt fördelade omkring
densamma åt alla håll. I en kula ligger den för den skull i
medelpunkten, i en cylinder i axelns midt. Hos andra kroppar
finner man den derigenom, att man på två olika ställen upphänger
dem på en tråd. Tyngdpunkten ligger då alltid i samma riktning som
tråden, och de båda liniernas skärningspunkt angifver då precist
tyngdpunktens läge.

Den lodräta linien från tyngdpunkten till marken kallar man
tyngdkraftens riktningslinie eller tyngdlinien.

*

Hvarför nedrullar genast en kula, som man lägger på
en sluttande yta?

Fig. 8.

Derför att en kula blott på en enda punkt berör den yta,
på hvilken den ligger. Är nu denna yta ett lutande plan,
så träffar tyngdkraftens riktningslinie icke mer denna punkt;
kulans tyngdpunkt understödes således icke, och följaktligen
måste den nedrulla.

Hvarför luta vi oss framåt då vi klättra uppför
ett berg?

Derför att vi derigenom mellan våra fötter bibehålla
tyngdkraftens riktningslinie, och vi utan detta vilkor
ej kunna stå säkert.



Kroppens tyngdpunkt ligger nemligen hos oss i
underlifvet, och tyngdlinien faller för den skull mellan
våra ben då vi befinna oss på en horisontel yta, men
bakom oss, då vi befinna oss på ett lutande plan med
ansigtet mot toppen. Vi måste för den skull luta oss
framåt, då vi stiga uppför ett lutande plan, för att
återföra tyngdlinien till dess läge mellan våra fötter.

Hvarför måste vi luta oss tillbaka, då vi stiga
utför ett berg?

Derför att tyngdlinien, då vi under nedstigandet
luta oss tillbaka, faller mellan våra ben. Skulle vi
deremot hålla oss raka, så låge tyngdlinien framför oss,
vår tyngdpunkt skulle då sakna stöd och följden blef att
vi föllo.

Fig. 9. Fig. 10. Fig. 11.

Hvarför måste de, som bära en börda framför sig,
luta sig tillbaka?

Derför att kroppens tyngdpunkt genom den
framför hängande bördan rubbas och flyttas framåt och
följaktligen tyngdlinien också skulle framflyttas. Derigenom
att kroppen lutas tillbaka, återföres emellertid tyngdlinien
till sitt läge mellan benen. (Fig. 9.)





Hvarför måste de, som bära en börda på ryggen,
luta sig framåt?

Derför att tyngdpunktens läge i menniskokroppen
genom den på ryggen burna bördan likaledes förändras
och kommer att ligga längre bakåt. Tyngdlinien skulle
derföre, om kroppen hålles rak, falla bakåt. För att
förekomma detta, lutas öfre delen af kroppen framåt.
(Fig. 10.)

Hvarför måste en menniska, som bär en börda i
högra handen, luta sig åt venster?

Derför att hennes tyngdpunkt genom bördan i högra
handen förflyttas längre åt höger, och tyngdlinien
följaktligen skulle komma att falla bortom hennes högra
ben. För att föra tyngdpunkten längre till venster och
tyngdlinien, till dess läge mellan benen, måste hon
således luta sig åt venster. (Fig. 11.)

Hvarför står man icke stadigt, när man står på
ett ben?

Derför att man i detta fall måste luta kroppen mot
den fot, på hvilken man står, på det att kroppens
tyngdlinie må falla rakt under denna fot. Som likväl
en aldrig så ringa förändring af vår ställning skulle
rubba vår tyngdpunkt, och tyngdlinien således lätt fall
autom den ringa understödsytan, så erfordras en stor
kraftansträngning, för att hålla sig uppe på ett ben.

Hvarför faller ett högt homogent, d. v. s. med
materia likformigt uppfyldt, föremål i lutande ställning
lättare omkull än ett lågt i samma ställning?

Fig. 12.

Derför att en kropp i lutande ställning blott så
länge står stadigt, som dess tyngdlinie ännu faller inom
dess grundyta; men denna tyngdlinie flyttas så mycket
lättare utom grundytan, ju


högre kroppen är och ju högre till följd deraf dess
tyngdpunkt ligger.

Af denna orsak förser man äfven fartyg med barlast,
på det deras tyngdpunkt må ligga så djupt som möjligt.

Hvarför balancerar ett mynt mycket lätt på en
nålspets, om man ställer en kork på detsamma och från
motsatta håll snedt insticker i korken tvä gafflar?

Derför att tyngdpunkten genom gafflarnas tyngd
förflyttas under nålspetsen, och således myntet alls
icke kan falla, huru man än förändrar dess läge,
enär det är liksom upphängdt i stödjepunkten.

Hvarför faller en snurra icke omkull, så länge
den snurrar omkring, då den likväl i hvila icka kan stå
på spetsen?

Derför att snurrans tyngdpunkt, som, då den icke
är i rörelse, saknar tillräckligt stöd, genom det snabba
kretsloppet hvart ögonblick förändras, så att snurran,
när den vill falla åt en sida, nästa ögonblick drages åt
en annan sida. Genom denna krafternas ständiga motverkan
hålles den i jemnvigt och hindras från att falla.
Af samma orsak är det lätt att på en värjspets
balancera en hastigt kringvriden tallrik.

*




Fasta kroppars jemnvigt och rörelse.

En kropp, som är i hvila, kan ej af sig sjelf komma i rörelse.
Då en kropp ändrar sitt tillstånd, är det en från honom skiljd
orsak, som frambringar förändringen; denna orsak kallar man kraft.
Då flera krafter under deras gemensamma verkan helt och hållet
upphäfva hvarandra, säger man, att de hålla hvarandra i jemnvigt.
Jemnvigt inträder, då två fullkomligt lika krafter verka i
motsatt riktning.

När en stötande kraft verkar på en kropp, så rör sig kroppen
endast i riktningen af denna kraft och denna rörelse sker i rak
linie. När en tryckande kraft inverkar på en i rörelse
försat kropp, så förändrar kroppen i hvarje ögonblick sin riktning och
beskrifver en kroklinie. En sådan i hvarje ögonblick verkande
kraft är tyngden, och kastade kroppar hafva derför krokliniga
banor. Genomlöper en kropp på lika tider alltid lika stora
vägstycken, så har den en likformig rörelse. Genomlöper en kropp
på lika tider olika vägstycken, så har den en olikformig rörelse,
och då antingen en fortskyndad eller saktad rörelse, allt efter som
de vägstycken, den på lika tid genomlupit, till- eller aftaga.
En fallande kropp har en fortskyndad, en uppåt kastad en saktad
rörelse.

Förhållandet mellan väglängden och den tid, på hvilken den
tillryggalägges, kallar man hastighet. Af två kroppar har den
större hastighet, som på samma tid tillryggalägger en större
väglängd. En i rörelse försatt kropps verkan beror såväl af dess
massa, som af dess hastighet; den motsvarar produkten af massan
och hastigheten.

*

Hvarför har en med handen kastad kula en mycket
ringare verkan än en, som afskjutes ur en bössa ?

Derför att den kastade kulan rör sig med mycket
mindre hastighet, än den afskjutna, och en kastad
kropps verkan icke blott beror af dess massa, utan äfven af
dess hastighet.


Hvarför kan man, oaktadt all ansträngning, icke kasta
en kork lika långt som en lika stor sten?

Derför att korken, äfven om den kastas med samma
hastighet som stenen, dock icke kan utöfva samma
inverkan på luftens motstånd som stenen, enär denna
verkan icke allenast beror af hastigheten, utan ock af den
i rörelse försatta kroppens massa. Nu är likväl korkens
täthet och således äfven massa betydligt mindre än stenens;
korkens rörelse upphäfves för den skull mycket förr genom
luftens motstånd än stenens rörelse.

Hvarför kommer en båt i sned riktning öfver en flod,
då den på samma gång drifves af strömmen och en från sidan
blåsande vind.

Fig. 13.

Derför att en kropp, på hvilken två krafter samtidigt
verka i olika riktningar, icke kan följa någonderas riktning,
utan måste gå en medelväg. Båten framkommer just till samma
ställe af andra stranden, till hvilket den skulle hafva framkommit,
om den först endast blifvit drifven af strömmens kraft (från a till b),
och sedan endast af vindens kraft (från b till d). Den måste
således genomlöpa medellinien eller diagonalen af en parallelogramm,
hvars sidor så väl till storlek som riktning föreställa de båda
verkande krafterna. Den har således rört sig, som om den blifvit
drifven af en enda kraft, framställd genom denna diagonal.

Denna lag, som i allmänhet bestämmer rörelsens
riktning och storlek af en af tvenne olika krafter
inverkad kropp, är bekant under namn af krafternas
parallelogramm. Diagonalen uttrycker till riktning
och storlek resultanten till de begge krafterna.

Hvarför framdrifves ett skepp äfven af en sidovind,
som träffar dess snedt spända segel? (Fig. 14.)



Fig. 14.

Derför att vindstöten (fe), då den snedt träffar
segelytan, liksom sönderdelas i två olika krafter, af
hvilka den ena (eh) verkar längs efter seglets yta,
och följaktligen icke gör någon nytta, den andra åter
(eg) träffar seglet lodrätt, och gör följaktligen verkan.
Till följd af seglets skefva ställning kan likväl denna
senare kraft (eg eller me) icke utöfva sin fulla verkan
på skeppets rörelse, utan sönderdelas åter, så att säga,
i två sidokrafter, af hvilka den ena (ei) framdrifver
skeppet i kölens riktning, den andra (ek) drifver det åt sidan.
Som nu skeppet är så bygdt, att det i riktning af framstammen
röner ett så ringa motstånd som möjligt af vattnet, men i
riktningen åt sidan ett så stort motstånd som möjligt, och
som styret tvingar skeppsskrofvet att bibehålla riktningen framåt,
så följer skeppet vindens stöt framåt så fullständigt som
möjligt, men stöten åt sidan blott i ringa grad.

Hvarför stiger en pappersdrake i höjden, då en gosse
på en tråd drager den mot vinden, ehuru den likväl såsom en
tung kropp borde falla?

Derför att, ehuru äfven i detta fall vindstöten,
till följd af drakens sneda ställning, sönderdelas och blott
med en del af sin kraft kan verka i en mot drakens yta lodrät
riktning, frambringar dock denna del af stöten en mot trådens
riktning uppåt sträfvande rörelse.

Hvarför kan en pålassare förmedelst en källarstege
uppdraga på en vagn ett tungt fat, hvilket han på ett annat
sätt icke skulle vara i stånd och lyfta?

Fig. 15.

Derför att en kropps benägenhet att falla utefter ett
lutande plan, sådant som källarstegen, icke motsvarar



hela kroppens vigt, utan dess tyngd snarare sönderdelas
i två krafter, i en lodrätt mot planet verkande (a d),
hvilken likväl upphäfvas af planets motstånd, och i en
parallelt med planet verkande (a c), hvilken således är
den enda, som behöfver öfvervinnas, om kroppen skall
sättas i rörelse uppåt. Denna kraft, som skall öfvervinnas,
är likväl, naturligtvis, mycket mindre än det tunga fatets
vigt, och står i samma förhållande till detsamma, som det
lutande planets höjd (A C), det vill här säga vagnens höjd,
står till dess längd (A B), det vill här säga källarstegens längd.

Hvarför kan en vedhuggare lättare klyfva grofva
stockar med en kil än med en yxa?

Fig. 16.

Derför att äfven kilen på två sidor bildar ett lutande
plan, och för den skull det motstånd, som träet gör mot den
inträngande kilen, mot dess sneda ytor sönderdelas i två krafter,
en lodrätt uppåt riktad kraft (e g) och en annan (d g eller f g),
som verkar vinkelrät mot den riktning, i hvilken kilen intränger.
Men som d g och f g äro lika stora och verka i motsatt riktning,
så upphäfva de hvarandra, så att blott de uppåt verkande krafterna
(2 e g) återstå, för att drifva kilen ur remnan. Blott dessa
behöfver hammarens eller yxans slag öfvervinna. Men de äro
mindre än de ursprungliga motstånden och förhålla sig till dem
som kilhufvudets längd (a b) till kilens höjd (c h).

Äfven yxan, liksom hvarje eggjern, är visserligen en kil,
men med smalare hufvud. Den intränger för den skull
lättare i träet, men gör mindre verkan. Derför betjenar
man sig, för att hugga vedträn, af en yxa, hvars egg
bildar en temligen trubbig kil, men, för att
klyfva småved, af en yxa med mycket spetsig kil.



Fig. 17.

Hvarför kan man, då en bjelke på ett hus sänkt
sig, åter lyfta den, om man drifver en kil under densamma?

Derför att denna kil blott är ett rörligt lutande plan,
och bjelken, då den liksom uppskjutes på dess yta, gör
ett så mycket ringare motstånd, ju smalare kilen är.

Hvarför anlägger man vägar i så många bugter på höga
och branta berg?

Derför att vägens branthet förminskas genom dessa
krökningar, enär den krökta vägen är ingenting annat än ett
betydligt förlängdt lutande plan, och ju ringare
lutning ett sådant plan har, dess mindre kraft behöfs
det för att forsla en börda uppför detsamma.

Det mekaniska arbetet blir dock detsamma, ty hvad
som vinnes i kraft, går förloradt med hänseende till
väglängden. Bördan måste nemligen forslas åtta till
tio gånger längre, än höjden af det berg, uppför
hvilket den skall forslas.

Hvarför kan man förmedelst skrufven på
boktryckar- eller vinpressen åstadkomma ett så
starkt tryck?

Fig. 18.

Derför att en skruf icke är något annat än
ett kring en cylinder vindadt lutande plan, och att
ett motstånd, som göres mot densamma, till en del
fördelas af det lutande planet, så att en på skrufven
verkande kraft kan hålla jemnvigt mot ett vida större mottryck.

Hos skrufven förhåller sig kraften till motståndet
eller lasten, mot hvilken den förmår att hålla jemnvigt,
som skrufgängans höjd till spindelns omkrets. Har således
en skruf en diameter af l tum, och är hvarje skrufgänga en
linie hög; så förmår den med en kraft af 1 skålpund utöfva ett




tryck af ungefär 31 skålpund. Friktionen försvagar dock
skrufvens verkan. Man måste, vid användningen, låta
skrufven röra sig i en skrufmutter, d. v. s. i en
ihålig cylinder, på hvars inre yta precis samma lutande plan
är anbragt i fördjupad form. Man kan äfven låta skrufspindeln
vara orörlig och skrufmuttern röra sig upp och ned
på densamma. På sådant sätt äro bokbindar-och papperspressen
konstruerade. Man kan naturligtvis också begagna skrufven
till att lyfta tunga bördor, ehuru visserligen, för hvarje
gång skrufven vrides omkring, bördan blott lyftes så högt
som en skrufgänga.

Hvarför kan man med en korkskruf draga en kork ur
en flaska?

Derför att korkskrufven är en skrufformigt krökt
kil, hvars kilform lättar inträngandet i korken, men
skrufformen till den grad ökar friktionen vid uppdragandet,
att korken hänger fast vid korkskrufven.

Hvarför kan man förmedelst en af ånga drifven skruf
sätta ett fartyg i rörelse?

Derför att skrufven, då den vrides omkring, med
sin lutande yta gör en stöt i vattnet, hvars verkan, om
den ock till följd af stötens sneda riktning till en del
afledes och går förlorad, dock är stark nog, för att,
genom det motstånd, som vattenmassan gör mot denna stöt,
framdrifva fartyget.

Hvarför kan en arbetare med tillhjelp af en spak
lyfta en många centner tung varubal?

Fig. 19.

Derför att denna spak är en såkallad häfstång, hvars
stödjepunkt är en klots eller sten, skjuten så nära som möjligt
intill den bal, som skall lyftas, och på hvilken häfstång
en kraft verkar så mycket mer, på ju längre afstånd från

stödjepunkten den verkar. Då nu arbetaren nedtrycker
häfstången på ena ändan, för att på andra ändan lyfta
lasten, vrider han stången kring dess stödjepunkt (c).
Den aflägsnare ändan bildar då en större båge, än den
närmare, och detta en precis så mycket större, som kraftens
afstånd från stödjepunkten (a c) är större, än lastens
afstånd från stödjepunkten (c b). Verkan af en kraft eller
ett arbete är åter lika med produkten af det motstånd,
som skall öfvervinnas, och den väg, som tillryggalägges.
Ju mindre vägen är, dess större kan således motståndet
eller den last. som skall lyftas, vara. Då man begagnar
häfstång, befinna sig således kraft och last i jemnvigt
med hvarandra, då de stå i omvändt förhållande till
afstånden mellan deras anbringningspunkter och stödjepunkten,
eller, om man kallar dessa afstånd häfstångsarmar,
i omvändt förhållande till häfstängsarmarne.

Är häfstången 6 fot lång och klotsen underskjuten
på. 3/4 fots afstånd från varubalen, så kan arbetaren
med en kraftansträngning af 50 skålpund sätta denna
varubal i rörelse, äfven om den vägde 3 1/2 centner.

Hvarför upplyfter man en på en skottkärra  liggande
börda lättare, än  om man skulle behöfva upplyfta den från
marken?

Fig. 20.

Derför att skottkärran är en såkallad enarmad hafstång,
hvars stödjepunkt ligger i hjulaxeln, och på hvilken bördan är
lagd sä nära som möjligt till stödjepunkten, under det att den
lyftande kraften verkar på yttersta ändan af kärrarmarne.

Äfven här beskrifva last och kraft, då häfstången kringvrides,
i samma mån olika bågar, som deras afstånd från stödjepunkten
äro olika.

Äfven i detta fall håller således kraften jemnvigt med lasten,
då båda till hvarandra stå i ett omvändt förhållande till
de motsvarande häfstångsarmarne.


Hvarför bör man icke hänga en börda på midten af en
bärstång, som två menniskor bära på sina axlar eller i händerna,
såvida icke dessa bärare äro lika starka, om, till exempel,
den ena är ett barn, den andra en fullvuxen menniska?

Fig. 21.

Derför att hvardera bäraren bär en enarmad hafstång,
hvars stödjepunkt befinner sig på den andras skuldra eller
hand, och således den ringare kraften skulle komma att
anlitas mer än den större, om den icke finge gripa i
häfstången på ett större afstånd från bördan.

Om, till exempel, en fullvuxen menniska är halfannan
gång så stark som ett barn, så måste, om de bära
bördan på en 10 fot lång stång, bördan hänga på 4
fots afstånd från den fullvuxne menniskan och på 6
fots afstånd från barnet, såvida bådas kraft skall
anlitas i samma förhållande.

Hvarför äro särskildta handtag eller vefvar anbragta
på kaffeqvarnar, slipstenar, positiver o. s. v. ?

Derför att dessa vefvar äro ingenting annat än
häfstänger, på hvilkas yttersta ända handens kraft verkar,
under det att lasten befinner sig vid omkretsen af en vals
af liten diameter, således mycket nära kringvridningspunkten,
och det följaktligen för att röra eller kringvrida denna last
erfordras precis så mycket mindre kraft, som vefven är längre
än valsens radie.

Hvarför kan man förmedelst ett vindspel mycket lättare
än med handen draga upp ett ämbar vatten ur en brunn?

Fig. 22.

Derför att äfven vindspelet är en häfstång, på hvars
längre arm, vefven eller hjulradien, kraften verkar, under
det lasten verkar på den kortare armen eller valsens radie.


Någon arbetsbesparing eger dock ej rum härvid, ty
hvad som vinnes i kraft, går förloradt med hänseende
till väg och tid. Så mycket som kraften är mindre än
lasten, så mycket är den cirkel, handen beskrifver med
det långa handtaget, större än omkretsen af den vals,
kring hvilken repet med den derpå hängande lasten
vindas. Arbetet är endast annorlunda inrättadt och
liksom fördeladt, så att det kan utföras med ringare
kraftansträngning.

Hvarför måste vagnar hafva hjul och hvarför begagnar
man icke slädar äfven när det icke finnes någon snö
på marken?

Derför att ett hjul, då det endast på få punkter berör
marken, betydligt förminskar den friktion mot marken,
som hämmar den framåtskridande rörelsen.

Är marken deremot betäckt med snö, så blifva hjul
obehöfliga, enär snön dels fyller markens ojemnheter,
dels till följd af trycket blir så slät, att den
blott förorsakar obetydlig friktion.

Härtill kommer att hvart hjul tillika verkar som en
hafstång, enär hästarnes dragkraft verkar på hjulens
omkrets, under det att lasten verkar på axeln. Den last,
hvars motstånd hästarne hafva att öfvervinna, är för öfrigt
icke egentligen vagnens och dess belastnings vigt ty denna
uppbäres af marken, utan friktionen vid axeln, hvilken
visserligen icke blott ökas genom markens ojemnheter,
utan äfven genom vagnens vigt.

Hvarför plägar man, för att upphissa bjelkar på nya
byggnader, begagna sig af ett så kalladt blocktyg (Fig. 24),
i stället för ett enkelt block (Fig. 23)?

Fig. 23.

Derför att ett sådant blocktyg består af flera par fasta och
rörliga block eller rullar, och hvart sådant par rullar verkar
som en häfstång och derigenom lättar lastens lyftande. Såväl den

upptill fästade hållhaken, som den nedantill befintliga,
rörliga, med lasten, är nämligen försedd med tre eller
flera block, kring hvilka ömsevis det tåg är lindadt,
medelst hvilket lasten skall upphissas. Men ett rörligt
block -- och ett sådant är hvart och ett på den nedre
tvärslån -- är liksom en enarmad hafstång, i hvars midt (c)
bördan hänger under det att den dragande kraften befinner
sig på den ena ändan (b) och stödjepunkten på den andra (a).
Hvarje sådant block har den verkan, att kraften blott
behöfver vara hälften af hela lasten. Finnas således 3
sådana block, förenade med 3 fasta, så behöfver kraften
blott vara 1/6 af lasten.

Fig. 24.

Dock är att märka, att i samma mån kraften förminskas,
ökas väglängden. För hvar fot, lasten lyftes, måste
hvar och en af de sex tågen, som äro lindade kring
blocken, förkortas l fot och således det tåg, kraften
drager, förlängas 6 fot.

*





Vätskors jemnvigt och rörelse.

Vätskor skilja sig från fasta kroppar genom partiklarnes
lättrörlighet. De kunna aldrig såsom de fasta kropparne hafva
någon sjelfständig form, utan måste antaga form efter det kärl,
hvaruti de förvaras. Blott mycket små vätskemassor visa benägenhet
att antaga kulform och bilda droppar. Större vätskemassor antaga
en vågrät yta.

En uti en vätska nedsänkt kropp tryckes uppåt med en kraft,
som är lika stor med vigten af den undanträngda vätskevolymen,
eller, hvad som är alldeles detsamma, hvarje i en vätska nedsänkt
kropp förlorar för tillfället, i vigt lika mycket som vigten af den
undanträngda vätskan; denna lag är känd under namn af Archimedes
princip, emedan den först blifvit upptäckt af Archimedes från
Syracusa 200 år f. Chr.

Om två kroppar hafva samma volym, men olika vigt, så säga
vi att de hafva olika täthet. Såsom enhet vid bestämning af
kroppars täthet har man antagit vattnets täthet vid +4° C. Med ett
ziffertal kan man sedan uttrycka huru många gånger en kropp
är tätare eller mindre tät än vatten, hvilket vill säga detsamma,
som huru många gånger en kropp är tyngre eller lättare än en lika
volym vatten; detta tal uttrycker ock hvad man kallar en kropps
specifika eller egentliga vigt.

*

Hvarför står vatten eller hvilken annan vätska som helst
lika högt i två kärl, om dessa äro så förenade vid hvarandra,
att vätskan obehindradt kan träda ur det ena i det andra?

Fig. 25.

Derför att vattnets tryck i det ena kärlet måste vara
lika stort, som vattnets tryck i det andra, och detta ej kan
inträffa i annat fall, än när vattnet står lika högt i båda.
Ty alldenstund vattnet, liksom hvarje annan kropp, har en
benägenhet att falla, ända tills det


genom något motstånd hindras derifrån, så skulle, om
vattnet i det ena kärlet stode högre än i det andra, det
första utöfva ett större tryck på det i förbindelseröret
befintliga vattnet, än vattnet i det andra kärlet, i
hvilket det stode lägre. Följden deraf skulle blifva, att
vattnet i det första kärlet så länge skulle tränga vattnet
ur förbindelseröret in i det andra kärlet, till dess det
tryck vattnet i båda kärlen utöfva på vattnet i
förbindelseröret blefve lika, d. v. s. tilldess vattnet i båda
kärlen stode lika högt.

Så förenade kärl kallar man samgående (kommunicerande) kärl.

Hvarför framsprutar vattnet ur det kortare af två
kommunicerande rör, när vattenståndet i det längre röret är
högre än vattenståndet i det kortare?

Fig. 26.

Derför att vattnet icke är i jemnvigt, så länge vattnet
i det ena röret står högre än i det andra och vattnets tryck i
det längre röret följaktligen så länge måste tränga vattnet ur
förbindelseröret in i det kortare, tilldess det står lika högt
i båda. Men som nu det kortare röret icke är högt nog för att
rymma vattnet, så måste det nödvändigt spruta ut upptill
och detta -- om det icke förhindrades genom friktionen mot rörets
vaggar och luftens motstånd -- precis så högt, att vattenstrålens
höjd blir lika med höjden af vattenståndet i det längre röret.

Hvarför sprutar vatten så högt upp ur såkallade
springbrunnar?

Derför att äfven springbrunnar äro kommunicerande
rör, som leda vatten ur högre belägna reservoirer till
den djupare belägna springbrunnöppningen, och vattnet
följaktligen utdrifves genom trycket af en vattenpelare,
hvars höjd är lika med lodräta afståndet mellan
reservoirens yta och springbrunnsöppningen.



Hvarför kan man, om man i ett med vatten fyldt,
väl tillslutet fat fastkittar ett 20-30 fot långt rör, och
detta så, att det står i förbindelse med vattnet i fatet,
spränga fatet, om man häller vatten i detta rör?

Derför att det tryck, som vattnet i röret utöfvar på
det i fatet befintliga vattnet, icke blott fortplantar sig
på de smådelar af vattnet, som ligga omedelbart under
röret, utan genom dem äfven fortplantar sig jemnt åt
alla håll på alla derunder och derbredvid befintliga smådelar.
Som nu vattnet i fatet icke finner något rum, dit det kan
draga sig undan för trycket af vattnet från röret,
så måste trycket verka på fatets väggar och spränga dessa,
i fall de icke äro nog starka.

Hvarför spricka flaskor, om de äro fyllda ända till
randen med vatten eller vin, och man sedan sätter en
kork på öppningen och med ett lätt slag försöker slå
in den?

Derför att äfven ett tryck, som kommer utifrån,
fortplantar sig genom hela den flytande massan och
derför ock verkar på flaskans väggar, hvilka för sin
bräcklighets skull icke kunna motstå ett sådant slag.

Man måste för den skull, då man fyller vinflaskor,
iakttaga det försigtighetsmått, att alltid lemna rum för
ett tumshögt luftlager öfver vinet, ty som luften mycket
lätt låter hoptrycka sig, förekommes derigenom hvarje fara.

Hvarför kan man få en med vatten fylld cylinder att
vrida sig omkring, om man nedtill, nära intill botten,
på densamma anbringar flera rör, hvilka alla äro böjda åt
samma sida och genom hvilka vattnet rinner ut?

Fig. 27.

Derför att vattnet, när det flyter ur ett sådant
omböjdt rör, blott på den motstående väggen utöfvar ett
sidotryck, och kärlet derför, om det är rörligt, måste
vika undan i denna riktning. Som

nu det utflödande vattnets tryck hos alla dessa rör
verkar i samma riktning, så blir följden den, att kärlet
vrider sig omkring.

Efter denna princip är det såkallade Segnerska
vattenhjulet konstrueradt.

Hvarför är vattentrycket på botten af två kärl,
af hvilka det ena upptill vidgar sig, det andra upptill
afsmalnar, likväl fullkomligt lika, när bådas bottenyta
är alldeles lika stor och vattnet i båda står lika högt
(Fig. 28)?

Fig. 28.

Derför att, till följd af lättrörligheten hos
vätskans smådelar, hvarje sådan smådel också trycker
åt alla håll, alltså hvar smådel på bottenytan måste
vara utsatt för samma tryck och således totaltrycket
på bottenytan för den skull icke kan bero af mängden
af den vätska, som finnes, utan af vätskepelarens höjd
samt af bottenytans storlek.

Fig. 29.

Trycket på botten af ett kärl är således under alla
omständigheter lika med vigten af en vätskepelare,
hvars grundyta är lika med bottenarean och hvars
höjd är lika med lodräta afståndet från bottenytan
till vätskans lugnyta. Deraf följer, att man med en liten
vattenmassa kan utöfva ett vida större tryck, än
vattenmassans vigt utgör. Efter denna princip är ock den
Réalska pressen (Fig. 29) konstruerad, af hvilken
man betjenar sig för att utpressa växtsafter. Den består
af ett ofvantill tillslutet kärl med starka väggar,
i hvilket man fastkittat ett mycket högt, smalt rör,
och som man fyllt med vatten. Det tryck, som härigenom
åstadkommes, är lika starkt, som om sjelfva kärlet vore
lika högt som röret samt fyldt med vatten.



Hvarför gå tomma, ihåliga glaskulor sönder eller
fyllas med vatten, då de nedsänkas i betydligare hafsdjup ?

Derför att icke blott ett kärls botten och sidoväggar,
utan. ock hvart ställe i det inre af en vätska är
utsatt för ett tryck, som motsvarar den deröfver stående
vätskepelarens vigt.

Hvar kropp som nedsänkes i en vätska, är således
utsatt för samma tryck som de undanträngda
vätskedelarne, och på ett hafsdjup af 1200 fot utgör detta
tryck 76014 skålpund på l qvadratfot, då man antar att
vigten af en kubikfot rent vatten är 61,5 skålpund och
att hafsvatten är l,03 tyngre. Genom detta tryck antingen
sönderspränger glaskulan, eller intränga en mängd ytterst
fina vattendelar genom glasets porer.

Hvarför sjunka många kroppar i vatten, då andra
deremot flyta på det, så att man måste anstränga sig
för att nedtrycka dem i detsamma?

Derför att en kropp blott då kan hålla jemnvigt
mot vattnets lyftkraft, när hans vigt är lika med vigten
af en lika stor rymd vatten.

Kroppar, hvilkas vigt är större, än vigten af en
lika volym vatten, eller som äro specifikt tyngre än
vatten, måste sjunka, enär vattnets lyftkraft ej förmår
göra dem motstånd. Kroppar åter, hvilkas vigt är mindre
än samma volym vatten, eller som äro specifikt lättare,
flyta på vattnet, derföre att deras tryck är mindre än
vattnets mottryck.

Hvarför flyter olja, på hvilken man häller vatten,
upp på ytan af vattnet?

Derför att olja väger mindre än en lika stor rymd
vatten, eller, med andra ord, derför att olja har en
ringare specifik vigt än vatten, och följaktligen det på
oljan hällda vattnet, emedan oljan ej förmår bära det,
sjunker ned till botten af kärlet.

Deraf följer ock, att om flera vätskor, t. ex. tre,
hälldes ihop, så skulle den specifikt tyngsta sjunka till
botten, den specifikt lättaste stiga upp till ytan, och
den, hvars specifika vigt låge midt emellan de båda
andra, också intaga platsen midt emellan dessa båda.

Hvarför flyter en tunn, ihålig metallkula på vatten?

Derför att en med kulans rymd lika stor rymd
vatten väger mera än den ihåliga kulan, hvilken således
blott kan nedsjunka så djupt i vattnet, att den
undanträngda vattenmassan väger lika mycket som kulan.
Sammantryckes kulan, så sjunker den genast, emedan
den nu intar ett betydligt mindre rum och metallen
sjelf är specifikt tyngre än vatten.

Hvarför sjunka med vatten fyllda glasflaskor, då
de släppas ned i vatten?

Derför att de i detta fall äro specifikt tyngre än
vatten, enär vatten i vatten visserligen icke har någon
vigt, men glas, hvaraf flaskorna äro gjorda, är specifikt
tyngre än vatten.

Tomma flaskor flyta på vatten derför, att de äro
fyllda med luft och en deras rymd motsvarande volym
vatten är tyngre än flaskornas glasmassa och den i dem
inneslutna luften tillsammantagna.

Hvarför flyta drunknade upp på vattnets yta,
sedan de några dagar legat under vattnet?

Derför att deras kroppar, sedan efter denna tid
förruttnelsen inträdt, uppsvälla och aftaga i specifik vigt,
emedan detta uppsvällande blott förorsakas af gaser,
som utveckla sig genom förruttnelsen.

En lefvande menniskas kropp är visserligen högst
obetydligt tyngre än vatten, men då vid drunkningen
kroppen fylles med vatten, måste han till följd af sin
större specifika vigt sjunka. Genom de i likets inre
utvecklade gasarterna måste det åter blifva specifikt
lättare än vattnet, och detta är orsaken, hvarför det
flyter upp på vattenytan.

Hvarför flyter is på vatten?

Derför att is är specifikt lättare än vatten och för
den skull ej kan sjunka deruti.

Vattnet visar ett märkvärdigt undantag från den
allmänna lagen, att alla kroppar utvidga sig genom
uppvärmning och sammandraga sig genom afkylning.
Räknadt från + 4° C. utvidgar vattnet sig, antingen
det uppvärmes eller afkyles. Vore ej förhållandet
sådant, skulle alla våra sjöar om vintern bottenfrysa.
En bestämd qvantitet vatten intager såsom is omkring
11/100 större rymd än förut; is är således specifikt
lättare än vatten.

Hvarför flyta fartyg med laster, som äro så tunga,
att de, om de ensamt för sig kastades i vattnet, genast
skulle sjunka?

Derför att den volym vatten, som motsvarar
fartygets, väger mer än fartyget med alla de varor, som
befinna sig deri. Det tryck, fartyget och lasten, till
följd af deras tyngd, utöfva på vattnet, förmår derför
icke helt och hållet att upphäfva vattnets mottryck, och
för den skull sjunker fartyget blott så djupt ned i vattnet,
som det behöfver för att undantränga en fartygets
och lastens vigt motsvarande qvantitet vatten.

Hvarför flyter man utan all ansträngning på vattnet
om man under armarna, öfver bröstet, fäster stora,
med luft fyllda blåsor?

Derför att dessa med luft fyllda blåsors specifika
vigt är betydligt mindre än vattnets, så att de, jemte
den menniskokropp, de uppbära, väga mindre än en
lika stor rymd vatten, och följaktligen kroppen icke kan
sjunka, utan håller sig uppe på vattenytan.

Gördlar eller jackor af kork göra samma tjenst.

Hvarför aflagrar sig en bottensats på botten af
kärl, hvari grumliga vätskor förvaras, om man låter
dem stå orörda en tid?

Derför att de små fasta kroppar, som finnas
simmande i vätskan, oaktadt de äro så små, hafva en större
specifik vigt än vätskan och följaktligen, lydande
tyngdlagens fordringar, sjunka till botten, så vida
icke någon annan kraft håller dem simmande.

En sådan uppslamning kan åstadkommas genom skakning,
kokning eller öfverhufvud genom inre rörelse
hos vätskemassan, enär de i rörelse försatta
vätskepartiklarne, derför att de fasta kropparne äro
så små, rycka dessa med sig och sålunda hindra dem
från att sjunka.

Hvarför nedsjunka vissa på vattnet flytande kroppar
djupare i vattnet än andra, ek t. ex. djupare än furu?

Derför att somliga sådana kroppar hafva en större
specifik vigt än andra och följaktligen måste de,
fastän af samma rymd som dessa senare, undantränga
en större qvantitet vatten.

En på vattnet flytande kropp undantränger nemligen
alltid en så stor qvantitet vatten, att vattnets
vigt motsvarar kroppens vigt. Men ju tyngre en sådan
kropp är, desto djupare måste han sjunka i vattnet,
enär den undanträngda vattenvolymen måste väga lika
mycket som sjelfva kroppen.

Hvarför nedsjunka fartyg djupare i flodvatten än
i hafsvatten?

Derför att hafsvatten är specifikt tyngre än
flodvatten.

Som nu fasta kroppar, som flyta på vatten, alltid
undantränga så mycket vatten, som de sjelfva väga,
så behöfver naturligtvis en vida mindre qvantitet
hafsvatten än flodvatten undanträngas, för att dock
väga lika mycket. Men undantränges mindre vatten,
så kan ej heller fartyget sänka sig så djupt,
som det skulle göra, om en större qvantitet vatten
undanträngdes.

Hvarför flyter ett ägg i vatten med stark salthalt,
då det likväl sjunker i sött vatten?

Derför att vatten med stark salthalt är specifikt
tyngre än ett ägg, men sött vatten specifikt lättare än
ett sådant, och som följaktligen det tryck, ägget utöfvar
på saltvatten, är svagare än vattnets mottryck, så kan
det icke sjunka. I sött vatten deremot lyder ägget
tyngdkraftens inverkan och det sjunker till botten,
derför att dess tryck är starkare än vattnets mottryck.

Häraf följer att saltvatten måste vara specifikt
tyngre än sött vatten.

Hvarför stiger vatten i ett kärl högre, om man
nedlagt ett skålpund jern, än om man nedlagt ett skålpund
bly i kärlet?

Derför att ett skålpund jern har en större volym än
ett skålpund bly, och följaktligen måste det också
undantränga mer vatten än blyet, och således också
vattnet i första, fallet stiga högre i kärlet än i
det sistnämnda.

Hvarför är bränvin i samma  mån  bättre, som
bränvinsprofvaren nedsjunker djupare deruti, då öl
deremot är i den mån bättre, som ölprofvaren mindre
djupt deruti nedsjunker?

Derför att bränvin är desto bättre ju mindre dess
specifika vigt är, hvilket inträffar då, när det innehåller
mer (specifikt lätt) alkohol och mindre (specifikt tyngre)
vatten; hvaremot öl är desto bättre, ju större dess specifika
vigt är, hvilket inträffar då, när det innehåller en större
mängd malt och humle.

En fast kropp nedsjunker så mycket djupare i en
vätska, ju mindre denna vätskas specifika vigt är.

Hvarför väger en kropp mindre i vatten än ofvan
vattnet?

Derför att alla kroppar i vatten förlora så mycket
i vigt, som det af dem undanträngda vattnet väger,
eller, med andra ord, så mycket som en dessa kroppars
volum motsvarande volym vatten väger.

Hvarför förmår en hund att åter till vattnets yta
uppdraga en menniska, som sjunkit, samt i vattnet släpa
henne ända till stranden?
Derför att menniskan, liksom hvarje annan kropp,
i vattnet förlorar en del af sin vigt, nemligen nätt och
jemnt så mycket, som en hennes kropp motsvarande
volym vatten väger. Som menniskans specifika vigt
emellertid för det mesta är ungefär lika stor med
vattnets, så återstår, äfven i det minst gynsamma fall,
af hennes vigt i vattnet så litet, att en hund lätt kan
draga upp henne ur djupet och föra henne till stranden.

Hvarför förmår en hund visserligen upphemta en
tung sten från sjöbotten, men ej bära den ofvan vattenytan ?

Derför att stenen i vattnet väger så mycket mindre
som vigten af den undanträngda vattenmassan, då den
deremot ofvan vattnet verkar med hela sin vigt.

Hvarför kan man med lillfingret ända till vattenytan
uppdraga ett i vatten nedsänkt ämbar?

Derför att ett med vatten fyldt ämbar är lättare i
vattnet, än utom detsamma, enär vigten af det i ämbaret
befintliga vattnet upphäfves genom det omgifvande
vattnets mottryck, och således endast vigten af träet
återstår, hvilket, som bekant är, är lättare än vatten,
hvarför det ock uppbäres af vattnet. Det fyllda ämbaret har
således i vattnet alls ingen tyngd, och då det skall
uppdragas, är det endast de ofvanom detsamma befintliga
vattenpartiklarnas motstånd, som behöfver öfvervinnas.

Hvarför kan man hålla sig uppe öfver vattenytan,
om man gör vissa rörelser med händerna och fötterna,
d. v. s. om man simmar?

Derför att man förmedelst simmtagen, som bestå i
en stöt mot vattnet med fötterna och flata handen, på
vattnet utöfvar ett mottryck, som är tillräckligt för att
hindra kroppen, hvars specifika vigt föga eller icke
öfverstiger vattnets, från att sjunka.

Som många menniskor pläga vara l/9 eller 1/10 lättare
än flodvatten, så kunna de också helt lugnt ligga på
ryggen i vattnet, med armarna hopslagna öfver
hufvudet och utsträckta ben, och utan ringaste rörelse hålla
sig uppe å vattenytan. I hvilket annat läge som helst
skulle ansigtet visserligen sjunka ned under vattnet och
andedrägten derigenom hämmas, såvida icke hufvudet
genom simmtagen åter lyftes öfver vattnet. Benen, armarna
och hufvudet äro de kroppslemmar, som hafva största
specifika vigten, hvaremot fettmassan har en mindre
specifik vigt. Detta är orsaken, hvarför feta menniskor
simma lättare än magra. Den minsta vigten har bröstet
i anseende till brösthålan. Hvar gång man in- eller
utandas luft, vidgas eller sammandrages brösthålan,
hvilket har till följd, att kroppen ömsevis höjer
och sänker sig i vattnet. De flesta menniskor, som falla i
sjön, skulle blott sjunka till näsan, och derför, genom
att kasta tillbaka hufvudet, lätt vara i stånd att hålla
upp näsa och mun öfver vattnet, om de icke i besinningslös
ångest vanligen sjelfva gjorde sin räddning omöjlig
derigenom, att de sträcka upp armarna öfver vattnet och
sålunda tvinga hufvudet, för att återställa jemnvigten,
att nedsjunka under vattnet.

Hvarför kunna fiskar efter behag höja eller sänka
sig i vattnet?

Derför att de i det inre af kroppen hafva en med
luft fylld simmblåsa, hvilken de genom en rörelse
med refbenen efter behag kunna sammantrycka eller utvidga.
Genom simmblåsans sammantryckning blifva de specifikt
tyngre och sänka sig derför af sig sjelfva. Genom
simmblåsans utvidgning blifva de specifikt lättare och
höja sig derför af sig sjelfva. Denna rörelse understödes
ytterligare genom fiskarnes fenor, hvilka med sina breda ytor,
så att säga, framdrifva fisken uppåt, nedåt eller åt sidorna.

*



Gasformiga kroppars jemnvigt och rörelse.

Gaserna äro luftformiga kroppar och hafva så svag kohesion,
att deras smådelar oupphörligt äro blottställda för att aflägsna
sig från hvarandra, till följd af en hos gaserna inneboende
utvidgningskraft. Genom afkylning och sammantryckning kan man
hos många gaser så öka den svaga kohesionskraften, att de antaga
flytande form (kondenseras), t. ex. vattengas. Några gaser
finnas dock, som man hittills icke lyckats kondensera, och dessa
(syrgas, vätgas, qväfgas) kallar man beständiga i motsats till de
öfriga obeständiga gaserne.

Den vigtigaste gasformiga kroppen är luften. Den atmosferiska
luften, som omgifver oss, är väsendtligen en blandning af
två gaser, som man kallar syrgas och qväfgas.

Luften har de egenskaper, som äro gemensamma för alla andra
kroppar. Den intager ett rum och är alltså en kropp, ehuru
den till följd af sin genomskinlighet och färglöshet icke kan
skönjas af våra ögon. I sin egenskap af kropp är den också tung,
och utöfvar på andra kroppar ett tryck, som under vissa
omständigheter till och med kan blifva betydligt.

Från de fasta kropparna och vätskorna skiljer sig luften
väsendtligen genom dess smådelars benägenhet att aflägsna sig allt
längre från hvarandra, eller att bortstöta (repellera) hvarandra.
Luften kan derför aldrig, såsom en vätska, endast delvis uppfylla
ett slutet rum, utan utvidgar sig, om rummet utvidgas, och drager
sig tillsamman, om rummet minskas. Samma luftqvantitet kan
således fylla likaväl det största som det minsta rum. Har
den blifvit sammanpressad, så intager den, såsnart trycket upphör,
åter sitt förra rum. Denna luftens vigtiga förmåga att utvidga
sig, hvilken ock kallas spänstighet eller elasticitet,
åstadkommer många afvikelser från de jemnvigts- och rörelselagar,
som gälla för fasta kroppar och vätskor.

*

Hvarför hafva vi känning af en vindflägt, då vi röra
flata handen fram och tillbaka?


Derför att vi, genom att röra handen fram och
tillbaka, sätta i rörelse och ur dess rum undantränga
en kropp, som på alla sidor omgifver oss. Denna kropp är
luften, och känslan af en vindflägt uppkommer af den i
rörelse försatta luften; ty vinden är intet annat än i
rörelse försatt luft.

Hvarför böjer sig ett pappersark, då vi fatta det i
ena ändan och hastigt röra det framåt mot dess yta,
tillbaka i den andra, af oss icke fasthållna ändan, och
detta isynnerhet i början af rörelsen?

Derför att den andra icke fasthållna ändan af
papperet af den af oss omgifvande luften röner ett motstånd,
som hindrar den i dess rörelse. Som den emellertid
sammanhänger med den fasthållna, i rörelse försatta ändan,
så måste den visserligen följa dess rörelse, men förmår
först att göra det något senare, sedan den undanträngt
luften, som gör motstånd.

Hvarför fylles icke ett omstjelpt dricksglas med
vatten, då man lodrätt neddoppar och nedtrycker det
i vatten ?

Derför att det i glaset finnes luft, som icke tillåter
vattnet att intränga. Funnes i glaset alls ingen kropp,
så måste vattnet i glaset stiga lika högt, som utom glaset.
Som nu detta icke är förhållandet, så måste i glaset
en kropp finnas, som eger den för alla kroppar gemensamma
egenskap, som vi kalla ogenomtränglighet, och denna kropp
är luften.

Hvarför kunna med luft fyllda blåsor, om de äro väl
tillbundna, endast med yttersta möda och dock endast
helt obetydligt sammanpressas?

Derför att den luft, de innehålla, motstår det yttre
trycket med så mycket mera kraft, som den icke finner
något rum, till hvilket den kan öfvergå. Endast när det
yttre trycket är starkare än den inre luftens spänstighet,
sammanpressas den inre luften till en mindre rymd, men
återtager genast sin förra rymd, så snart trycket upphör.

Det häftiga motstånd man erfar, då man trycker
på den tillbundna blåsan, är ett ytterligare bevis på
luftens egenskap att vara en kropp, en kropp, som vi
dock visserligen icke kunna se, då vi öppna blåsan.

Hvarför känner man ett visst motstånd, då man i
vatten nedtrycker ett upp- och nedvändt glas?

Derför att den i glaset instängda luften,
sammantryckt genom det motstående vattnet, till följd
af sin spänstighet åter söker att utvidga sig och sålunda
verkar i motsatt riktning mot det tryck, som handen
utöfvar på glaset.

Hvarför försättas väderqvarnar i rörelse medelst
vinden ?

Derför att vinden, som är ingenting annat än i
rörelse försatt luft, stöter till qvarnvingarnes ytor,
och hvarje vindstöt, verkar på alldeles samma sätt, som
en stöt af vatten, då det faller på skoflarna af ett
qvarn-hjul.

Då det alls icke blåser, kunna derför väderqvarnar
ej röra sig.

Hvarför vrida sig de eldhjul omkring, hvilka
begagnas vid fyrverkerier?

Derför att de upphettade och derföre starkt utvidgade
gaser, hvilka uppkomma genom krutsatsens förbränning,
då de våldsamt utströmma ur främre delen af de
hylsor, i hvilka krutet är inneslutet, utöfva ett häftigt
tryck på hylsornas botten, och, enär de äro fastade vid
en skifva, som kan kringvridas, tvinga densamma att vrida
sig omkring åt motsatt håll mot den utströmmande gasen.
De utströmmande luftarternas eller gasernas stöt mot den
framtill i orörligt tillstånd sig befinnande och
tröghetslagen underkastade luften understöder denna
rörelse bakåt.

Fenomenet är af samma slag som det, hvilket det
Segnerska vattenhjulet företer, endast med den skilnad,
att det i förra  fallet är utströmmande vatten, här
utströmmande gas, som åstadkommer reaktionen.

Hvarför stiga raketer i höjden?

Derför att de nedåt utströmmande, upphettade
gaserna genom sin återverkan drifva raketerna uppåt.

Den långa stång, vid hvilken raketen är fästad,
åstadkommer genom sin tyngd, att raketens mynning
alltid är riktad nedåt, så att gaserna alltid
utströmma nedåt, men deras tryck verkar uppåt.

Hvarför studsa kanoner tillbaka, då de affyras?

Derför att de genom krutets antändning utvecklade
gaserna till följd af sin spänstighet utöfva ett tryck åt
alla håll och att detta tryck, så länge kulan ännu är i
röret, på alla håll upphäfves genom ett lika starkt
mottryck, men så snart kulan lemnat röret, återstår det
ensidiga trycket på den bakre, tilltäppta delen af röret,
och åstadkommer sålunda återstudsningen.

Denna återstudsning kan vara ganska betydlig, oaktadt
stöten fördelas genom kanonens stora massa.

Hvarför stöter ett vanligt flintlås- eller
perkussionsgevär temligen häftigt mot kindbenet, då det
hålles vid sidan af kinden, medan man afskjuter det?

Derför att trycket af den våldsamt sig utvidgande,
genom krutets förbränning utvecklade gasen, icke mer
röner något mottryck från den sida, der fänghålet
befinner sig, och derför, såsom en ensidig stöt,
endast kan verka åt motsatt håll.

Med bakladdningsgevär kan derför ingen stöt åt sidan,
utan endast en återstudsning ega rum.

*



Luftens tryck och tyngd.

Det instrument, hvarmed lufttrycket mätes, kallas barometer.
Det består af ett glasrör, hvars öfra ända är tillsmält och hvars
nedra ända vanligen är krökt och slutar med ett kul- eller
päronformigt kärl, som är öppet. Detta rör, som måste vara ungefär
30 dec.-tum långt, fylles med qvicksilfver, hvarefter man genom
uppvärmning så mycket som möjligt söker aflägsna luften ur
detsamma. Likaså måste förut genom kokning alla luftpartiklar
aflägsnas ur qvicksilfret. Vid rörets uppvärmning måste man
likväl taga sig tillvara för att icke glasröret spricker och
qvicksilfret rinner i eldstaden, ty de qvicksilfverångor, som i
detta fall uppstiga, äro giftiga och dödande, om man inandas dem.

Som lufttrycket är ytterst föränderligt, än starkare, än svagare,
så står qvicksilfret i det längre röret än högre, än lägre.
Man kan deraf draga den slutsats, att lufttrycket måste vara desto
större, ju högre qvicksilfverpelaren står, samt desto mindre, ju
lägre qvicksilfverpelaren står. Vidare, ju högre qvicksilfverpelaren
i det längre röret står, dess mindre qvicksilfver måste det
finnas i det kulformiga kärlet, och ju mer qvicksilfver det finns
i detta senare, dess lägre måste qvicksilfverpelaren stå i det
längre röret. Rummet ofvanför qvicksilfret i det längre röret bör
vara alldeles lufttomt; derjemte bör man ihågkomma, att qvicksilfret
i det mindre röret håller jemnvigt mot en lika hög qvicksilverpelare
i det längre, och att sålunda den af lufttrycket motvägda
qvicksilfverpelaren är lika med afståndet mellan qvicksilfverytorna
i de begge rören. På öfre ändan af det längre röret är en skala
anbragt, på hvilken man kan afläsa huru mycket qvicksilfret
stigit eller fallit.

Af luftens tyngd och spänstighet följer att den närmare
jordytan måste vara tätare och deremot småningom blifva tunnare
uppåt, i den mån den har att uppbära en mindre öfverliggande
luftmassa. Vid hafsytan blir således lufttrycket betydligast och
aftager så småningom uppåt. Barometerns medelstånd vid hafsytan
är 25,6 dec.-tum,  hvilken qvicksilfverpelare sålunda håller

jemnvigt eller väger lika mycket med en lika tjock luftpelare af
hela atmosferens höjd, som är ungefär 6 svenska mil. En luftpelare
af denna höjd och en qvadrat-dec.-tums bas väger i medeltal
21,41 skålpund, hvilket just är hvad en qvicksilfverpelare af
samma bas och 25,6 tums höjd väger. Luftens tryck på hvarje
qvadrattum (21,41 skålpund) kallar man för en atmosfers tryck.

Lufttrycket varierar efter breddgraden, höjden öfver hafsytan
och tillfälliga förändringar i luften (blåst m. m.); och barometern,
som angifver dessa förändringar i lufttrycket, användes derföre
till höjdmätare och väderspåman, emedan blåst, storm, regn,
torka m. m. äro mer eller mindre betingade af förändringarne uti
luftens täthet.

*

Hvarför faller qvicksilfret i en barometer, som man medför,
då man bestiger ett berg?

Fig. 30.

Derför att ju högre vi uppstiga öfver hafsytan, desto
kortare och derföre lättare är den luftpelare, som tynger på
qvicksilfret i barometern, så att detta, lydande tyngdkraften,
måste sjunka tills jemnvigt inträder.

På Sulitelma är barometerhöjden blott 21 tum, på Montblanc
blott 14 tum, men vid hafsytan är barometerhöjden 25,6 dec.-tum.
Man kan derför ock begagna barometern till höjdmätningar.
Närmast hafsytan motsvarar hvar tum, barometern faller, en höjd
af ungefär 1100 fot.

Hvarför faller qvicksilfret i barometern, då vädret
är fuktigt?

Derför  att  luften är spänstigare och lufttrycket
så mycket större, ju mer fullkomligt gasformiga de med luften
uppblandade vattendunsterna äro, hvaremot luften är mindre
spänstig och lufttrycket så mycket mindre, ju mer
vattendunsterna öfvergått i flytande form, hvilket är
förhållandet vid fuktig väderlek. Det mindre lufttryck,
som inträder vid fuktig väderlek, har derför till följd,
att qvicksilfverpelaren i barometern faller.



Hvarför stiger vattnet i en pump icke högre än
trettiofem fot?

Derför att genom trycket från den yttre luften, som
pressar in vattnet i pumprörets lufttomma rum, blott
en vattenpelare kan lyftas, som håller jemnvigt med
lufttrycket. Men en sådan vattenpelare är just den,
som har ungefär 35 fots höjd.

Qvicksilfver är ungefär 14 gånger tyngre än vatten,
och derför förmår lufttrycket blott uppbära 1/14 så hög
qvicksilfverpelare, eller en qvicksilfverpelare af ungefär
25 tums höjd.

Hvarför qvarstannar allt vattnet i en med vatten
fylld flaska, då man neddoppar den omvänd i vatten,
men ej djupare, än att den blott med mynningen berör
vattenytan?

Derför att den atmosferiska luftens tryck på ytan
af det vatten, hvari man sänkt flaskans mynning, är så
stort, att det vatten, som är i flaskan, uppbäres af detta
tryck; den atmosferiska luftens tryck förmår ju redan,
som vi veta, bära en vattenpelare af ungefär 35 fots höjd.

Hvarför stannar vattnet qvar i ett glas, på hvars
rand man trycker ett stycke styft papper, i det man lägger
ena handen på papperet, stjelper om glaset med den andra,
och sedan tager bort den hand, mot hvilken papperet hvilar ?

Fig. 31.

Derför att den atmosferiska luftens tryck uppbär
det vatten, som är i glaset, emedan lufttrycket är större
än vattenmassans och papperets vigt. Papperet har blott till
ändamål, att vattenpartiklarne icke, till följd af deras ringa
sammanhang, skola skilja sig från hvarandra, och sålunda
luften intränga i glaset och vattnet utrinna.



Hvarför rinner ingen vätska ur ett fat, då man
öppnar kranen, i fall sprundhålet upptill är tilltäppt
medelst sprundet?

Derför att lufttrycket på kranens öppning hindrar
vätskans utströmmande, så länge luften, derigenom att
det öfre sprundhålet är täppt, icke kan trycka på vätskans
yta och derigenom upphäfva lufttrycket nerifrån.
Öppnas deremot sprundhålet, så utströmmar vätskan, till
följd af sin egen tyngd, genom kranen, enär i detta fall
luften upptill trycker lika starkt, som luften nerifrån.

Hvarför strömmar vattnet ur en brunn, då man pumpar?

Fig. 32.

Derför att, då pumpstången uppdrages, ett lufttomt
rum uppstår i nedre delen af brunnsröret, mellan kolfven
på stången och vattenytan, och följaktligen vattnet genom
lufttrycket på dess yta indrifves i brunnsröret, i det
det öppnar den nedantill befintliga ventilen. När nu
pumpstången åter nedtryckes, så kan -- enär den nedra
ventilen genom vattnets tryck åter tillslutes -- det vatten,
som inträngt i röret, icke åter aflägsna sig på samma väg;
det måste således öppna ventilen på kolfven och sålunda,
när kolfven ånyo uppdrages, upplyftas och utströmma
genom brunnens sidorör.

Hvarför har man, då ens kläder tränga, så svårt
att hämta andan?

Derför att man, då man andas, endast derigenom
kan få in luft i lungorna, att man med tillhjelp af
bröstmusklerna utvidgar bröstkorgen, och sålunda
åstadkommer i lungorna ett rum med förtunnad luft,
i hvilken den yttre luften inströmmar. Då man utandas,
sammandrager man bröstkorgen och hoptrycker lungorna,
så att den förtätade luften utträder genom luftröret.


Men har man trånga eller hårdt åtsittande kläder på
sig, så förhindra de bröstmusklerna från att utvidga
bröstkorgen så mycket som behöfves.

Hvarför rinner en vätska ned genom svalget, då
man dricker?

Derför att yttre luften trycker på vätskans yta,
under det att genom utvidgning af bröstkorgen ett rum
med förtunnad luft bildar sig i bröstkorgen och de i
denna befintliga lungorna. Den inre förtunnade luften
kan ej hålla jemnvigt mot den yttre, och sålunda tvingas
vätskan genom det yttre lufttrycket att rinnna ned genom
svalget.

Hvarför kan man med en stickhäfvert upptaga vin
ur ett fat?

Fig. 33.

Derför att stickhäfverten, då den doppas i fatet,
visserligen fylles med vin, så länge den öfre öppningen
lemnas obetäckt och följaktligen lufttrycket verkar med
samma kraft upptill som nertill, men vinet deremot icke
kan rinna ut, då man uttager stickhäfverten efter att hafva
tilltäppt dess öfre öppning med fingret. I sistnämnda fall
inverkar nämligen icke mer något lufttryck på öfre ytan,
och luften uppbär derför vätskepelaren i stickhäfverten,
på hvilken den nu blott trycker nerifrån.

Hvarför kan man medelst en häfvert tappa vätskor
ur kärl?

Fig. 34.

Derför att, om det kortare röret af häfverten
nedstickes i vätskan, och luften till en del utsuges
genom det längre röret, det i häfverten uppstår ett
rum med förtunnad luft, i hvilket vätskan indrifves
genom lufttrycket på vätskans yta, hvarpå sedan vätskan
nedsjunker i det längre röret och fortfar att rinna ut
genom det längre röret, emedan det längre rörets
vätskepelare väger mera än det kortare rörets

vätskepelare och lufttrycket hindrar de begge
vätskepelarne att skilja sig åt vid högsta punkten
på den böjda häfverten.

Hvarför känner ej menniskan trycket af den henne
omgifvande atmosferiska luften?

Derför att detta tryck är likformigt från alla sidor
och hålles i jemnvigt af den i vår kropps kaviteter befintliga
luften, hvilken till följd af sin spänstighet sträfvar att
utvidga sig med lika mycken kraft, som den, hvarmed den
sammanpressas af den yttre luften.

Lufttrycket på hvarje qvadratdec.-tum utgör 21,41
skålpund, ty så mycket väger en qvicksilfverpelare
af 25,6 tums höjd och l qvadrattums grundyta, som håller
jemnvigt med en luftpelare med lika stor yta och hvars
höjd är lika med atmosferens, eller ungefär 6 svenska
mil. Beloppet af hela det tryck, som luften utöfvar på
en fullvuxen menniska med en yta af ungefär 14 qvadratfot,
utgör således ungefär 30000 skålpund.

Hvarför sipprar blod ur hudens porer, isynnerhet
ur läpparna och näsborrarna, då man stiger upp på
mycket höga berg?

Derför att den luftpelare, som trycker på kroppen,
icke är så hög uppe på bergen, som på slätten, och
derför utöfvar ett mindre tryck på kroppen; men derigenom
minskas ock det mottryck, som hittills hållit jemnvigt
med den täta luften i kroppens inre. Denna inre luft
utvidgar sig derför våldsamt och spränger de små blodkärlen,
ur hvilka nu blodet framsipprar.

Hvarför tröttna resande lättare på höga berg och
till och med under vandringar på mycket högt belägna
slätter, än på vandringar i lågländer?

Derför att man, då man går, icke behöfver bära hela
vigten af armar och ben, enär den atmosferiska luften
hjelper en att bära dem; men som denna på höga berg
är mycket mindre tät, förmår den ock mycket mindre
att bära, än på slätten.

Benen på armar och lår befinna sig nemligen med
sina halfklotformigt afrundade ändar i motsvarande
fördjupningar (pannor) på andra ben; mellanrummet mellan
dem åter är utvändigt gjordt oåtkomligt för den atmosferiska
luften medelst flera detsamma lufttätt omslutande
hinnor, så att luften trycker dessa leder mot kroppen.
Om man derför på ett lik afskär alla de muskler, som
omgifva ledet kring bäckenet, så affaller dock icke det
nedhängande benet. Så snart man deremot genomborrar
bäckenbenets panna, så att den yttre luften genast kan
intränga i det inre mellanrummet, så faller benet genast af.

Hvarför känna vi ofta vid stark hetta, eller kort
före utbrottet af häftiga stormar, en sådan tyngd,
trötthet och obehag i våra leder?

Derför att den genom värmen eller af andra orsaker
starkt förtunnade luften, i synnerhet om den är uppfylld
af fukt, icke trycker på oss lika starkt som vanligt och
således icke håller jemnvigt mot den i vår kropp befintliga
luften. Då nu denna, under sin sträfvan att utvidga sig,
utöfvar ett tryck på blodkärl och nerver, uppkommer
derigenom en känsla af obehag och oro.

Hvarför utströmmar luften temligen våldsamt ur
en på en slätt med luft fylld flaska, då man öppnar
den på ett mycket högt berg?

Derför att den lägre luften, som har att uppbära
hela den öfver densamma stående luftpelaren, är mera
tät än den öfre, och derför också är spänstigare än
denna. Derför utströmmar den förstnämnda så länge,
till dess jemnvigten är återställd.

Hvarför spricka stundom, medan man dricker ur
dem, de flata med korgverk af vide kringspunna flaskor,
som pläga begagnas af resande?

Derför att i en med en vätska förut fylld flaska,
under det dess innehåll något minskas genom drickandet,
ett lufttomt rum uppstår, och följaktligen intet tryck
inifrån håller jemnvigt mot den yttre luftens tryck på


glasets flata sidor, så att det svaga glaset ger efter för
det yttre trycket och spricker.

Hvarför är det så svårt att från hvarandra lösrycka
två ihåliga, noga intill hvarandra passande och lufttätt
eller hermetiskt tillslutna halfklot, om luften i dem
blifvit utpumpad (mycket förtunnad) medelst en luftpump?

Fig. 35.

Derför att den yttre luften med hela sin tyngd
trycker på halfkloten och den inre förtunnade luftens
ringa spänstighet i så ringa grad motväger detta tryck.
Som nu den yttre luftens tryck på hvarje qvadrattum utgör
ungefär 21 skålpund, så måste det tryck, for hvilket
klotets yta är utsatt, äfven om dess diameter just icke
är särdeles stor, stiga till flera centner, äfven om
förtunningen ej drifvits längre än till 1/50:del.
Låter man genom en liten öppning luft intränga,
så återställes mottrycket inifrån, och halfkloten
kunna utan svårighet åter åtskiljas.

Dessa halfklot kallas ock magdeburgska halfklot,
derför att borgmästaren i Magdeburg, Otto von Guericke,
år 1654, på riksdagen i Regensburg, först använde dem
för att visa kejsaren och riksfurstarne verkningarne af
den af honom uppfunna luftpumpen; 24 hästar voro icke
i stånd att slita dessa klot isär, ehuru de blott höllo en
magdeburgisk aln i diameter. Det lufttryck, som pressade
hvardera halfkulan mot den andra, motsvarade en
vigt af ungefär 6700 skålpund.

Hvarför uppsväller en väl tillbunden blåsa, som
innehåller litet luft, om den lägges under en glasklocka,
ur hvilken luften utpumpas?

Derför att vid utpumpningen, på samma gång som
tätheten af den blåsan omgifvande luften minskas, äfven
det yttre trycket på blåsan minskas, hvarför ock den
inre luften, icke mer hindrad af något mottryck, bringar
blåsan att svälla, enär denna inre luft sträfvar att
utvidga sig.


Hvarför spricker en korkad med luft fylld flaska
af tunnt glas i ett lufttomt rum?

Derför att genom luftens utpumpande det mottryck
blifvit upphäfdt, hvarmed den yttre luften motstår trycket
från den luft, som finnes i flaskan, hvilken luft derför,
i det den sträfvar att utvidga sig, spränger glaset.

Hvarför rinner innanmätet ur ett ägg, i hvars
spetsiga ända man stuckit ett litet hål, om man med
den spetsiga ändan nedåt sätter det i ett rum med
förtunnad luft?

Derför att det i äggets öfra, runda ända, mellan
skalet och den elastiska hinnan finnes litet luft, och
följaktligen, då den yttre luften förtunnas, den sig
utvidgande inre luften drifver ut äggets innanmäte genom
öppningen.

Hvarför blir ett skrumpet äple, om det införes i
ett lufttomt rum, åter lika rundt och slätt som
ett friskt?

Derför att, sedan den yttre luftens mottryck
upphäfts, den inre, under skalet befintliga luften
utvidgar sig och derefter bringar skalet att svälla,
så att äplet åter erhåller en rund och slät form.

Hvarför uppsväller en groda, som befinner sig under
en glasklocka, ur hvilken man till en del utpumpat
luften?

Derför att, då föga eller ingen yttre luft finnes,
som kan trycka på grodans yta, den mellan grodans hinnor
befintliga inre luften utvidgar sig och spänner ut hinnorna,
enär det yttre mottrycket, som motvägde det inre trycket,
upphört, då den yttre luften aflägsnats. Grodan återfår
sitt förra utseende först sedan man åter gifvit tillträde
åt yttre luften.

Hvarför är det omöjligt att från tallriken af en
luftpump lösrycka en på densamma satt glasklocka, om
man blott utpumpar den i densamma befintliga luften?
(Fig. 36.)


Fig. 36.

Derför att den yttre luften trycker på öfre
delen af klockan, och detta med kraften af en 25 tum
hög qvicksilfverpelare, hvars grundyta är af samma
storlek som klockan, eller, hvilket är detsamma, lika
med kraften af en vattenpelare af 35 fots höjd och lika
stor grundyta som klockan, eller, med andra ord, med
en atmosfers tryck eller ungefär 21 skålpund på
hvarje qvadrat-dec.-tum, då tillika ingen eller dock
blott en ringa qvantitet förtunnad luft inifrån motväger
det yttre trycket. Följden blir således den, att klockan
med en motsvarande kraft fasttryckes på luftpumpens tallrik,
så att man icke kan lösrycka den från densamma.

Hvarför spricker genast en blåsa, som man noga
fastbinder på ena öppningen af en i begge ändar öppen
cylinder och ställer cylinderns andra ända på luftpumpens
tallrik, och sedan ur cylindern utpumpar luften?

Derför att, liksom i förra fallet, efter luftens
aflägsnande ur cylindern, den yttre luften med nyss angifna
kraft trycker på den blåsa, som upptill tillsluter cylindern,
och blåsan icke förmår motstå detta tryck, samt
följaktligen gifver efter för detsamma och spricker, enär
den inre förtunnade luften blott i ringa grad motverkar
och upphäfver det yttre trycket.

Orsaken hvarför en glaskupa kan motstå trycket och
icke spricker ligger deruti, att dess öfre del är
hvalfformig. Begagnade man deremot ett glas med flat
botten, så skulle detta, så vida det icke vore mycket
starkt, också sprängas genom lufttrycket.

Hvarför kan ej häfverten begagnas i lufttomt rum?

Derför att, så snart det icke finns luft i ett rum,
ej heller på ytan af en vätska något tryck kan ega
rum, genom hvilket vätskan kan indrifvas i häfverten.


I den vanliga, oss omgifvande luften är detta tryck,
såsom vi hafva sett, lika med vigten af en 35 fot hög
vattenpelare och med en bas lika stor som den yta,
på hvilken luften trycker. Äfven i ett rum med mycket
förtunnad luft är detta tryck så ringa, att det icke
kan drifva in vattnet i häfverten och således ingen
vätska kan rinna ur densamma.

Hvarför förlora seltersvatten, öl och champagne sin
angenäma smak, då man satt dessa drycker under luftpumpens
klocka, och sedan pumpat luften ur klockan?

Derför att det, som gifver dessa drycker deras
angenäma smak, nemligen kolsyran eller kolsyregasen
bortgår ur dryckerna och uppstiger i klockans nära
nog lufttomma rum, emedan intet tryck från den atmosferiska
luften mera håller jemnvigt med denna gasart. Genom
förlusten af kolsyra måste derför ock dessa drycker
förlora sin angenäma smak.

I champagne och öl uppkommer kolsyran genom jäsning.
I seltersvattnet intvingas den genom det väldiga
tryck, som utöfvas af de stenlager, hvilka vattnet
under jorden måste genomtränga, för att såsom källa
komma upp till jordytan. I konstgjorda selters- och
sodavatten intvingas kolsyran antingen förmedelst tryck
af tryckpump, eller, blandad med vattnet i ett afstängdt
rum, genom gasens eget tryck.

Hvarför falla under en glasklocka, ur hvilken man
utpumpat luften, en slant och en fjäder med samma
hastighet ?

Derför att den tyngdkraft, som drager kropparne till
jordens medelpunkt, verkar lika på alla kroppar, af hvad
slag de vara må, hvaraf följer att också hastigheten af
den rörelse, hvari de blifva försatta genom denna kraft,
måste vara lika hos dem alla. Om nu likväl erfarenheten
utvisar, att under vanliga förhållanden en slant och en
fjäder icke lika hastigt falla till marken, utan den
förra förr, den andra senare, så ligger orsaken
dertill i den omgifvande luften, hvars motstånd föranleder,
att fjädern endast långsamt kan falla till marken. Men
under en glasklocka, ur hvilken man utpumpat luften,
blir förhållandet helt annorlunda, ty här finnes ingen luft,
som kan hindra fjädern att falla lika hastigt som slanten.

Hvarför väga kroppar i ett lufttomt rum mera
(om ock obetydligt) än i vanlig luft?

Derför att kroppar i luften förlora lika mycket i
vigt, som den luft väger, hvilken skulle uppfylla det
rum, som kropparna intaga, alldenstund den omgifvande
luften uppbär lika mycket af kroppens vigt, som den
af kroppen undanträngda luften väger.

Äro kropparna endast obetydligt täta, så blir denna
minskning i vigt i luften mycket märkbar, hvaremot den
hos mera täta kroppar blott kan vara ytterst ringa i
förhållande till deras tyngd. Derför måste en centner
ull i ett med luft uppfyldt rum förlora betydligt mer i
vigt än en centner jern, enär den förstnämnda intager
ett vida större rum än den sistnämnda.

Hvarför bubblar vin, som man genom en tratt
häller i en flaska, stundom öfver, utan att fylla flaskan?

Derför att, om tratten passar fullkomligt in i
flaskans hals och således icke lemnar någon öppning,
genom hvilken den luft, som finnes i flaskan, kan
draga sig undan, denna luft af det redan ihällda vinet
sammantränges inom ett mindre rum, hvarefter den, sedan
nu med dess täthet äfven dess spänstighet blifvit ökad,
tränger ut genom trattröret och på detta sätt utdrifver
den vätska, som finnes i tratten.

Hvarför spricker ofta med en mycket stark knall
istäcket på en sjö under mycket kalla vintrar?

Derför att den atmosferiska luft, som finnes mellan
isen och vattnet, sammanpressas genom isens tilltagande
tjocklek, slutligen blir så tät och till följd deraf trycker
så starkt på den öfver densamma befintliga isen, att den
sistnämnda icke längre förmår att motstå trycket, utan
spricker. Som nu detta icke kan ske utan en häftig
skakning af den omgifvande yttre luften, så uppstår en
knall, alldeles så, som när en bössa eller en kanon
afskjutes.

Hvarför blåser vinden ofta så våldsamt, att den
kullstörtar träd och lyfter tak af hus?

Derför att luften, hufvudsakligen till följd af ojemn
uppvärmning, ofta icke har samma täthet på det ena
stället af jordytan, som på det andra, hvilket har
till följd att den tätare luften, såsom mera spänstig,
inströmmar i den mindre täta luften, och detta stundom
med en sådan våldsamhet, att den på sin bana anställer
stora förödelser.

Vinden är således endast en rörelse hos luften, alstrad
af olika lufttryck i olika trakter, och det är det
större lufttrycket, hvilket så våldsamt stöter mot de
föremål, som motstå rörelsen, att det störtar dem till
marken eller rycker dem med sig.

Hvarför springer ur den såkallade knallbössan,
en vanlig barnleksak, en i dess ena ända befintlig propp
ut med en våldsam knall, så snart man i dess andra ända
indrifver knallbössans tätt i röret inpassade stämpel,
eller med tillhjelp af densamma indrifver en annan tätt
i röret passande propp?

Fig. 37.

Derför att luften mellan den lufttätt inpassade
pluggen och proppen så mycket förtätas genom den indrifna
pluggen, att den åter söker komma i jemnvigt med den yttre
luften, och då, under sin sträfvan att utvidga sig,
våldsamt och med en häftig knall utdrifver proppen.

Hvarför utdrifves en kula ur en såkallad luftbössa
med en sådan våldsamhet, att till och med menniskor
derigenom kunna dödas?


Derför att i bössans bakåt belägna metallreservoir,
som har formen af en bösskolf, luften förut blifvit mycket
starkt sammanpressad förmedelst en tryckpump, och
till följd deraf med mycken stor spänstighet söker att
utvidga sig. Om nu en ventil, omedelbart framför hvilken
en kula ligger, öppnas, så störtar luften till följd
af sin stora spänstighet ut och drifver med våldsamhet
ut kulan.

Någon särdeles stark knall kan ej derigenom uppstå,
emedan under afskjutningen förtätad luft finnes i
luftbössan framför och bakom kulan, hvaremot i ett
eldvapen, till följd af krutgasernas afsvalning,
ett rum med mycket starkt förtunnad luft bildar sig,
och den omgifvande atmosferiska luften mycket våldsamt
störtar sig i detta rum, hvarigenom just knallen uppstår.

Hvarför utspringer vatten ur den såkallade
Herons-kulan, om man förut inblåst luft?

Fig. 38.

Derför att, om den glaskolf eller glaskula, hvaraf
Herons-kulan består, är så långt fylld med vatten, att det
lufttätt i dess öfre del inpassade glasröret med sin nedra
ända står under vattnet, den inblåsta luften genom vattnet
stiger upp i kärlet samt ingår i det öfver vattnet befintliga,
med luft fyllda rummet, och derigenom gör denna luft tätare,
så att denna inre luft derefter är mera spänstig än den
yttre, och så våldsamt trycker på vattnets yta, att detta
utdrifves genom röret i en stråle. Detta fortfar så länge,
tilldess den inre luften åter utbredt sig i ett större rum
och derigenom jemnvigten mellan den yttre och inre luften
blifvit återställd.

Hvarför sprutar vattnet i en oafbruten stråle och
högt som ett hus ut ur en brandspruta?

Derför att luften i den såkallade vindkitteln,
våldsamt sammanpressad genom trycket af det vatten, som
med två tryckpumpar drifves in i vindkitteln, drifver in

vattnet i det nära intill botten utmynnande stigröret.
Som nu likväl detta stigrör i början likaledes är
tillstängdt genom en kran, vattnet således också icke
kan tränga ut genom detta, så sammanpressas luften i
den öfre delen af vindkitteln och får slutligen en sådan
spänstighet, att den, då kranen öppnas, utdrifver vattnet
i en hög stråle genom stigröret och sprutslangen.

Fig. 39.

Brandsprutan är således egentligen ingenting annat
än en stor heronskula, i hvilken två tryckpumpar
vexelvis indrifva vattnet.

Hvarför stiga små af guldslagarhinna eller kollodium
förfärdigade ballonger i höjden, då de fyllas med
lysgas eller vätgas?

Derför att hvarje i luften befintlig kropp förlorar
lika mycket i vigt, som den genom honom undanträngda
luftmassan väger, och således en kropp, hvilken, såsom
vätgasen, väger mindre än en motsvarande qvantitet
luft, som af honom undantränges, på samma sätt måste
flyta i luften, som ett stycke trä, eller en med luft
fylld blåsa flyter i vattnet.

Väte eller vätgas är ungefär 14 gånger lättare än
atmosferisk luft, lysgas åtminstone 1 1/2 gång så lätt.
En med sådan gas fylld ballong måste stiga ända till dess
den luft, han kommit upp i, likaledes icke är tätare än
den gas, hvarmed han är fylld. En med väte fylld ballong
stiger derför högre, än en som är fylld med lysgas.


Hvarför stiger en luftballong i höjden, då man
under dess nedra öppning antänder en halm- eller sprit-eld?

Derför att luften i ballongens inre uppvärmes och
utvidgas genom elden, och att denna utvidgade och förtunnade
luft är lättare än den atmosferiska luft, som omgifver
ballongen, så att denna ballongen uppfyllande
förtunnade luft, såväl som ballongens taftfoder och till
och med den vid ballongen fästade gondolen samt de
personer, som möjligen befinna sig i densamma, väga mindre
än den luftqvantitet, som ballongen undantränger.

Den första af detta slags, med uppvärmd luft fyllda,
luftballonger, var den, som bröderna Montgolfier
d. 5 Juni 1783 läto uppstiga i Annonai i Frankrike.
Den första med vätgas fyllda luftballong var den, som
Charles d. 27 Aug. 1783 lät uppstiga i Paris.

*




Luftens kemiska och fysiologiska verkningar.

Den atmosferiska luft, som omgifver oss, är väsendtligen en
blandning af två olika gaser, som man kallar syre och qväfve,
och detta i den proportion, att den till 4/5 består af qväfve och
1/5 af syre, eller, närmare uttryckt, i 100 kubiktum luft ingå
79 kubiktum qväfve och 21 kubiktum syre. Dessutom finnes likväl
alltid i atmosferen en viss qvantitet vattengas och en obetydlig
qvantitet kolsyra, som uppstår genom förbränning af kol och syre.

All förbränning uppkommer nemligen genom brännbara kroppars
kemiska förening med syre. För att en sådan förbränning skall
komma till stånd erfordras vanligen en viss värmegrad. Hvarje
liflig förbränning är förenad med utveckling af ljus och värme.

Syret är likväl icke blott nödvändigt för att bibehålla
förbränningen, utan äfven för att underhålla andedrägten.
Djuret, då det andas, och menniskan, då hon andas, upptaga syre
i sina lungor. Syret kommer der i beröring med blodet, förenar sig
till en del med dettas kol och bildar sålunda kolsyra, som

bortgår genom utandning. Syret kallas derför ock lifsluft,
i motsats mot qväfvet eller qväfgasen, i hvilken gas, oblandad,
intet djur kan andas och lefva. Att de stora qvantiteter kolsyra,
som beständigt framalstras genom förbränning och utandning, icke
förskämma den atmosferiska luften, ja till och med öfverhufvud
icke öka dess halt af kolsyra, har sin förklaringsgrund deruti,
att växterna upptaga kolsyran och i stället, under solljusets
inflytande, utandas syre.

Hvarför kan icke ett ljus fortfara att brinna, om
man sätter det under klockan af en luftpump och utpumpar
luften ur klockan?

Derför att, sedan luften i klockan blifvit utpumpad,
öfverhufvud ingen luft mera deri finnes, och följaktligen
icke heller något syre, med hvilket en brännbar kropp
kunde ingå förening; men som nu all förbränning just
består i en kemisk förening med syre, så kan i detta
fall ej heller ljuset brinna.

Hvarför kan man icke i ett lufttomt rum afskjuta en
pistol, åtminstone icke någon med flintlås?

Derför att, då en sådan pistol skall afskjutas, först
gnistor, för att antända krutet, måste framkallas, genom
att stenen stöter mot hanen på pistolen; men som nu
i ett lufttomt rum luft, och följaktligen äfven syre, saknas,
så kan ingen förbränning ega rum.

De genom stenens stötande mot hanen framkallade
gnistorna äro nemligen ingenting annat än glödande
stålpartiklar, som, till följd af den häftiga friktionen
mot stenen, blifvit lösryckta och nu förbrinna.

Hvarför slocknar mycket snart ett ljus, om man på
ett stycke kork låter det flyta på vatten och sedan sätter
en gasklocka öfver detsamma på det sätt, att vattnet
rundt omkring hindrar luftens tillträde?

Derför att det brinnande ljuset mycket snart förtär
det i det afstängda rummet befintliga syret, och då nu
ej heller någon ny luft, följaktligen också icke något nytt
syre, kan tränga fram genom vattnet, så kan ej heller
lågan mera finna någon näring.

Efter ljusets slocknande stiger vattnet i glasklockan
något i höjden, står således något högre inom än utom
densamma, derför att den genom förbränning framalstrade
kolsyran till en del uppsuges af vattnet, och vattnet nu
måste träda i stället för det af lågan förtärda syret.

Hvarför röker en lampa, då man aftager cylindern,
och en kakelugn, då den saknar luftdrag?

Derför att i båda dessa fall lågan icke erhåller
tillräckligt syre, hvarför kolet icke fullständigt kan
förbrinna, utan afgår oförbrändt.

Rök är ingenting annat än en blandning af de genom
förbränning framalstrade luftarterna med oförbrändt kol.

Hvarför kan intet ljus fortfara att brinna i en
källare, i hvilken vin befinner sig i jäsningstillstånd?

Derför att under jäsningen samma luftart utvecklar
sig, som den, hvilken uppkommer genom kolets förbränning,
och derför att denna luftart, kolsyran, icke förmår
att underhålla förbränningen.

Den i källaren befintliga luftens syrgas har, så att säga,
redan blifvit förtärd af vinet under dess jäsning.

Hvarför brinner en eld häftigare då det blåser?

Derför att blåsten, såsom i rörelse försatt luft,
beständigt tillför elden nytt syre, hvarigenom elden
ständigt erhåller ny näring.

Är luften deremot icke i rörelse, så förlorar den
i eldens närhet småningom sitt syre och kan derför
icke mer bidraga till eldens underhåll.

Hvarför blir elden lifligare då man blåser på den?

Derför att den tätare luftström, som tillföres elden
genom påblåsning, innehåller mera syre, än vanlig
atmosferisk luft, och derför ock ännu mer befrämjar
förbränningen, så att lågan derigenom blir lifligare.

Hvarför ökar en kall luftström, isynnerhet ur en
blåsbälg, då den ledes mot ett hvitglödgadt jern,
jernets hetta till den grad att det börjar smälta?

Derför att den redan förut tätare kalla luften
genom blåsbälgen mycket sammanpressas och således ock, till
följd af sin stora täthet, tillför det glödande jernet
en sådan mängd syre, att detta genom den af den lifligare
förbränningen uppkommande hettan börjar smälta.

Hvarför slocknar elden i en skorsten genast, om
densamma upptill och nedtill tilltäppes?

Derför att det till förbränning ovilkorligen erfordras
luft, som innehåller syre, hvilket är förhållandet
med den atmosferiska luften. Som nu luftens syre vid
förbränning ständigt förenar sig med den brinnande
kroppen, så måste ständigt ny luft tillkomma, som
underhåller elden. Är nu skorstenen fullständigt tilltäppt,
så kan detta icke ske; elden saknar således till slut
näring, och derför slocknar den.

Hvarför slocknar elden i en skorsten, då man i dess
nedre del förbränner svafvel?

Derför att, då svafvel förbrinner, en gas, benämnd
svafvelsyrlighet, utvecklas, hvilken naturligtvis icke sjelf
mera kan underhålla förbränningen, utan tvärtom, derigenom
att den till följd af sin stora tyngd uppfyller nedre
delen af skorstenen och sålunda icke medgifver tillträde
åt någon ny atmosferisk luft nerifrån, gör det omöjligt
för lågan att erhålla någon ny näring. Som nu äfven
uppifrån ingen ny luft kan erhålla tillträde, emedan
der den genom förbränningen sitt syre beröfvade
och genom värme utvidgade luften våldsamt utströmmar,
så måste elden i skorstenen, fullkomligt beröfvad
sin näring, småningom slockna.

Hvarför slocknar elden i ett brinnande rum, om
det förblifver tillstängdt?

Derför att, ehuru den yttre luften till följd af sprickor
i dörrar och fönster alltid har tillträde till ett rum, dock,
om dörrar och fönster äro tillstängda, icke ny frisk luft
i tillräcklig mängd kan intränga, för att i längden
underhålla förbränningen.

Skall en eld fortfara att brinna, så måste den luft,
hvaraf den är omgifven, och hvilken redan åt lågan gifvit
från sig sitt syre samt derför icke mer är duglig till
förbränningen, beständigt ersättas genom en ström af
frisk, syre innehållande luft. Skall åter en eld slockna,
så måste man från densamma utestänga den friska luften.

Är elden lös i en källare, så släckes den bäst derigenom,
att man tilltäpper källar-gluggarna medelst våta säckar
eller våt sand, eller till och med medelst dynga.
Brinnande talg eller olja släckes genom täckning med
fasta kroppar, ja, till och med genom sågspån.

Hvarför dö djur i lufttomt rum?

Derför att de endast kunna bibehålla lifvet genom
inandning af luft, hvaruti syre ingår som beståndsdel,
och som i ett lufttomt rum alls ingen luft finnes,
så är det klart att äfven syre der saknas.

Djuren omkomma af samma skäl som en eld slocknar, som
saknar tillförsel af till förbränningens underhållande
erforderlig syrehaltig luft. Der nu ingen eld kan
brinna, kan ej heller något djur lefva. Orsaken må
ligga deri, att den luft, som finnes, saknar syre,
eller deri, att öfverhufvud alls ingen luft finnes.

Hvarför måste en till hafsbotten nedsänkt dykarklocka
tid efter annan åter uppdragas, om den i densamma befintliga
menniskan skall kunna bibehålla lifvet?

Derför att den i dykareklockan inneslutna atmosferiska
luften genom andedrägten förlorar den beståndsdel, som är
oundgängligt nödvändig för lifvets bevarande, nemligen
syret, hvaremot den återstående beståndsdelen,
qväfvet, lika litet som den luft, hvilken menniskan
utandas, eller kolsyran, är tjenlig till inandning.

Hvarför dö ofta många menniskor, då ett större
antal inspärras i ett trångt, tillslutet rum?

Derför att den luft, som menniskan inandas, gifver
ifrån sig sitt syre åt blodet i lungorna, men lungorna
vid utandningen blott gifva ifrån sig kolsyra och qväfve,
hvilka båda luftarter äro odugliga till att vidare
vidmakthålla lifvet. Befinna sig således många menniskor
i ett trångt, tillslutet rum, så blir luftens syre, enär
ingen frisk luft kan erhålla tillträde, mycket snart
uttömd genom andedrägten och menniskorna qväfvas af
brist på frisk luft, som innehåller syre.

Hvarför är det lifsfarligt att våga sig i en källare,
i hvilken vin eller öl befinna sig i jäsnings tillstånd?

Derför att den gas, som utvecklar sig genom jäsning,
eller kolsyran, icke är duglig till andedrägten, hvarför
den ej heller, då man inandas den, förmår att vidmakthålla
lifsverksamheten, hvilken erfordrar en ständig föryngring
af blodet medelst syre.

Hvarför omkomma ofta menniskor, som nedstiga i
grufvor, brunnar eller kloaker, som länge varit tillslutna?

Derför att på sådana ställen gaser utveckla sig,
som äro odugliga till inandning och ofta äro rent af ett
gift för lungorna.

I brunnar och bergverk är det vanligen kolsyra, som
der utvecklas och till följd af sin specifika vigt
lagrar sig på botten. I latringropar och kloaker är det
den ännu farligare svafvelvätegasen, som åstadkommer qväfning.
I stenkolsgrufvor utvecklar sig ofta ock den såkallade
grufgasen eller kolvätegasen, som likaledes är oduglig
till andedrägten, men som derjemte mycket lätt antändes
genom bergsmannens lampa och då åstadkommer fruktansvärda
explosioner. Denna grufgas består, liksom lysgasen,
som vi bränna i våra gaslyktor, och som öfverhufvud
äfven till största delen bildar lågan på våra
ljus och lampor, af väte och kol. Grufgasen innehåller
blott mer väte än lysgasen; i grufgasen äro 4 volymdelar
väte, i lysgasen blott 2 volymdelar väte förenade med
l volymdel kolgas.

För att i brunnar, källare och latringropar skydda
sig för faran att qväfvas, är det nödvändigt att man,
innan man i dem nedstiger, öfvertygar sig om, huruvida
skadliga gaser finnas der eller icke. Detta sker derigenom,
att man i dem nedsänker ett vid en stång fästadt ljus.
Slocknar detta, så finnas säkert luftarter, som äfven
äro skadliga för andedrägten. För att då rena luften
på sådana ställen, kan man skjuta ned i dem med krut
eller nedkasta brinnande halmbundtar och dymedelst
framkalla en rörelse i luften. Men ännu bättre är
att nedkasta klorkalk eller bränd kalk eller lappar,
doppade i kalkmjölk eller ammoniak, enär på sådant sätt
de skadliga gaserna förstöras eller göras oskadliga
genom den förening de ingå med kalken eller ammoniaken.

Hvarför omkomma mycket ofta menniskor, som
lägga sig att sofva i ett eldadt rum, om de, sedan elden
brunnit ut, dragit till spjället för tidigt?

Derför att glödande kol, då luften utestänges från
dem, icke erhålla nog syre, för att fullkomligt kunna
förbrinna, och då utveckla en egendomlig gas, som man
i dagliga lifvet plägar kalla kolos, men som egentligen
är en förening af kol med mindre syre än i kolsyran.
Denna luftart, eller koloxidgasen, kan nu icke mer
aflägna sig genom skorstenen, utan sprider sig i
rummet, och de personer, som der sofva, inandas den.
När nu denna gas intränger i lungorna, verka den der
såsom ett dödande gift.

Samma giftiga gas utvecklar sig ock i kolpannor,
derför att den öfver de glödande kolen utbredda askan
försvårar luftens tillträde. Det är derför också farligt
att låla kolpannor stå i sofrum, isynnerhet under natten.

*



Om ljudet.

Allt hvad som kan höras betecknar man med ordet ljud; ljud
uppkommer genom en rörelse eller skakning af småpartiklarne
hos en kropp, hvilken rörelse genom luften fortplantar sig till
vår hörselorgan. Den rörelse, hvaraf ljudet uppkommer, är en
egendomlig dallring eller vågrörelse. Man kan stundom se och
känna dessa dallringar eller vibrationer. Man ser dem då
man iakttager en ljudande strängs svängningar eller då man ser
sanden på resonansbotten af ett klaver höja och sänka sig medan
man spelar på det. Man känner dem, om man slår på en
någorlunda stor klocka och sedan lägger fingerspetsarna på dess
kant; man känner då tydligt, att det ljud, som uppstått, är
åtföljdt af en inre darrning hos den för öfrigt helt och hållet
orörliga klockan. Att likväl sådana dallringar eller vibrationer
äfven ega rum i luften, kan man sluta till deraf, att fönsterrutorna
sprängas genom knallen af en i närheten afskjuten kanon, samt att
fönster och dörrar skälfva, då åskan går starkt.

Allt efter som ljudet är en följd af en enstaka, plötslig, eller
en upprepad, varaktig skakning, och allt efter som ljudvågorna
regelbundet eller oregelbundet, jemnt eller ojemnt följa på
hvarandra, kan man skilja mellan en knall, ett buller, en ton eller
klang. En enstaka, mycket häftig skakning i luften, som icke
efterföljes af någon annan, är en knall. Många, men ojemnt och
oregelbundet på hvarandra följande ljudvågor förorsaka ett buller
eller ett larm, hvilket, allt efter känsligheten hos menniskoörat,
förefaller som ett brus, ett ras, en skräll, ett slammer, ett knarr,
ett rassel o. s. v. Likartade ljudvågor, som följa på hvarandra
med en viss regelbundenhet och tillika med en bestämd hastighet,
förnimma vi såsom en ton.

En ton är desto högre ju större antal dallringar den ljudande
kroppen gör på en bestämd tid. Lika höga toner från olika
ljudande kroppar skilja sig dock från hvarandra genom en olika
klang (timber).

*


Hvarför hör man ett skallande ljud, då man slår
med en käpp mot en sten?

Derför att, då man slår med käppen mot stenen,
först och främst de delar af käppen, som träffa stenen,
komma i häftig dallring, och att denna dallring
fortplantar sig till de närmaste småpartiklarne, och så
undan för undan. Som nu kroppen är omgifven af luft, så
komma äfven de luftpartiklar, som ligga närmast den
vibrerande kroppen, i rörelse, och denna dallrande rörelse
fortplantar sig allt vidare, till dess den uppnår äfven de
luftpartiklar, som ligga närmast våra hörselverktyg, hos
hvilka den då framkallar förnimmelsen af ett skallande ljud.

Hvarför hör man en knall, då man häftigt slår i
luften med en piska?

Derför att en mängd luft genom den häftiga rörelsen
plötsligt undantränges ur sitt läge, och, till följd
deraf, ömsom förtätade och förtunnade luftlager uppkomma,
på samma sätt som i en större vattenmassa, i hvilken
man plötsligt tränger en liten qvantitet vatten ur
dess läge, såsom t. ex. då man kastar en sten i vattnet,
ömsom vågryggar och vågdalar uppstå i detsamma.

Stenen undantränger nemligen vattnet åt alla sidor,
och som vattnet icke låter sammanpressa sig, så måste
rundt omkring stenen en upphöjning bilda sig. Denna
bortflyter utåt och inåt, och den bortflytande
vattenqvantiteten förorsakar, att på den närmast liggande
ytan en ny ringformig upphöjning uppstår, och denna rörelse
synes fortsätta sig i ständigt sig vidgande kretsar.

En dylik företeelse måste äfven ega rum i luften,
då ett piskslag har till följd, att en qvantitet luft
undanskjutes, endast med den skilnad, att luften låter
sammanpressa sig och för den skull, i stället för vågberg
och vågdalar, förtätade och förtunnade luftlager måste
uppstå, som kretsformigt utbreda sig åt alla håll.

Hvarför hvina ur kanoner eller gevär skjutna kulor
på sin väg genom luften?

Derför att luften af de hastigt framilande kulorna
häftigt undanskjutes, hvarigenom i luften en dallring
uppkommer, hvilken fortplantas till vårt öra och der
förnimmes som ett hvinande ljud.

Hvarför kan man icke mer höra väckaren af ett
under klockan af en luftpump stäldt urverk, sedan luften
blifvit utpumpad?

Derför att väckarurets ljudvågor måste fortplantas
genom luften och framhinna till vårt öra, om vi skola
förnimma ett ljud. Som nu luft saknas, så kunna ej
heller ljudvågorna från den ljudande kroppen längre
framtränga.

Hvarför förnimmes ett ljud starkare i närheten än
på afstånd?

Fig. 40.

Derför att ljudvågorna liksom ihåliga klot omsluta
de ljudande kropparne, men hvarje rörelse i samma mån
måste aftaga i styrka, som den yta tillväxer, öfver hvilken
den utbreder sig. En ljudvåg utbreder sig på dubbelt afstånd
öfver en 4 gånger så stor yta, och den skakning, den
åstadkommer, kan sedan blott vara 1/4 så stark som på enkla
afståndet. Af skakningens styrka beror ljudets verkan på vår
hörselorgan; man hör derför ock på dubbelt afstånd endast
1/4 så starkt ljud, som på enkelt.

Hvarför ljuda somliga kroppar starkare än andra,
då man slår på dem?

Derför att olika kroppar hafva olika spänstighet och
täthet, men hos mycket spänstiga (elastiska) kroppar
åstadkommes lättare svängningar (vibrationer) och en
större svängningsvidd än hos mindre spänstiga, och likaså
kunna mycket täta kroppar, till följd af det större
motståndet hos deras småpartiklar, komma i en häftigare

dallring än mindre täta; men af svängningarne hos en
kropps småpartiklar beror en motsvarande vibrationsrörelse
i luften, och af denna verkningen på vår hörselorgan.
Mycket mjuka kroppar, isynnerhet vätskor, äro derför
icke egnade att åstadkomma ett ljud.

Hvarför ser man på något afstånd vedhuggarens
yxa nedfalla förr; än man förnimmer ljudet?

Derför att liksom hvarje rörelse erfordrar en viss
tid, så måste ock en viss tid förflyta, innan ljudet från
det ställe, der det uppstått, genom luften kan fortplanta
sig till vårt öra. Den hastighet, hvarmed ljudet fortplantar
sig i luften, utgör omkring 1150 fot i sekunden.

Af den tid som förflyter från det ögonblick, då elden
synes vid aflossandet af en kanon, till dess ljudet
framtränger till våra öron, eller mellan blixten och
åskknallen, kan man sluta till kanonens eller åskmolnets
afstånd.

Hvarfor hör man klockringning eller andra ljud
på lika afstånd än starkare och än svagare?

Derför att luften än är mer, än mindre lämplig till
att fortplanta vibrationerna, enär dess täthet och
spänstighet än är större, än mindre.

Ju tätare luften är, dess bättre fortplantar den ljudet.
I den glesa luften på höga fjälltoppar hör man derför
knallen af en pistol knappt starkare än ett dugtigt
slag med handen. Om vintern, då luften är kallare
och derför ock tätare, hör man ljudet starkare och på
längre afstånd än om sommaren. Om sommaren bidrager
äfven växtligheten till att hämma ljudvågornas utbredning.
Om natten förnimmes ett ljud tydligare än om dagen,
icke blott derför, att om dagen ännu ett och annat
oredigt sorl förslöar örats känslighet, utan äfven
derför, att om dagen den varmare luftens uppstigande
hindrar ljudvågorna från att utbreda sig. En vind, som
blåser i motsatt riktning mot de sig fortplantande
ljudvågorna, uppehåller dem likaledes, då deremot en vind,
som blåser i samma riktning, ökar hastigheten af ljudets
fortplantning. Regndroppar och snöflingor afbryta och
störa på mångfaldigt sätt ljudvågorna, och man hör derför
i regn- och snöväder icke en klockringning, som man vid
klart väder mycket tydligt hör.

Hvarför hör man en aflägsen kanonad bättre, då
man lägger örat på marken?

Derför att jorden med större hastighet än luften
fortplantar ljudet.

I allmänhet fortplanta de flesta fasta kroppar och
till och med vätskor ljudet med större hastighet än
luften. Sålunda är ljudets hastighet i jern 16 2/3,
i tallved 18, i vatten 4 1/2 gånger så stor som i luften.
Olikartade och mycket ojemna kroppar hindra deremot ljudets
fortplantning. Isynnerhet äro mjuka kroppar, sådana som
kläde, pelsverk, ull, bomull, fjädrar, sågspån föga dugliga
såsom ljudledare och försvaga betydligt ljudet, emedan i
dem ljudet beständigt måste öfvergå ur ett fastare lager
i ett instängdt luftlager och tvärtom, och derunder
beständigt hindras. Glas, fyllda med champagne eller
seltersvatten, klinga derför icke. Genom ylletäcken eller
halmmattor, som man hänger framför fönster och dörrar,
kan man hindra larmet från gatan att framtränga till
ett rum.

Hvarför höra döfva icke hvad andra säga? (Fig. 41.)

Derför att, ehuru den genom talet i rörelse försatta
luften visserligen äfven fortplantar vibrationerna till örat,
dessa icke derstädes kunna meddelas åt hörselnerven
till följd af det sjukliga tillstånd, hvari densamma
befinner sig. Det är isynnerhet fallet, då hörselnerven
sjelf är känslolös, eller då den såkallade labyrinthen
saknas, och således icke förmedelst den i densamma
befintliga vätskan kan meddela ljudvågorna åt hörselnerven.
Trumhinnan kan likväl, utan allt för stort men
för hörseln, vara skadad.

a) Öronmusslan.
b) Hörselgången.
c) Trumhinnan.
d) Hörselbenen.
e}     ""
f)     ""
g) Förgården.
h) Labyrinthen.
i) Snäckan.

Fig. 41.

Hvarför genljuda enstaka stafvelser och äfven hela
ord stundom flera gånger, om de midt emot en klippvägg
eller muren af en byggnad på ett visst afstånd högt
uttalas?

Derför att de genom uttalande af stafvelser eller
ord förorsakade vibrationerna i luften eller ljudvågorna,
när de på sin väg stöta mot en klippvägg eller mur,
af densamma återkastas och derför återsända ljudet till
samma punkt, hvarifrån det kom, alldeles så, som en
gummiboll återstudsar från en vägg.

Kommer det återkastade ljudet så hastigt tillbaka
till örat, att det icke tydligt kan skiljas från
det ursprungliga, så uppstår genljud (i kyrkor, stora salar);
men om det återkastade ljudet tydligt kan skiljas från
det ursprungliga, så uppkommer eko.

Som örat under en sekund på sin höjd förmår att
urskilja 9 stafvelser, men ljudet på 1/9 sekund
tillryggalägger en sträcka af 128 fot, fram och tillbaka
således blott kan tillryggalägga 64 fot, så måste en vägg
vara på minst 64 fots afstånd från oss, om vi ännu skola

vara i stånd att tydligt förnimma ett enstafvigt eko.

För ett 2-, 3-, 4-stafvigt eko måste afståndet vara 2,
3, 4 gånger 64 fot. Skall öfverhufvud en stafvelse eller
ett ljud flerfaldigt genljuda, således ett mångdubbelt
eko uppkomma, så måste ljudet kastas tillbaka af flera
väggar, som antingen stå parallelt midt emot hvarandra
eller stöta intill hvarandra. Detta är t. ex. fallet vid
Lurleyklippan vid Rhen, vid Adersbacherklippan i Böhmen
och på »Kungstorget» i Kassel.

Hvarför kan man äfven på betydliga afstånd göra
sig hörd genom att tala eller ropa i ett språkrör?

Fig. 42.

Derför att språkrörets form af en kägla har den
verkan, att de ljudvågor, som stöta mot dess inre väggar,
sedan de flera gånger blifvit återkastade (reflekterade),
slutligen nästan alla erhålla en och samma riktning,
och, derigenom att de alla utgå nästan parallelt,
sammanhållas under sin långa väg genom luften.

En lur eller ett hör-rör är ett omvändt litet språkrör,
hvars tratt upptager en stor mängd ljudvågor, som
sammanträngas inom det trängre ljudröret och sålunda
förtätade framkomma till örat, på hvilket de derför göra
ett starkare intryck.

Hvarför blir tonen af en stämmgaffel märkbart
starkare, om man sätter den på någon fast kropp, t. ex.
en bordskifva?

Derför att en fast kropp, sådan som bordskifvan,
i synnerhet om den står i omedelbar beröring med den
ljudande kroppen, sjelf försättes i en dylik dallring och

sedan äfven försätter luften i en sådan, samt derigenom
således ock förstärker den ljudande kroppens ton.

Derpå att en annan kropp deltager i den ljudande
kroppens svängningar och sålunda förstärker tonen, beror
ock resonansbottens verkan på ett klaver, en fiol o. s. v.

Hvarför gifver en tjock fiol-sträng en lägre ton,
än en smal, och hvarför kan man med samma sträng anslå
en högre ton, om den spännes hårdare eller om den
förkortas?

Derför att höjden af en ton beror på antalet af de
ljudvågor, som under en sekund framhinna till vårt öra,
och således tonen af en sträng är i den mån högre,
ju snabbare den svänger eller ju flera vibrationer den
gör på en och samma tid; men ju smalare, kortare och
starkare spänd en sträng är, dess flera gånger vibrerar
den i sekunden.

En sträng, som angifver oktaven, gör dubbelt så
många vibrationer i sekunden, som en sträng, hvilken
angifver grundtonen.

*



Om värmet.

Med värme förstå vi än den känsla, som vi förnimma vid
beröringen af vissa kroppar, än orsaken till denna känsla eller
tillståndet hos sjelfva de kroppar, som hos oss framkallar denna
känsla. Vanligtvis talar man om värmet såsom om något materielt,
som utströmmar från kroppar, från dem ledes vidare, genomtränger
kroppar o. s. v., och fordom antog man också verkligen tillvaron
af en sådan värmemateria, ehuru värmet eger ingen af en
materias egenskaper, följaktligen också ingen tyngd.
Värmet är väsendtligen ingenting annat än en rörelse, eller,
noggrannare uttryckt, en vågrörelse, som har en viss likhet med
ljudets rörelse, men är oändligt mycket finare. Blott derom äro
ännu meningarne delade, huruvida det är en rörelse hos de minsta
små kroppspartiklarne sjelfva, eller en rörelse af en fin, alla
kroppar genomträngande materia, den såkallade etern, hvars
tillvaro dock ännu icke på något sätt låter bevisa sig, enär vi ej
heller hos etern kunna upptäcka någon af de egenskaper, som
utgöra kännetecken på en materia.

De förnämsta värmekällor äro solstrålar, friktion, tryck och
kemiska processer, i synnerhet förbränning. En kropps värmegrad
kallas dess temperatur.

*

Hvarför uppkomma gnistor, då man slår med ett
stål mot en flinta?

Derför att, då stålet häftigt slås mot den hårda
flintan, små stålskärfvor lossna, hvilka, till följd af den
genom friktionen framkallade hettan, blifva glödande och,
då de falla på fnöske eller sköre, antända detta. Om man
låter gnistorna falla på hvitt papper och sedan betraktar
dem genom ett förstoringsglas, kan man tydligt märka att
de äro smälta stålskärfvor.

Äfven från hästskon af en på en stenlagd gata galopperande
häst kan man om aftonen se gnistor uppflyga.

Slår man två kiselstenar häftigt mot hvarandra, så
lösryckas ock glödande stenskärfvor. I allmänhet
framalstras värme genom gnidning och starkt tryck.
En länge begagnad hammare börjar slutligen blifva het,
och en smed kan genom skicklig hamring göra en spik glödande.

Hvarför måste axlar på vagnshjul smörjas?

Derför att, då hjulen vrida sig kring axlarne, en
häftig gnidning och genom gnidningen en betydlig
värmeutveckling skulle framkallas, hvilken kunde stegra
sig ända till den grad, att axlarne fattade eld, om icke
gnidningen minskades genom en i mellanrummet införd vätska,
såsom t. ex. olja eller fett.

Hvarför bränner man händerna, om man hastigt hissar
sig ned utför ett rep?

Derför att, då man skyndsamt glider ned utför ett rep,
en häftig gnidning eger rum mellan händerna och repet,
genom hvilken gnidning uppstår en värmeutveckling,
som kan stegra sig ända till den grad, att det icke
blott känns som om man bränt sig, utan äfven att
verkligen brännsår uppkomma på händerna.

Ju hastigare man glider ned utför ett rep och ju
längre sträcka man på detta sätt tillryggalägger,
dess starkare är gnidningen och den genom densamma
framalstrade värmegraden.

Hvarför blir kalk glödande het, då man vid
släckningen slår vatten på den?

Derför att vattnet kemiskt förenar sig med kalken
till en ny kropp, kalkhydrat eller släckt kalk, och denna
kemiska förening framalstrar värme.

Att kalken har upptagit vatten, låter bevisa sig af
dess ökade vigt. Vattnet har derunder tillika blifvit
förtätadt och fast, ty den nya kroppen är dammigt torr.

Att värme äfven framalstras under andra kemiska
föreningar, kan man finna, om man blandar svafvelsyra
med vatten. Derför bör man, då man spillt på sig
svafvelsyra, akta sig för att genast borttvätta den med
vatten, utan förut aftorka den med ylle eller papper.

Äfven vår egen kroppsvärme är en produkt af kemiska
processer, som åstadkommas genom andedrägten.
Förnämsta källan till konstgjordt värme är förbränning,
och hvarje sådan är en kemisk process.

Hvarför fattar fuktigt hö så lätt eld?

Derför att i sådana fuktiga växtämnen småningom
en jäsning uppstår, hvilken förvandlar växtämnena till en
svart, kolrik massa, och att till följd af denna jäsning
eller förruttnelse dessa ämnen blifva heta och derjemte
utveckla en mängd kolvätegas, som i den porösa massan
i hög grad förtätas. Som nu hö och dylika växtämnen
äro mycket dåliga värmeledare, d. v. s. icke lätt gifva
ifrån sig det framalstrade värmet, så kan detta i deras
inre stegra sig till den grad, att ämnena råka i brand.
Kan nu ytterligare frisk luft erhålla tillträde, så måste
ämnet fatta eld, enär nu båda vilkoren för förbränningen
blifvit uppfyllda, nemligen: den till antändningen
erforderligatemperaturen och fritt tillträde af syrehaltig
luft. På samma sätt som fuktigt hö kunna ock fuktiga
sågspån, kli, säd, dynga fatta eld genom sjelfantändning.
Stora qvantiteter malet kaffe och cikoria, om de äro
tätt nedpackade, äfvensom stora qvantiteter pulveriseradt
kol äro eldfarliga, emedan de till följd af sin porositet
suga i sig och inom sig förtäta gaser, och genom denna
förtätning värme framalstras. Hårdt sammanpackad, oljig
ull, pressade ylledukar, ur hvilka fettet ännu inte
blifvit urtaget genom valkning, fernissade, hårdt hoplagda
tyger kunna äfven råka i brand, enär de under torkningen
i sig upptaga och förtäta syre.

Hvarför utsläckes ett ljus genom en vindflägt eller
om man andas derpå?

Derför att den brinnande delen af ljuset genom den
intill densamma framstrykande kalla luftströmmen
afkyles ända tills dess temperatur blifvit lägre än den,
under hvilken förbränningen kan ega rum.

Till en kropps förbränning erfordras nämligen icke
blott att luften erhåller fritt tillträde, utan ock en
viss temperaturgrad, som hos olika kroppar kan vara mycket
olika; hos några, såsom t. ex. fosfor, mycket låg, hos
andra åter, såsom hos de flesta metaller, mycket hög.
Vi skilja derför ock mellan brännbara och icke brännbara
kroppar, nämligen sådana, som vid låg temperatur antändas
och förena sig med syre, och sådana, hos hvilka den
högsta temperatur, vi kunna åstadkomma, icke förslår
för att få dem att brinna eller förena sig med syre.

Hvarför hafva the- och kaffekannor af metall
vanligen handtag af trä?

Derför att metall är en god värmeledare och upptager
följaktligen mycket snart och i hög grad värme af
en i kärlet hälld het vätska, då deremot trä, såsom en
dålig värmeledare, blott i ringa grad och mycket långsamt
upptager värme, hvarför ett handtag af trä gör det möjligt,
att taga den med het vätska fyllda the-kannan i handen,
utan att bränna sig.

Man kallar de kroppar, som lätt upptaga värme och
snabbt leda det vidare, goda värmeledare, de af
motsatt beskaffenhet dåliga värmeledare. De bästa
värmeledare äro metaller, de sämsta fjäder, ull och hår.

Hvarför kan man ej länge hålla en metalltråd i
elden, utan att bränna sig, då man ju utan fara kan
låta en fidibus brinna ned ända till fingerspetsarne?

Derför att metall är en mycket god värmeledare och
för den skull metalltrådens genom elden upphettade
småpartiklar mycket lätt meddela värmet åt de närmast
intill dem liggande; hvaremot värmet i papperet,
som är en dålig värmeledare, mycket långsamt sprider
sig från den ena af småpartiklarne till den andra, så att
det ännu icke hunnit fram till handen, då lågan redan
är helt nära densamma.

Hvarför bränner man lätt handen, om man håller
den mot en såg, med hvilken man strax förut länge
hållit på att såga?

Derför att genom den starka friktionen under
sågningen en betydande qvantitet värme utvecklas och trä
är en dålig, metall en god värmeledare, så att den senare
i sig upptager största delen af det utvecklade värmet.

Samma förhållande eger rum öfverallt, der ett föremål
af metall gnides mot ett af trä, eller, öfverhufvud,
mot en dålig värmeledare. Om man gnider ett kopparmynt
mot golfvet eller mot ett stycke kläde, så blir myntet
så hett, att man måste draga undan fingrarne, då
deremot golfvet eller klädet icke blifvit märkbart
upphettade.

Hvarför kan man, om man strör aska på handen,
lägga ett glödande kol i den, utan att bränna sig?

Derför att askan, såsom en dålig värmeledare, blott
ytterst långsamt upptager kolets värme, och lika långsamt
gifver det från sig åt handen.

Just för den skull gifva ock kakelugnar, i hvilka mycken
aska befinner sig, mindre värme ifrån sig, derför att
askan blott i ringa mån upptager eldens värme, och i
en mycket obetydlig mån leder det vidare. Efter denna
grundsats är det ock man tillvägagår för att skydda
föremål för att uppbrännas, då man med aska uppfyller
mellanrummen mellan dubbelväggarne på de af jern tillverkade,
så kallade eldfasta eller brandfria kassaskåpen.
Äfven ångrör och ångpannor beklädas på ändamålsenligt
sätt med ett öfverdrag, hvars fyllnad består af aska
eller kolstybbe, derför att dessa ämnen såsom dåliga
värmeledare hindra värmet att bortgå.

Hvarför kunna smeder lägga glödande kol på handen,
och någon tid låta dem ligga på den, utan att känna
någon smärta?

Derför att deras händer vanligen, till följd af hårdt
arbete, på sin inre yta äro öfverdragna med en valk,

eller hård, hornartad hud, och för den skull, enär horn
är en mycket dålig värmeledare, det glödande kolets
hetta endast mycket långsamt kan framtränga till det
känsliga köttet.

Hvarför uppvärmas rum förr af Jernugnar än af
kakelugnar ?

Derför att jern är en bättre värmeledare än lera.
Som nu den i ugnen upptända elden meddelar värme åt
ugnen, och detta så mycket fortare och i så mycket
högre grad, som ugnen består af bättre värmeledare,
så måste en jernugn hastigare och i högre grad upptaga
värme, än en kakelugn.

Af samma orsak afgifver likväl ock en jernugn lättare
värme åt rummets luft och gör det derför förr varmare,
men jernugnen kallnar ock sjelf förr, än en kakelugn.

Hvarför ger en ugn föga värme ifrån sig, när
dess inre är fullt af sot?

Derför att sot är en dålig värmeledare, således
blott långsamt upptager värme och lika långsamt åter
gifver det ifrån sig åt andra kroppar.

När rum skola uppvärmas genom ugnar, beror allt derpå,
att den värmemängd, som meddelas ugnarne genom elden,
äfven meddelas åt rummets luft. Som nu likväl sot
är en mycket dålig värmeledare, så kan ugnen blott
långsamt upptaga värme och endast helt obetydligt
uppvärma ett rum.

Hvarför förses ugnar vanligen med flera dragrör?

Derför att den upphettade luften i ugnens inre kan
meddela desto mera värme, ju flera ytor den finner, åt
hvilka den kan gifva ifrån sig värme. Men ju flera
dragrör en ugn har, dess flera ytor har den i sitt inre.
Den heta luften i ugnen kan för den skull icke draga sig
undan genom skorstenen, utan att förut hafva förlorat
största delen af sitt värme, hvilket förmedelst ugnen
kommit rummet till godo.

Hvarför brinner en rökgubbe, då den ställes på
ett bräde, helt och hållet upp, men icke, då den ställes
på en metall-plåt?

Derför att, då rökgubben står på en metall-plåt,
plåten, såsom en god värmeledare, hastigt upptager
värme från rökgubben, så att denne måste slockna, emedan
den saknar ett af de till förbränning oundgängliga
vilkoren, nemligen den erforderliga temperaturen.
Brädet deremot är en dålig värmeledare och beröfvar för
den skull ock rökgubben endast föga värme, så att denne
obehindradt kan brinna ut.

Hvarför skyddar oss pelsar mot köld under kalla
vintrar?

Derför att pelsverk, såsom en bland de sämsta
värmeledare, mycket långsamt upptager värme och i
lika ringa grad leder det vidare, samt följaktligen
ock icke bortleder vår kropps värme.

En pels värmer icke derför, att den möjligen sjelf
kunde innehålla värme, utan derför, att den hindrar
vår naturliga kroppsvärme att bortgå.

Hvarför förser man iskällarne med halmbetäckta
träväggar samt halmtak?

Derför att med halm beklädda träväggar och halmtak
äro mycket dåliga värmeledare och för den skull blott
mycket långsamt upptaga samt lika långsamt fortleda
den yttre luftens och solstrålarnes värme till
iskällarens inre.

I stället för med halm kan man ock bekläda sådana
iskällare med ett lager af kol eller aska, enär kol
och aska äro ännu sämre värmeledare.

Hvarför gifva halmtak svalka om sommaren, värme
om vintern?

Derför att de såsom dåliga värmeledare om sommaren
blott långsamt och obetydligt upptaga värme, hvadan
ock det rum, de täcka, icke kan blifva så

upphettadt som under andra tak. Om vintern deremot
bortleda de mindre af husets inre värme till den yttre
kalla luften.

Under zink- eller blytak är det om sommaren mycket
hett, om vintern mycket kallt, emedan metaller äro
goda värmeledare.

Hvarför bygger man i mycket kalla länder icke
sten- utan trähus?

Derför att trä, såsom dålig värmeledare, blott
långsamt bortleder husets inre värme till den yttre
luften, men sten, såsom bättre värmeledare, mycket
förr, än trä, beröfvar de inre rummen deras värme.

Till och med is är en sämre värmeledare än sten,
och för att skydda sig mot kylan bygga för den skull
ock Eskimåerne sina vinterboningar af is.

Hvarför bibehålles om vintern värme i rummen
bättre, då de äro försedda med dubbelfönster?

Derför att det mellan väl tillslutande dubbelfönster
innestängda, lugna luftdraget såsom dålig värmeledare
blott i ringa grad kan bortleda rummets värme.

Våra eldade rum blifva om vintern endast för den
skull småningom kalla, emedan deras värme så småningom
utjemnar sig med den yttre, kalla luften, och detta
dels derigenom att väggar och fönsterrutor bortleda
värme, dels derigenom, att den tyngre, kalla luften
intränger i rummet genom springorna på dörrar och
fönster och sålunda undantränger den varmare luften.

Hvarför värma vida kläder mer än hårdt
åtsittande?

Derför att det mellan kroppen och kläderna
inneslutna luftlagret såsom en mycket dålig värmeledare
hindrar kroppens naturliga värme att bortgå.

Att fjädertäcken värma bättre än ylletäcken, har sin
förklaringsgrund snarare i det luftlager, de i sig
innesluta, än i fjädrarnas ringare ledningsförmåga
eller bolstrarnas större tjocklek.

Hvarför bortfryser icke utsädet, då det är
betäckt med snö?

Derför att snö i och för sig är en dålig värmeledare,
samt att ytterligare genom den i snöns mellanrum inneslutna
luften, i utsädet en värmemängd qvarhålles, hvilken
är tillräcklig att skydda det för att frysa bort.

Hvarför förekomma åtskilliga kroppar, då man
känner på dem med handen, kallare än andra?

Derför att, då handen berör goda värmeledare,
en del af dess naturliga värme undandrages densamma,
till följd hvaraf en känsla af kyla uppstår; då deremot
dåliga värmeledare blott draga åt sig helt litet af
handens värme, och för den skull låta den behålla dess
naturliga värme, så att ingen känsla af kyla kan uppstå i den.

Metaller kännas derför vanligen kallare än trä eller
ull. Men hafva goda och dåliga värmeledare till en
viss grad blifvit lika starkt uppvärmda, t. ex. genom
de heta solstrålarne om sommaren eller värmestrålar
från en ugn, så kännas å andra sidan de goda värmeledarne
hetare än de dåliga, derföre att de förra mycket hastigt
meddela handen värme, de sednare deremot icke. Dörrklinkor
af metall blifva för den skull på heta sommardagar
nästan så varma, att man kan bränna sig på dem,
då man deremot nästan alls icke har någon känning af värme,
om man vidrör ull.

Hvarför kunna juvelerare stundom skilja äkta stenar
från oäkta, blott genom att känna på dem?

Derför att ädelstenar äro bättre värmeledare än
oäkta, och alltså de förra, då man känner på dem,
något hastigare än de sednare borttaga värme från handen
och framkalla känslan af köld.

Dock torde det i alla fall erfordras en stor öfning,
för att på detta sätt med säkerhet kunna skilja äkta
stenar från oäkta, enär skilnaden i värmeledningsförmåga
är ytterst ringa. Ett säkrare sätt att probera den olika
värmeledningsförmågan är, att andas på stenarne.

Ädelstenar taga icke blott mindre lätt åt sig andedrägten
eller vattendunsten, emedan de såsom bättre värmeledare
förr blifva varma, utan de bibehålla den ock mindre länge.

Hvarför blifva vi genomkylda af en kall vind?

Derför att den kalla luften bortleder från vår kropp
dess naturliga värme, och då under blåst alltjemt nya,
kalla luftpartiklar framtränga till vår kropp, så inträder
denna värmeförlust så mycket förr.

Då vinden genomtränger våra kläder, tillintetgör den
ock det skydd, som dessa kläder bereda oss, dels såsom
dåliga värmeledare, dels genom det i dem inneslutna,
lugna luftlagret. På en vinterdag blir derför ock
kölden vida kännbarare, då det blåser, än då det är
lugnt, om ock termometern angifver samma köldgrad.

Hvarför blir ett rum varmt, i hvars kakelugn man
antändt eld?

Derför att kakelugnen icke blott meddelar det
honom af elden meddelade värmet åt den honom omedelbart
omgifvande luften, utan ock utstrålar värme öfver
hela rummet.

Att värmet icke blott genom meddelning eller ledning,
utan äfven genom utstrålning sprider sig från den ena
luftpartikeln till den andra, kan man finna deraf, att
känslan af värme genast minskas, såsnart man mellan
sig och kakelugnen sätter en skärm, som afhåller det
strålande värmet. Jorden uppvärmes af solen genom
solvärmets strålning; luften uppvärmes dervid föga,
hvilket äfven kölden i högre luftlagren bevisar. I
allmänhet lemna alla kroppar genom utstrålning värme
ifrån sig åt mindre varma. Deraf kommer det, att
föremålen i ett rum småningom så länge utbyta sitt
värme, till dess de alla visa samma temperatur.

Hvarför mogna vid spalier odlade frukter förr än
de, som odlas fristående?

Derför att frukter vid ett spalier icke blott såsom
de fristående omedelbart emottaga solstrålarnes värme,
utan derjemte äfven uppvärmas af de från muren återkastade
strålarne.

Värmestrålar återkastas (reflekteras) nemligen på
samma sätt som ljudvågor.

Hvarför kan man antända papper med ett solglas,
om man låter solstrålarne lodrät gå igenom det?

Derför att de värmande solstrålarne, då de gå genom
solglaset (ett utbugtigt eller konvext slipadt glas),
erhålla en så förändrad riktning, att de alla sammanträffa
i en punkt och der genom sin förenade verkan åstadkomma
en hetta, som är stark nog för att antända papper och
andra lätt brännbara föremål.

Hvarför känner man om sommaren hettan mer i svarta
kläder, än i hvita?

Derför att svarta kläder, liksom mörka kläder i
allmänhet, lättare i sig upptaga eller absorbera det från
solen utstrålande värmet, men också lättare, afgifva och
utstråla värme, än hvita och i allmänhet ljusa kläder,
hvilka snarare återkasta värmestrålarne.

Ljusa sommarkläder skydda derför mot solstrålarnes
värme. Deremot föredrager man till vinterbeklädnad i
rum mörka tyger, som lättare upptaga och till kroppen
framföra det från kakelugnen utstrålande värmet. Likaså
smälter med dam betäckt snö lättare än ren snö, och
blifva svartnade murar varmare än hvita.

Hvarför kokar vatten i en ny kittel icke så hastigt,
som i en gammal, med sot öfverdragen?

Derför att den nya kitteln är blank och värmet
starkare återkastas af blanka och ljusa, än af ojemna
och mörka ytor. Den nya kitteln blir derför också icke
så hastigt uppvärmd och kan derför icke heller gifva
ifrån sig så mycket värme åt vattnet.


Derför uppvärma ock svarta jernugnar med många
ornamenter och oglaserade, mörka kakelugnar förr ett
rum, än ljusa och blanka ugnar.

Hvarför håller sig mat i glaserade porslinskärl
längre varm, än i oglaserade eller sotiga lerkärl?

Derför att sträfva kroppar visserligen lättare
upptaga och liksom uppsuga värmet utifrån, men derför ock
hastigare genom utstrålning gifva från sig värme.

Derför uppvärmas oglaserade och mörka kakelugnar
visserligen lättare, men ljusa och glaserade hålla
sig längre varma.

Hvarför är det vanligen mot morgonen kallare
än midt på natten?

Derför att marken under natten småningom åt den
kalla himlarymden genom utstrålning lemnar från sig
det värme, som den om dagen erhållit genom solstrålarne,
och värmeförlusten mot morgonen således måste vara
större än om natten.

En mörk och med växter betäckt jord utstrålar
naturligtvis ock å andra sidan mer värme, än en ljus,
växtlighet saknande jord. Starkast är jordens
värmeutstrålning under vändkretsarne, och till följd af
denna betydliga afkylning är det der lifsfarligt att sofva
en natt ute i fria luften.

Hvarför plägar man vid mulen väderlek ej befara
någon nattfrost?

Fig. 43.

Derför att det från marken utstrålande värmet af
molnen återkastas till jorden, så att någon stark
afkylning af marken och de lägre luftlagren icke kan ega rum.

Under mycket klara nätter söker man derför ofta i
vingårdar att skydda vinstockarne för frost genom att
antända rökande eldar, hvilkas rökmoln verka på


samma sätt som molnen. Äfven de tallruskor eller
säf- eller halm-mattor, som trädgårdsmästare utbreda
öfver späda växter, skydda blott derigenom, att de
åstadkomma en återkastning af utstråladt värme.

Hvarför låter vatten svårare uppvärma sig än
olja, och hvarför bibehåller å andra sidan vatten längre
värme än olja?

Derför att vatten har en större förmåga att absorbera
värme, än olja, och derför behöfver en större värmemängd
för att uppnå samma temperaturgrad, men å andra sidan
åter måste gifva från sig mycket mer värme, för att sjunka
till samma temperaturgrad.

Man kallar denna kropparnes olika förmåga att upptaga
värme värmekapacitet. Sålunda är jernets värmekapacitet
dubbelt så stor som tennets, och tenn låter för den
skull hastigare uppvärma sig än jern, men kallnar
ock fortare. Vidare är vattnets värmekapacitet nästan
4 gånger så stor som jordens, och detta är orsaken
hvarför jorden mycket hastigare än de stora hafsytorna
uppvärmes af solstrålarne, men också mycket fortare än
dessa afkyles genom kalla vindar och nattlig afkylning.

Hvarför smältes mindre snö genom ett skålpund,
ända till 100° C. upphettadt bly, än genom ett skålpund
vatten af samma temperatur?

Derför att bly eger en ringare värmekapacitet än
vatten, således en betydligt större qvantitet bly än
vatten erfordras, för att upptaga eller åter gifva från sig
samma värmemängd.

Ett skålpund bly af 100° C. skulle blott vara i stånd
att smälta nära 4 ort snö, då deremot ett skålpund
vatten af 100° C. skulle smälta inemot l skålpund 27
ort snö. Derför uppvärmes ock ett skålpund vatten
af 0° genom ett skålpund bly af 100° C. endast till
ungefär 3° C., då deremot ett skålpund vatten af 0°,
blandadt med ett skålpund vatten af 100° C., antager
en temperatur af 50° C.

*



Kroppars utvidgning genom värme.

Värmets vigtigaste verkan är, att det utvidgar kropparne.
Alla kroppar utvidga sig i värme och draga sig tillsamman i köld.
Om fuktig lera i hetta drager sig tillsamman och hopkrymper,
så är detta endast ett skenbart undantag, enär genom hettan det
vatten bortdunstar, som gaf den dess större rymd. Endast vatten
utgör ett verkligt undantag. Sin största täthet uppnår det vid
+ 4° C.; från denna temperaturgrad utvidgar det sig beständigt,
vare sig att dess värme ökas eller minskas. I det ögonblick,
då det håller på att frysa, undergår det ungefär samma
utvidgning, som vid en temperatur af + 8° C. Äfven då det fryser,
utvidgar sig vattnet; is har således en mindre specifik vigt
än vatten eller är lättare än detta och flyter derför på vatten.

Fig. 44.

Kropparnes utvidgning genom värme begagnas till värmemätning;
företrädesvis begagnas dertill sådana kroppar, hvilka utmärka
sig genom en viss likformighet i utvidgningen, och till dem
höra framför allt qvicksilfver, men äfven sprit, luft och
stundom till och med metaller. Det instrument, som vanligast
begagnas till värmemätning, är termometern. Den består
af ett trångt, nedtill med en ihålig kula slutande glasrör.
Detta rör fylles med qvicksilfver eller färgad sprit, hvarpå
det, sedan all luft genom kokning blifvit aflägsnad,
hopsmältes upptill. På detta rör är en gradindelning eller
skala anbragt, och på den bestämmes först den punkt, som
qvicksilfret i röret uppnår, då det utvidgat sig under samma
temperatur, som vatten behöfver, för att koka, och sammalunda
den punkt, på hvilken qvicksilfret befinner sig, då det har
samma temperatur som vatten behöfver för att frysa, eller,


med andra ord, man nedsätter termometern i ånga från kokande
vatten samt i smältande snö och utmärker den punkt, hvarest
qvicksilfret vid de begge försöken stadnar. Den första punkten
kallas kokpunkten, den andra is- eller fryspunkten. Mellanrummet
mellan båda punkterna indelas på den Reaumurska skalan i
80, på Celsii i 100 lika delar eller grader (°). Fryspunkten
är tillika nollpunkten. Lika stora grader utstakas äfven under
fryspunkten och öfver kokpunkten. Öfver fryspunkten betecknas
graderna med + (plus); under fryspunkten med - (minus); dessa
sednare kallas äfven, ehuru mindre egentligt, köldgrader. På
Fahrenheits skala betecknas noll-punkten medelst en
temperatur, som åstadkommes genom en konstgjord köldblandning af
snö och salmiak. Denna konstgjorda fryspunkt ligger 14 2/9
Reaumurska eller l7 2/9 Celsii grader lägre än den naturliga
fryspunkten. Mellanrummet mellan denna konstgjorda fryspunkt och
kokpunkten är på Fahrenheits skala indelad i 212 grader. Den
naturliga fryspunkten ligger således här vid 32:dra graden.

Reaumur's termometer begagnas allmänt i Tyskland, ehuru
man vid vetenskapliga undersökningar ofta begagnar sig af den
svenska eller Celsii. I England begagnas Fahrenheits termometer.

*

Hvarför kan en jerngryta, som, då den var kall,
nätt och jemnt kunde skjutas in genom ugnsöppningen,
icke, sedan den blifvit het, åter utdragas?

Derför att jern genom värme utvidgar sig och
följaktligen den heta grytan fått en större rymd än förut.

Af samma orsak uppfylla stryklod, som äro rödglödande,
helt och hållet strykjernen, då man deremot förut,
när de voro kalla, kunde skaka dem fram och tillbaka.

Hvarför lägger smeden en hjulring af jern i glödande
tillstånd omkring hjulet?

Derför att hjulringen i glödande tillstånd är utvidgad,
och, på detta sätt fästad på hjulet, måste sammandragas sig,
då den kallnar, samt följaktligen sluta tätt intill hjulet.

Deremot slår smeden spikarne i kallt tillstånd in i
det heta Jernet, emedan de, om de inslogos under det de
voro heta, sedan de kallnat icke mer skulle fylla rummet
och sålunda lätt skulle falla ut.

Hvarför spricker ett glas, om man plötsligt häller
hett vatten i det eller om man sätter det på en het ugn?

Derför att glaset genom uppvärmningen utvidgar sig,
men denna utvidgning är mycket ojemn, enär glasets botten
starkare och lättare uppvärmes än sidoväggarne. Som nu
glas är en mycket skör kropp, hvars partiklar icke kunna
fördraga våldsamma förflyttningar ur sitt läge, så måste
det spricka. Det spricker så mycket lättare, ju tjockare
dess botten är, emedan derigenom utvidgningens ojemnhet
ännu mer förökas.

Ställer man ett glas på en het kakelugn, så kan man
förekomma att det spricker genom att lägga ett
pappersark under detsamma, enär papperet såsom dålig
värmeledare hindrar ugnens värme att för hastigt
meddela sig åt glasets botten.

Hvarför uppkomma på stenhällar, som sammanhållas
med jernhakar, icke sällan sprickor under sträng köld?

Derför att jernhakarne, då det är kallt, draga sig
tillsamman och, då de äro mycket hårdt indrifna samt
således ej hafva något rum för sin sammandragning,
sönderrycka stenhällarne.

Hvarför får man på zinktak icke hoplöda eller
hopnita zinkplåtarne?

Derför att zinkplåtarne i värme utvidga sig, men
om de äro fästade vid hvarandra till följd af sin
utvidgning måste rubbas ur sitt läge och kröka sig. Deras
sammandragning i köld skulle till och med hafva till
följd att de sprucko.

Man plägar derför blott att falsa plåtarne, d. v. s.
inbördes fasthaka dem med deras omvikta kanter, på
det att de obehindradt må kunna utvidga sig och draga

sig tillsamman. Jernvägsskenor, som läggas så tätt
intill hvarandra, att de nå hvarandra med sina ändar,
kröka sig likaledes i värme och rubbas ur sitt läge.

Hvarför spricka  kärl, i hvilka vattnet fryser?

Derför att vatten, då det fryser, mycket starkt
utvidgar sig, men kärlet icke utvidgar sig. Som nu fruset
vatten såsom fast kropp icke mer genom att flyta ut kan
förskaffa sig större utrymme, måste det således spränga
kärlets väggar.

Vatten, som fryser, utvidgar sig med sådan kraft, att
det spränger klippor och till och med jernbomber.

Hvarför bottenfrysa icke våra stillastående vatten
(dammar och insjöar)?

Derför att vatten, när det har afsvalnat ända till
+ 4° C., har uppnått sin största täthet, eller med andra
ord tyngd, och sjunker till botten och för den skull, när
det ännu mer afkyles, blir lättare, så att det kallare
vattnet stiger upp till ytan och fryser samt derefter
som ett skyddande istäcke utbreder sig öfver vattnet och
hindrar kölden att nedtränga för djupt. Saknade vattnet
denna egenskap, tilltoge tvärtom dess täthet ända till
fryspunkten, så skulle sådana vattendrag helt och hållet
bottenfrysa. Då skulle det öfversta vattenlagret, sedan
det blifvit afkyldt och tyngre, sjunka till botten, i dess
ställe varmare vatten uppstiga ur djupet, likaledes afkylas
och åter sjunka till botten, och så undan för undan,
till dess hela vattenmassan blifvit afkyld ända till
fryspunkten. Men som förhållandet nu är, är det redan
slut med vattnets stigande och fallande, såsnart vattenmassan
blifvit afkyld till + 4° C. och det således är endast på ytan
som det kan frysa.

Hvarför kokar en vätska öfver i kärl, som äro fyllda
nästan ända till randen, om vätskan uppvärmes ?

Derför att vätskan utvidgar sig genom värme och,
enär kärlet ej gifver den utrymme, nödgas utgjuta sig
öfver dess brädd.

Lyfter man kärlet från elden, så sjunker den svalnande
vätskan åter ihop, derför att den drager sig tillsamman
och sålunda icke mer har behof af ett så stort utrymme.

Hvarför stiger termometern i värme och hvarför
faller den i köld?

Derför att qvicksilfret i termometerns rör, liksom
hvarje annan kropp, då värmet tilltager, utvidgar sig,
då det aftager, drager sig tillsamman, och för den skull
i det förra fallet intager ett större, i det senare ett
mindre rum. När nu qvicksilfver i värme intager ett
större rum, så måste det stå högre i ett trångt rör.

Hvarför sönderspricka kastanjer med en häftig
knall, så framt man icke förut uppristat dem, såsnart
man lägger dem på glödande kol eller het aska?

Derför att den under skalet instängda luften,
utvidgad genom hettan, söker att komma ut och för den
skull våldsamt spränger skalet, som hindrar den derifrån.
Har deremot skalet förut blifvit uppristadt, så kan
den utvidgade luften obehindradt bortgå.

Hvarför flyga gnistor under häftigt sprakande
från brinnande vedträn?

Derför att den i vedens porer befintliga luften
genom hettan utvidgas och våldsamt frambryter samt
bortslungar små vedpartiklar, som spärra dess väg.

Hvarför uppsväller en hårdt tillbunden, men
ytterst slapp och skrynklig blåsa, då man lägger den på
en varm ugn?

Derför att den luft, som finnes i blåsan, genom
ugnens värme till den grad utvidgas, att den söker att
uppfylla hela den rymd, som den tillbundna blåsan
erbjuder den. Blåsan måste derför gifva efter för trycket
från den utvidgade luften och uppsvälla.

Hvarför tryckes ett dricksglas med väl slipad rand,
som man en stund hållit öfver ett brinnande ljus och

sedan hastigt med öppningen sätter på handen, så fast
vid handen, att man endast med möda kan lösrycka det?

Derför att den i glaset befintliga luften utvidgas
genom värme och till en del utdrifves, och för den
skull den deruti qvarblifna luften är så förtunnad,
att den yttre, tätare luftens tryck på glaset nu är
starkare än mottrycket från den inre luften. Då nu handen
hindrar den yttre luftens tillträde, så måste man
öfvervinna trycket, för att kunna lösrycka glaset,

På samma sätt värmas ock de små koppglasen (vanligen
små glasklockor) öfver en eld och stjelpas då fort
öfver huden, på det att, sedan den förtunnade luften i
dem kallnat cch dragit sig tillsamman, till följd deraf
blodet må genom det yttre trycket upptryckas eller, så
att säga, utsugas ur de förut i huden gjorda skårorna.

Hvarför stiger röken från en antänd eld i höjden?

Derför att den elden omgifvande luften förtunnas
och för den skull, emedan den är lättare, stiger i
höjden, hvarvid den drager med sig röken, ehuru denna
innehåller beståndsdelar, hvilka, såsom t. ex. de små
kolpartiklarne, äro specifikt tyngre än luften.

Hvarför är det alltid varmare i taket på ett rum,
än vid dess golf?

Derför att den uppvärmda luften tillika har blifvit
utvidgad och följaktligen specifikt lättare än den kallare
och tätare luften, men för den skull ock måste lägga sig
ofvanpå denna och sålunda intaga den öfre delen af rummet,
under det den kallare luften uppfyller den nedre.

Med två icke lika varma luftlager, d. v. s. två
luftlager af olika täthet, förhåller det sig nästan på
samma sätt, som med två vätskor af olika specifik vigt,
hvilka man häller i ett kärl; det lättare lagret lägger
sig öfver det tyngre.

Hvarför vrider sig en liten pappersorm, som man
fästat pä en nedtill i ett bräde eller en kork instucken
stålstråd eller strumpsticka, om man håller honom nära en
eldad kakelugn eller öfver ett brinnande ljus?

Fig. 45.

Derför att luften i kakelugnens eller ljusets närhet
utvidgas genom värme och för den skull ständigt stiger uppåt,
men denna uppstigande luftström kommer åt den lättrörliga
pappersormen och då tvingar den att vrida sig omkring,
på samma sätt som vinden kringvrider vingarne på en väderqvarn.

Hvarför brinner en lampa bättre med en cylinder, än
utan en sådan?

Fig. 46.

Derför att genom den i cylindern uppstigande uppvärmda
luften ett luftdrag uppstår, genom hvilket lågan nerifrån
ständigt erhåller tillförsel af ny luft, som genom sitt syre
befrämjar förbränningen. Den värmda och derför utvidgade luft
som finnes i cylindern, bildar nemligen en luftpelare af mindre
specifik vigt, men som på alla sidor är omgifven af en lika hög
luftpelare, som till följd af sin lägre temperatur har en
större specifik vigt. Till följd af lufttryckets fortplantning
åt alla håll trycker denna yttre luftpelare nerifrån på den i
cylindern befintliga luften, strömmar in nerifrån och drifver
den värmda luften uppåt.

Samma nytta, som cylindern gör lampor, göra skorstenar våra
kakelugnar och alla andra slags eldstäder. Stora eldstäder i
fabriker behöfva derför ock mycket höga skorstenar. För vida
skorstenar åstadkomma icke tillräckligt starkt drag,
alldenstund den stora, af dem omgifna luftmassan för svagt
uppvärmes och för den skull skilnaden mellan dess specifika
vigt och den yttre luftens är för obetydlig. För smala
skorstenar deremot hafva det felet, att den luftmassa, som
stryker igenom dem, icke förslår till att underhålla elden.


Hvarför blåses lågan af ett brinnande ljus utåt
om man håller det upptill vid den öppna dörren af ett
eldadt rum, då den deremot blåses inåt, om man helt
nära golfvet håller det intill den öppna dörren?

Derför att, då dörren står öppen, den yttre, kalla
och för den skull tätare luften, till följd af sin större
specifika vigt, nedtill inträder i det uppvärmda rummet,
deruti utbreder sig till den motstående väggen samt
derigenom drifver en del af den uppvärmda, följaktligen
utvidgade och således ock lättare kammarluften uppåt
samt utefter taket skjuter den fram till den öfre
dörröppningen.

I hvarje eldadt rum, i hvilket genom någon öppning
kallare luft utifrån kan intränga, eger en ständig
luftvexling rum, enär luften nertill strömmar till det
uppvärmda stället, upptill drager sig undan från
detsamma. Denna luftvexling är mycket vigtig för boningsrum,
enär den genom en frisk luft bereder en ständig
ersättning för förbrukad och för inandning oduglig luft.

Hvarför kommer vid hafskuster blåsten om dagen
alltid från hafvet, om natten deremot från landet till
hafvet?

Derför att landet om dagen starkare uppvärmes än
hafvet, för hvilken skull den starkare uppvärmda luften
stiger uppåt öfver landet och den svalare, tätare hafsluften
nu måste strömma inåt landet, för att återställa jemnvigten;
då deremot om natten landet, till följd af starkare
värmeutstrålning, hastigare afsvalnar än hafvet, hvaremot
tvärtom luften öfver hafvet är varmare och lättare, och
till följd deraf stiger uppåt, under det att åter den
kallare och tyngre landluften måste strömma till hafvet.

En dylik vexling i luftströmmarne förekommer äfven
i de flesta bergstrakter, isynnerhet i mynningarne
af stora dalar. Solen uppvärmer nemligen om dagen bergen
mer än de slätter, i hvilka dalarne utmynna, och den
uppvärmda luften stiger uppåt, medan den svalare luften

inströmmar från slätten. Om natten deremot svalna
bergen mer än slätterna, och den kallare luften
nedströmmar från bergen.

En sådan olikhet i uppvärmningen är det ock, som
i stort förorsakar vindarnes uppkomst. Den i
polartrakterna kallnade, tunga luften strömmar till
de varma trakterna kring eqvatorn, under det å andra
sidan den uppvärmda luften från detta håll uppstiger
och strömmar till polerna. Derjemte förändras deras riktning,
till följd af jordens rotation; de kalla polarvindarne
blifva något efter åt vester, d. v. s. vrida sig allt mer
och mer mot öster, ju närmare de komma eqvatorn, och de
varma eqvatorialvindarne skynda förut till öster, d. v. s.
vända sig så mycket mera mot vester, som de komma under
allt högre och högre breddgrader. De förra förorsaka
nordost- och sydostpassaderna, de sednare sydvest- och
nordvestvindarne.

Hvarför kokar vattnet i en kruka lättare, om man
ställer den straxt öfver elden, än om man ställer den i
elden?

Derför att vattnet såsom dålig värmeledare endast
helt långsamt kan meddela värme från den ena småpartikeln
till den andra, och för den skull vattnet på botten af
en kruka, som står i elden, ännu kan fortfara att vara
ljumt, medan vattnet på ytan nästan kokar.
Men om vattnet nedifrån uppvärmes, så stiga de
vattenpartiklar, som blifvit uppvärmda och följaktligen
också lättare, uppåt, under det att de kallare och tyngre
sjunka ned och nu likaledes uppvärmas. Det uppstår
derför ett kretslopp i vätskan, som gör att hela
vattenmassan blir jemnt uppvärmd på en gång.

*



Förändring i kropparnes aggregationstillstånd genom värme.

En vigtig verkan af värmet är förändringen i kropparnes
aggregationstillstånd. Fasta kroppar förvandlas genom värme till
flytande, flytande kroppar eller vätskor till gasformiga kroppar.
Öfvergången från det fasta till det flytande tillståndet kallas
smältning, öfvergången från det flytande tillståndet till det
gasformiga kallas sjudning eller kokning. Dessa öfvergångar
inträffa hos hvarje kropp vid vissa, bestämda temperaturer,
som man kallar smältpunkt och kokpunkt. Smältpunkten är alltid
lika hög för en och samma kropp; kokpunkten är alltid lika hög
för samma vätska, såvida luftens tryck är lika starkt.

Då man upphettar en smältbar kropp, stiger dess temperatur
ända till dess den uppnått sin smältpunkt; men sedan förblir
temperaturen oförändrad, tilldess kroppen blifvit helt och hållet
flytande. Som nu det värme, som tillkommer under smältningen,
icke åstadkommer någon temperaturförändring, så säger man:
värmet har blifvit bundet eller latent (fördoldt). Om den flytande
kroppen till följd af temperaturförändring åter blir fast, så blir
det bundna värmet åter fritt. Äfven under kokning bindes värme,
som blir fritt, då kroppen åter blir flytande. Det bundna
värmet användes just till smältningen eller gasbildningen.

När en vätska öfvergår till luftformigt tillstånd, så bildar
den en gas. Denna gasbildning eger likväl icke endast rum vid
kokpunktens temperatur, hvilket visserligen är nödvändigt, när
hela massan af en vätska ända igenom skall förvandlas till gas,
utan den försiggår vid hvilken temperaturgrad som helst på den
med luften i beröring stående ytan. En sådan gasbildning vid
låg temperatur kallar man afdunstning. Gaser hafva, liksom
luften, en benägenhet att utvidga sig, och denna benägenhet kallar
man spänstighet. En gas' spänstighet är så mycket större,
ju större dess täthet är, eller, då tätheten för öfrigt är lika,
ju starkare den uppvärmes.


Den vid en vätskas kokning eller afdunstning bildade (obeständiga)
gas kallas äfven stundom, eburu orätt, ånga. Då vattengas
får utströmma i luften och der afkylas, blir den kondenserad
i en hög grad af fördelning och bildar ytterst fina vattenblåsor.
I detta tillstånd kallar man vattnet vattenånga, hvilken således
är något helt annat än vattengas. En ångmaskin drifves sålunda
icke af vattenånga, utan af vattengas.

*

Hvarför kan man väl smälta bly men icke jern öfver
en lampa?

Derför att hvarje kropp, för ett smälta, d. v. s. för
att öfvergå från fast till flytande tillstånd, måste uppnå
en viss bestämd temperatur, men jernet erfordrar en vida
högre temperatur än bly, nemligen minst 1250° C., då
blyet redan smälter vid 334° C. Lågan af en lampa
förmår dock icke uppnå en så hög temperatur, som motsvarar
jernets smältpunkt, enär den förbränning, som
eger rum deri, icke är betydlig nog, och dessutom den
omgifvande luften aflägsnar en stor del värme.

Hvarför förblir om våren luften sval, så länge
ännu is och snö smälta?

Derför att, då is smälter, liksom öfverhufvud när
en kropp smälter, värme förbrukas eller bindes, men
detta värme måste hemtas från luften, hvars temperatur
derigenom blir lägre.

Att värme bindes genom smältning, derom kan man
öfvertyga sig, om man på en varm ugn ställer en kruka
med 1 skålpund snö och en annan med 1 skålpund vatten
af 0° temperatur. Så snart snön helt och hållet smält,
skall man finna, att det deraf uppkomna vattnet har
en temperatur af 0°, då deremot vattnet i den andra
krukan stigit till + 79° C. Som likväl nu begge
krukorna från ugnen erhållit samma värmemängd, så
måste den värmemängd af 79 värmeenheter, som saknas
i den ena krukan, hafva blifvit bunden och använd till
sjelfva smältningen.


Hvarför fastfryser vid ett bord en tenntallrik i ett
varmt rum, om man häller vatten på bordet, sätter
tallriken derpå och på tallriken lägger snö eller krossad
is, blandad med koksalt.

Derför att genom den smältande snön äfven koksaltet
upplöses, men koksaltet, liksom hvarje kropp då den
från det fasta tillståndet öfvergår till det flytande,
förbrukar dervid värme, hvilket det, som man säger, binder,
och hvilket det tager till sig från sin omgifning.
Som nu tenntallriken är en mycket god värmeledare, så
utsträcker sig värmeförlusten äfven till vattnet under
tallriken. Men genom värmeförlusten uppkommer köld,
och till följd af denna köld fryser vattnet under tallriken.

En vida starkare köld än genom denna blandning
af salt och snö kan man åstadkomma genom en blandning
af 6 delar glaubersalt och 4 delar saltsyra eller af
5 delar salmiak, 5 delar salpeter och 10 delar vatten.
En utomordentlig låg temperaturgrad, ända till - 30° C.,
kan man åstadkomma genom en blandning af snö och
utspädd svafvelsyra.

Hvarför plägar kölden om vintern blifva lindrigare
vid snöfall?

Derför att under snöbildningen, således då det i
luften befintliga vattnet öfvergår i fast tillstånd, likasom
då hvilken annan vätska som helst öfvergår i fast tillstånd,
den värmemängd blir fri, som bindes då den fasta kroppen
öfvergår till vätska.

För den skull kan man ock skydda ömtåliga växter
för nattfroster, om man nära intill dem ställer platta
kärl, fyllda med vatten, och låter vattnet frysa. Det
värme, som blir fritt, då vattnet fryser, skyddar växterna.

Hvarför upptinar frusen potatis, om man lägger
den i kallt vatten?

Derför att vatten, äfven om det är iskallt, ännu
måste gifva värme ifrån sig för att frysa, och det värme,

som blir fritt då vattnet fryser, kommer potatisen till
godo och åstadkommer dess upptinande.

Likaså upptinar fruset vin i en butelj, om man ställer
den i iskallt vatten, under det att sjelfva buteljen
öfverdrages med is. Härtill kommer ytterligare den
omständighet, att vin behöfver en ännu högre köldgrad
för att frysa, än vatten, och derför nu upptager vida
mera värme från vattnet.

Hvarför torkar fuktig tvätt i luften?

Derför att det vatten, som är fördeladt i den
fuktiga tvätten, då det kommer i beröring med luften,
afdunstar, och den fuktiga luften ständigt ersattes genom
nya luftlager, således alltid ny luft kommer i beröring
med det afdunstande vattnet. Som denna vexling i luftlagren
skyndsammast försiggår, då luften är i rörelse,
så torkar tvätt också fortast då det blåser.

Hvarför upphänger man tvätt till torkning?

Derför att afdunstningen blott försiggår på ytan,
således måste inträda så mycket hastigare, ju större yta
luften får spela på.

Hoplagd tvätt kan blott torka mycket långsamt,
alldenstund fukten först småningom kan framtränga
till ytan, sedan den fukt, som der finnes, afdunstat.

Hvarför torkar tvätt ofta alls icke på fuktiga
höstdagar?

Derför att på sådana dagar luften sjelf redan
innehåller mycket vattengas och detta ibland i sådan
ymnighet, att den icke kan upptaga mera.

Luften kan nemligen vid en bestämd temperatur
blott i sig upptaga en bestämd qvantitet vattengas.
Innehåller den denna qvantitet, så är den mättad. Är
luften torr, så torkar derför ock tvätt bättre, än när den
är fuktig. Likaså torkar tvätt ock bättre i varm luft
än i kall, enär den varma luften kan upptaga mer vattengas,
än den kalla, således icke så hastigt mättas. Att
likväl till och med vid stark köld afdunstning eger rum,
kan man finna deraf, att tvätt äfven torkar, då det fryser,
isynnerhet om luften derjemte är torr.

Hvarför afkyles luften om varma sommardagar
genom regn?

Derför att regndropparne i den varma luften, men
i synnerhet då de komma i beröring med den varma
jorden och varma föremål, afdunsta och derunder binda
värme, hvilket de taga från den omgifvande luften, som
derigenom afkyles.

Hvarför släckes eld genom vatten?

Derför att vattnet afdunstar genom hettan från elden,
men derunder binder värme och beröfvar den brinnande
kroppen detsamma, så att dennas temperatur blir till
den grad låg, att någon förbränning icke mer kan
ega rum.

Hvarför har fuktig ved svårare att brinna än torr,
och hvarför gifver den också vid förbränningen mindre
värme ifrån sig, än den senare?

Derför att fukten i den våta veden till följd af
hettan förvandlas till vattengas, men derunder en del af
det värme, som skall tjena till att tända veden, förbrukas,
enär detsamma bindes af den vattengas, hvartill fukten
förvandlas. Veden kan först då börja att brinna, när ingen
afdunstning mera eger rum och allt värme uteslutande
förbrukas till dess antändande. Fuktig ved erfordrar
således en större värmemängd för att komma till den
temperatur, vid hvilken en förbränning är möjlig.
Men fuktig ved gifver också, då den brinner, mindre
värme än torr, emedan äfven under förbränningen fukt
beständigt förvandlas till vattengas, och det värme, som
dertill erfordras, undandrages den elden omgifvande luften.

Hvarför kan man under den starkaste sommarhetta
hålla vinbuteljer svala, derigenom att man breder våta
dukar omkring dem?

Derför att fukten i de våta dukarne afdunstar i
hettan, och för denna förvandling till vattengas behöfver
en viss qvantitet värme, som den tager från sin närmaste
omgifning, således från flaskan och genom denna från
vinet. Man måste visserligen ständigt ånyo fukta dukarne,
när vätan afdunstat ur dem, om man vill att afdunstningen
och den deraf beroende afsvalningen oafbrutet skall fortgå.

Hvarför hålla sig vätskor i porösa kärl svala, till
och med under starkaste sommarhetta?

Derför att vätskan, som genomtränger kärlets porer,
ständigt håller dess yta fuktig, men denna fukt ständigt
afdunstar i den yttre, varma luften, och, enär den derunder
förbrukar värme, som den beröfvar vätskan i kärlet,
ständigt på alla sidor afkyler vätskan och kärlet.

Hvarför kan menniskan uthärda en betydlig värmegrad ?

Derför att under stark hetta hela kroppen betäckes
med svett, som framtränger ur hudens porer, men denna
svett till följd af den starka hettan afdunstar och under
denna afdunstning binder betydliga värmeqvantiteter,
som den upptager från huden. Men till följd af denna
värmeförlust afsvalnar huden.

För den skull plågas man vida mindre af värme, då
luften är torr, än då den är mycket fuktig, emedan
den fuktiga luften redan innehåller så mycket vattengas,
att den icke ytterligare kan upptaga någon sådan,
hvilket gör att svetten icke så snart kan afdunsta
och att man icke känner någon svalka.

Hvarför fryser man, då man stiger upp ur ett bad,
till och med på mycket varma dagar?

Derför att det vatten, som häftar vid kroppen,
genast börjar att afdunsta, och, enär det derunder binder
värme, undandrager kroppen detta värme. Som nu likväl,
till följd af vattnets fördelning öfver en så stor yta,

denna afdunstning mycket hastigt försiggår, så har
kroppen icke tid att inifrån gifva huden ersättning
för det värme, som undandragits densamma.

Hvarför förkyler man sig lätt, då man behåller
på sig kläder, som blifvit våta?

Derför att fukten i kläderna, för att förvandlas till
vattengas, måste upptaga mycket värme, hvilket den då
undandrager menniskokroppen. Den första känning, man
har af värmeförlusten, är att man fryser; men en vida
skadligare följd af denna förlust är den rubbning i
hudverksamheten, som den föranleder, hvilket kan
åstadkomma inflammationer och andra sjukdomar.

Man kan blott dymedelst någorlunda skydda sig för
förkylning genom kläder, som blifvit våta och som man
ej är i tillfälle att aftaga, att man tager sig en mycket
stark rörelse, på det att det genom den starka rörelsen
framalstrade värmeöfverskottet må ersätta den värmeförlust,
som afdunstningen bereder kroppen.

Hvarför kan man i en liten glaskolf, nedtill
omlindad med litet vadd, på hvilken man tid efter annan
låter drypa litet ether, förvandla vatten till is, om man
hastigt svänger kolfven af och an?

Derför att ethern, som bekant är, mycket hastigt
afdunstar och afdunstningen påskyndas genom kolfvens
svängning i luften, men, så snart en afdunstning eger
rum, värme bindes och således drages undan från
omgifningen. Detta värme kan nu här endast undandragas
vattnet i glaskolfven, hvilket för den skull om den
genom afdunstningen åstadkomna kölden är stark nog,
måste frysa. Har man lagt en metalltråd i vattnet, så
finner man den, då man uttager den, betäckt med små
fina isnålar.

Hvarför fryser vatten i en liten skål under
luftpumpens klocka, om man öfver denna skål ställer
en annan med ether?

Derför att etherns afdunstning, som redan i den
atmosferiska luften är temligen stark, i hög grad
befordras genom den fortfarande utpumpningen af redan
bildad ethergas, men derigenom ock vida mera värme bindes
eller en vida starkare afdunstningsköld framkallas,
hvilken mycket snart förvandlar vattnet till is.

Hvarför kan man, då röken slår ned i lugn
väderlek, anse detta som ett förebud till regn?

Derför att de oförbrända kolpartiklar, som uppstiga
med röken, hafva den egenskap, att suga i sig vattengas.
När det således finnes mycket vattengas i luften
öfver skorstenen, så upptaga kolpartiklarne densamma,
blifva derigenom tyngre och falla till marken.

Äfven många salter hafva den egenskap att upptaga
vattengas ur luften. Pottaska upplöser sig till
följd deraf; koksalt blir endast mycket fuktigt.

Hvarför utvidga sig många kroppar i fuktig luft,
i synnerhet hår och tarmsträngar?

Derför att dessa kroppar hafva en stor benägenhet
att ur luften insuga och i sina porer förtäta vattengas,
ett förhållande, hvarmed naturligtvis en förstoring i
deras rymd måste vara förknippad.

Man kallar sådana kroppar hygroskopiska. De, som
synnerligen utmärka sig genom denna egenskap, äro hår,
tarmsträngar och fiskben. Att hår i fuktig väderlek
blifva längre, veta de fruntimmer, som begagna lockar.
Som nu sådana kroppar angifva fuktighet i luften, innan
man ännu på något annat sätt kan märka någon sådan,
så begagnar man dem äfven som fuktighetsmätare eller
hygrometrar. Ett sådant instrument är det bekanta lilla
huset, hvilket man såsom ett slags väder-spåman plägar
sätta upp i fönster. I detta lilla hus hänger på en
tarm-sträng en liten pinne, på hvars ena sida befinner sig
en man med en trädgårdskanna och på andra sidan en qvinna
med ett paraply. Är väderleken fuktig, snor tarmsträngen
upp sig och förlänges, och qvinnan träder fram. Är

väderleken torr, snor strängen åter ihop sig och
sammandrages, och då träder mannen ur husdörren. Äfven
den långa, spiralformiga borsten på storknäbbens (Erodium)
frukt är mycket känslig för fuktighet. Sätter man den
i medelpunkten af en cirkel, så vrider den sig omkring,
i det den, då luften är fuktig, mera utvecklar sig och
utvidgas; då luften är torr, mera drager sig tillsamman.

Hvarför blifva våra kläder fuktiga, då vi på mycket
vackra vår- eller höstaftnar gå och spatsera?

Derför att den vattengas, som luften innehåller,
till följd deraf att luften om aftnarna starkt afsvalnar,
kondenseras och sedan i mycket fina droppar nedduggar
på våra kläder.

Hvarför måste rör, genom hvilka vattengas skall
ledas till något ställe, bestå af dåliga värmeledare och
helst hafva ljusa och polerade ytor?

Derför att goda värmeledare fråntaga vattengasen
för mycket värme genom ledning, skrofliga och mörka rör
deremot verka på samma sätt förmedelst utstrålning,
till följd hvaraf gasens temperatur skulle komma att
sjunka till den grad, att en del af den alls icke mer
skulle kunna bestå såsom gas, utan, innan den ännu
framkommit till sin bestämmelseort, skulle öfvergå
till vattenånga samt droppform.

Vill man deremot elda med vattengas, så måste man
tvärtom leda gasen genom rör, som bestå af goda
värmeledare och hafva skrofliga och mörka ytor; ty i
detta fäll är det just meningen, att så fort som möjligt
fråntaga gasen dess värme, för att låta detta komma
det ställe tillgodo, genom hvilket den ledes.

Hvarför imma sig våra fönster-rutor, när luften
ute blir sval?

Derför att den vattengas, som luften i våra rum
beständigt innehåller, då den kommer i beröring med de
genom den yttre luften afkylda fönster-rutorna, sjelf
blifver så mycket afkyld, att den öfvergår i dropptillstånd
och slår ned på fönster-rutorna.

Hvarför öfverdragas fönster-rutorna vid vinterfrost
med is, isynnerhet i bebodda rum?

Derför att den vattengas, som i bebodda rum finnes,
i riklig mängd, under beröringen med de utifrån afkylda
fönster-rutorna kondenseras och slår ned på dem i små
droppar, hvilka genast också måste frysa, såsnart
fönsterrutornas temperatur är under fryspunkten.

Hvarför äro växterna, isynnerhet efter vackra
vår- eller höstnätter, på morgonen betäckta med
vattendroppar ?

Derför att marken om natten, till följd af
värmeutstrålningen, starkt afkyles, men derigenom ock
luftlagren nära intill jorden afkylas och sålunda måste
blifva odugliga att i luftform bibehålla den vattengas,
med hvilken de äro blandade. Vattengasen kondenseras för
den skull och afskiljer sig på föremålen i droppform. Men
då dessa föremåls utstrålningsförmåga och följaktligen
ock deras afkylning är mycket olika, och isynnerhet
skrofliga föremål lättare utstråla värme, än släta, så är
ock afsöndringen af förtätad vattengas hos dem olika.
Växter, isynnerhet spetsarne af blad och grässtrån, kallna
mer än jord och stenar, dessa åter mera än metaller;
för den skull finner man om morgnarna gräs och blad
betäckta med vattendroppar.

Denna nattliga nederbörd af luftens fuktighet kallar
man dagg. Dess ymnighet beror icke blott af huru låg
temperaturgraden är, utan äfven af luftens större eller
mindre tillgång på vattengas. Vattengasens förtätning
börjar nemligen först vid den temperatur, vid hvilken
luften redan är mättad med den vattengas, som finnes.
Denna temperatur kallar man daggpunkten. Men denna
ligger i samma mån lägre, som luften innehåller mindre
vattengas. Daggpunkten kan man bestämma, om man
ställer en termometer i ett glas vatten och sedan
efterhand så länge häller på kallt vatten, till dess glasets

yttre sida öfverdrages med en fin dagg. Den temperatur,
vid hvilken detta sker, är daggpunkten. Var luftens
temperatur t. ex. + 16° och immar glaset vid + 10°,
så måste luften afkylas till + 10°, om daggbildning
skall uppstå.

Hvarför faller ingen dagg, då himmeln är mulen?

Derför att molnen förorsaka en återstrålning af
värme och derigenom förhindra markens afsvalnande;
för den skull plägar ej heller någon dagg falla under
lummiga träd och under tält, till och med då nätterna
äro klara och daggrika.

Hvarför faller ingen dagg på vackra, men mycket
blåsiga nätter?

Derför att, då det blåser, ständigt de luftlager,
som afkylas i närheten af föremålen, åter aflägsnas och
ersättas af varmare, som åter meddela föremålen värme,
så att dessa icke kunna afkylas så mycket, att de uppnå
daggpunkten.

Hvarför betäckas fält och ängar under vackra
höstnätter med rimfrost?

Derför att, till följd af stark värmeutstrålning om
senhösten, då nätterna blifva längre, jordens temperatur
ofta sjunker under fryspunkten och för den skull de på de
afkylda föremålen aflagrade små vattendropparne, hvilka
bildats af den kondenserade vattengasen, frysa till is.

Rimfrost är en frusen dagg och består af små isnålar.

Hvarför ser man andedrägten då det är  kallt?

Derför att den vattengas, som man utandas, beröfvas
värme af yttre luften och kondenseras samt bildar
vattenånga, som är ogenomskinlig och kan ses.

Vattengasen är i och för sig fullkomligt genomskinlig,
således osynlig; synbar blir den först då, när den
kondenseras och bildar vattenånga. Den blir då synlig
i form af dimma.


Hvarför bildar sig så ofta dimma, isynnerhet om
hösten och vintern?

Derför att ifrån vattenytorna, som längre förblifva
varma, samt från den fuktiga jorden vattengas uppstiger,
hvilken den kalla och på vattengas förut rika atmosferen
likväl icke förmår att upptaga, och som för den skull
nu måste kondenseras.

Denna kondenserade vattengas antager först form af
utomordentligt små ihåliga vattenblåsor, hvilka, tätt
hopade intill hvarandra, icke mer äro genomskinliga, på
samma sätt som mattslipadt glas icke är genomskinligt.
Dimmans små vattenblåsor uppbäras en tid af luften,
men nedsjunka sedan. Falla de på varmare jord eller
vatten -- eftersom ju om hösten och ibland om vintern
jord och vatten pläga vara varmare än luften -- så stiga
de åter upp som gas och kondenseras åter till dimma.
Derför att de sålunda ömsom uppstå och försvinna, äro
åtskilliga höst- och vinterdimmor så långvariga.

Hvarför uppkommer regn ur moln?

Fig. 47.


Derför att moln äro ingenting annat än dimmor i
högre luftlager, och derför att, när de nedsjunka i
luftlager, som redan äro nästan mättade med vattengas,
eller när de komma i beröring med kallare luftlager,
deras små vattenblåsor flyta tillsamman, blifva tyngre och
sedan nedfalla i droppform. Ju närmare jorden molnen äro,
dess mindre äro dropparna, och från ju större höjder de
falla, dess större äro de; detta af den orsak, emedan
de på sin väg, till följd af sin låga temperatur, förtäta
vattenångorna af de luftlager, genom hvilka de falla,
och derigenom  blifva större. I luftlager, hvilkas tem-


temperatur ligger under fryspunkten, förvandla sig de
förtätade vattendunsterna icke till droppar, utan till
fina nålar, som sammanfogas till snöflingor.

Man skiljer mellan fjädermoln, som vanligen först
uppkomma under klar väderlek och då himmeln är blå;
sträckmoln, som draga öfver himmeln i vågräta
strimmor och äro som skönast i solnedgången; stockmoln,
som företrädesvis visa sig om sommaren, och regnmoln,
som uppkomma af stockmoln, och blott skilja sig från
dessa derigenom, att de äro mera oregelbundna i sina
former och att de blifva mycket täta.

Hvarför se vi stundom, då det är fullkomligt lungt
och himmeln klar och molnfri, helt plötsligt moln
bilda sig, och hvarför se vi en annan gång molnen åter
lika plötsligt försvinna?

Derför att luften visserligen kan innehålla en mängd
vattengas i upplöst tillstånd, hvilken likväl under den
rådande temperaturen icke kan kondenseras, men då luften
plötsligt afkylas, t. ex. till följd af en kallare
luftström, plötsligen kondenseras till vattenblåsor och
måste bilda moln; hvaremot å andra sidan ett uppkommet
moln, då det nedsänker sig i ett varmare luftlager, åter
måste öfvergå till osynlig vattengas.

Luftens förmåga att i sig upptaga vattengas -- dess
mättningsförmåga -- förändrar sig med, dess temperatur.

Hvarför inkokar vatten och hvarje annan vätska,
då man låter det koka en längre tid?

Derför att vatten, liksom öfverhufvud hvarje vätska,
under kokningen förvandlas till gas, och denna gas, till
följd af sin ringa specifika vigt, stiger upp i luften och
blandar sig med densamma, till följd hvaraf vätskan,
genom detta smådelarnes ständiga bortgående i luftform,
slutligen helt och hållet måste försvinna. Den finnes
visserligen ännu till, men icke mera såsom vätska och
icke mera i kärlet.


Var en annan kropp, hvilken icke kan uppgå i
gasform, t. ex. koksalt, blandad med eller snarare
upplöst i vattnet, så qvarstår den efter kokningen.

Hvarför kokar vatten först vid en temperatur af
100° C.?

Derför att vattengasen, hvilken visserligen ock
utvecklar sig vid lägre temperatur, först då kan motstå
den yttre, atmosferiska luftens tryck, när den ernått en
spänstighet, som motsvarar den atmosferiska luftens,
hvilket först inträffar vid en temperatur af + 100° C.

Om man derför uppvärmer vatten öfver en eld, så
uppstå snart, isynnerhet på botten, små gasblåsor, hvilka
likväl under vattnets och atmosferens gemensamma
tryck åter kondenseras och öfvergå till droppform. Först
vid 100° C. har den bildade vattengasen uppnått en
spänstighet, som motväger omgifningens tryck.
Spänstigheten hos den gas, som uppstår, då vattnet kokar,
liksom öfverhufvud då hvilken vätska som helst kokar,
motsvarar således helt och hållet atmosferens tryck eller
förmår att uppbära en qvicksilfverpelaren af ungefår 25
tums höjd.

Afdunstning och kokning skilja sig derutinnan, att
under afdunstningen på ytan af en vätska gas af ringa
spänstighet bildar sig, hvilken omedelbart blandar sig
med luften, då deremot under kokningen mycket spänstig
gas bildar sig i vätskornas inre.

Hvarför kan vatten komma till kokning i ett kärl
af bly eller tenn, utan att för den skull metallen smälter?

Derför att kärlet gifver från sig det af elden
detsamma meddelade värmet åt det deri befintliga vattnet,
men detta aldrig kan antaga någon högre värmegrad än
100° C., enär allt öfrigt värme, det mottager, förbrukas till
dess förvandling till vattengas. Sjelfva kärlet kan således
aldrig, så länge vatten är deri och fråntager det dess
värmeöfverskott, antaga någon högre temperatur än 100°.


Det kan derför ej heller smälta, enär tennet först
uppnår sin smältpunkt vid 228°, blyet sin ej förr än
vid 334° C.

Af samma skäl kan man till och med i ett litet öfver
ett ljus hållet papperskärl bringa vatten till att
koka, utan att papperet antändes. Papper är visserligen
en dålig värmeledare, men om det är tunnt nog, leder
det det värme, det erhållit från ljuset, hastigt nog
öfver till vattnet, så att dess temperatur, ej kan stiga
högre än till 100° C., en temperatur, vid hvilken papperet
ännu icke kan fatta eld.

Hvarför kan man icke, till och med öfver den
starkaste eld, smälta tenn i ett kärl med vatten?

Derför att vattnet under kokningen till gasbildning
förbrukar allt det värme, det erhåller från elden, och för
den skull icke kan antaga någon högre temperatur än
100° C., hvarför ej heller tennet i det kokande vattnet
kan upphettas öfver 100° och följaktligen ej heller kan
uppnå sin först vid 228° C. belägna smältpunkt.

Det finnes emellertid metallblandningar eller metalllegeringar,
som redan smälta i kokande vatten, derför att deras
smältpunkt ligger till och med ännu lägre än vattnets
kokpunkt. En sådan lättsmält metallblandning kan man bereda
genom sammansmältning af 2 delar wismuth, 1 del bly och
1 del tenn.

Hvarför blir mycket fet eller i fett kokad mat
fortare mör än mycket mager eller endast i vatten
kokad mat?

Derför att feta ämnen hafva en mycket högre kokpunkt
än vatten ock kunna antaga en mycket högre temperatur,
så att äfven den mat, som kokas i dem, erhåller en
större qvantitet värme.

Mycket magert kött, såsom t. ex. kött af vildt,
blir för den skull vid stekning mycket långsammare
färdigstekt än fett kött.


Hvarför uppstänker kokande olja, då man deruti
häller litet vatten?

Derför att den kokande oljans temperatur är så hög,
att den straxt förvandlar vattnet till vattengas. Alltså,
då vattenpartiklarne genom sin större tyngd intränga i
oljan, utvidgas de genast samt antaga gasform och bortstöta
med våldsamhet den olja, som omgifver dem. -- Vattnet intager
nemligen såsom vattengas en 1700 gånger större volym.

Hvarför blir mycket svagt och dåligt bränvin starkare
genom destillering ?

Derför att sprit eller alkohol redan afdunstar eller
förvandlas till gas vid en lägre temperatur än vatten,
men destilleringen består deri, att man först förvandlar
det af vatten och sprit bestående bränvinet till gas, och
sedan åter genom afvalning förtätar gasen till vätska.
Under destillationen afdunstar således mera sprit än
vatten, och den förtätade vätskan måste således sedan ock
innehålla mera sprit än förut. Men det är just bränvinets
sprithalt som bestämmer dess styrka.

Fig. 48.

Hvarför kan man i en Papins-gryta till och med
sönderkoka ben till en gröt? Derför att i en sådan gryta,
hvars lock lufttätt är tillskrufvadt, den bildade vattengasen
icke mer kan draga sig undan, utan genom sitt våldsamma
tryck på vattnet betydligt förhöjer dess kokpunkt, så att
det kokande vattnet i grytan antager en vida högre temperatur
än det, som kokar i luften under atmosferens vanliga tryck.



När nemligen den inneslutna vattengasen ytterligare
upphettas, så tilltager allt mer dess benägenhet att
utvidga sig, eller dess spänstighet. Den trycker då starkt
åt alla håll, således äfven på vattnet, och omöjliggör
dymedelst något ytterligare uppstigande af gasblåsor,
således ock någon ytterligare kokning, förr än vattnets
temperatur stigit till en sådan grad, att den vattengas,
som utvecklar sig, har samma spänstighet som den redan
förut utvecklade, som utöfvar trycket. Till följd af
den spänstiga vattengasens våldsamma tryck i en sådan
gryta, måste denna äfven hafva mycket starka väggar af
jern eller messing och locket tillika vara försedt med en
s. k. säkerhetsventil, hvilken vattengasen vid en viss grad
af spänstighet öppnar, och genom hvilken den då kan
bortgå. Eljest kunde det hända att grytan, till följd af
det inre trycket, våldsamt sprängdes.

Hvarför kommer varmt vatten, som blifvit bragt
under klockan på en luftpump, i kokning, då luften
oupphörligt utpumpas?

Derför att luften under klockan genom utpumpningen
förtunnas och derigenom ock det lufttryck, som hvilar
på vattnet, förminskas, så att den vattengas, som
bildas, behöfver mindre spänstighet för att motstå
lufttrycket, eller, med andra ord, för att framkalla den
företeelse, som kallas kokning. Som nu gasens spänstighet
beror af temperaturen, så förslår ock en ringare temperatur
till att bringa vattnet under luftpumpens klocka till kokning.

Hvarför kokar ether redan vid vanlig temperatur,
ja till och med vid 0°, under luftpumpens klocka,
sedan luften blifvit utpumpad?

Derför att ethern redan vid vanligt lufttryck har en
mycket låg kokpunkt, ty den kokar redan vid + 37° C.,
och följaktligen dess gas vid samma temperatur måste
hafva en större spänstighet än vattnets, så att för den
skull i det lufttomma rummet äfven en mycket lägre

temperatur har den verkan, att ethergasen öfvervinner
det yttre trycket och ethern börjar att koka.

Hvarför kan man blott och bart genom handens värme
bringa vatten att koka i den såkallade vattenhammaren
eller pulshammaren?

Fig. 49.

Derför att det genom handen uppvärmda glaset
åt det i pulshammaren befintliga vattnet gifver
från sig tillräckligt med värme, för att bringa
detta till kokning i det lufttomma rum, som befinner
sig öfver detsamma.

Pulshammaren består nemligen af två förmedelst ett rör
förenade glaskulor, i en af hvilka vatten, före
apparatens hoplödning, uppvärmts till kokning.
Pulshammarens inre innehåller således endast vatten
och vattengas, och dess tryck på vatten är vid vanlig
temperatur så obetydligt, att vattnet blott aldrig så
litet behöfver uppvärmas, för att framalstra mer vattengas,
hvilkens spänstighet öfvervinner detta tryck.

Hvarför kokar vatten på höga berg vid en lägre
värmegrad än på slätten?

Derför att lufttrycket på höga berg är mycket mindre
än på slätten, och följaktligen vattengasen behöfver
en mindre spänstighet för att öfvervinna detta tryck,
samt att mindre värme erfordras för att framkalla denna
ringare spänstighet.

På Quitos högslätt i Syd-Amerika kokar för den skull
vatten redan vid 90° C., på Montblanc redan vid 85° C.
På sådana höga berg kan man derför ock icke koka
kött mört i öppna kärl. -- Man kan ock efter dessa
vattnets olika kok-temperaturer bestämma höjden
af berg.

Hvarför aflyftes eller af kastas temligen våldsamt
locket af ett på elden stående kärl, i hvilket kokande
vatten befinner sig?


Derför att den vattengas, som utvecklar sig, till följd
af sin spänstighet utöfvar ett betydligt tryck åt alla håll,
men detta tryck till en början blott kan verka på locket,
hvilket ofvanifrån motstår gasens utvidgning.

Vore locket fast tillslutet, så skulle vattengasens
med temperaturen tilltagande spänstighet slutligen
spränga hela kärlet.

Hvarför drifves en till ett litet vatten
innehållande glaskärl lufttätt passande kolf våldsamt
uppåt, om man upphettar vattnet öfver en lampa,
och hvarför drifves denna kolf nedåt, såsnart man doppar
kärlet i kallt vatten?

Fig. 50.

Derför att den vattengas, som utvecklar sig genom
upphettningen, till följd af sin spänstighet utvidgar sig
och drifver kolfven, som hindrar den att tränga ut, uppåt;
men genom afkylning i kallt vatten kondenseras den åter,
hvarigenom åstadkommes ett rum med förtunnad luft, och
derpå kan den icke längre motstå det yttre lufttryck,
som verkar på kolfvens öfre sida, så att detta lufttryck
åter pressar ned kolfven.

Hvarför kan man förmedelst vattengas sätta stora
maskiner i rörelse?

Derför att instängd vattengas har en betydlig
spänstighet, som kan göras verksam derigenom att man på
andra sidan af den kropp, som gasen skall sätta i
rörelse, åstadkommer ett rum med förtunnad luft eller
ett helt och hållet lufttomt rum.

På ångmaskinen är det den lufttätt anslutande kolfven
i en upptill och nedtill tillsluten cylinder, som
genom vattengasen sättes i rörelse. Dess konstruktion
motsvarar således väsendtligen den ofvan beskrifna

apparaten, i hvilken vatten i ett glaskärl ömsom upphettas
och afkyles. Skilnaden är blott den, att vattengasen
här icke framalstras i sjelfva cylindern, utan i ett
särskildt kärl, ångpannan, som blott står i förbindelse med
cylindern genom ett med en kran eller ventil försedt rör,
så att vattengasen efter behag kan insläppas i cylindern
eller utestängas från densamma. Ej heller förtätas å andra
sidan vattengasen i samma cylinder; detta sker tvärtom,
likaledes i ett särskildt kärl, kondensatorn, och detta
icke genom indoppning eller derigenom att vatten påhälles,
såsom man visserligen i början gjorde, utan derigenom
att man insprutar kallt vatten i en fin stråle.
Äfven denna kondensator står i förbindelse med cylindern
genom ett rör, som medelst en ventil ömsom tillslutes
och öppnas. Slutligen åstadkommes äfven här kolfvens
rörelse nedåt icke genom den yttre atmosferiska luftens
tryck, utan likaledes genom ångtrycket. När nemligen
vattengasens spänstighet har drifvit kolfven uppåt,
så insläppes den i rummet ofvanom kolfven, hvarvid
på samma gång rummet nedanför kolfven sättes i
förbindelse med kondensatorn, så att ett lufttomt rum
uppstår deruti och den ofvanifrån verkande vattengasens
spänstighet kan nedtrycka kolfven.

Kolfvens rörelse i ångmaskinen åstadkommes således
derigenom, att vattengasen ömsom inträder ofvanför,
ömsom nedanför kolfven och samtidigt härmed vattengasen
på motsatta sidan för hvarje gång förtätas. Alla andra
delar af ångmaskinen tjena blott dels till att öfverflytta
kolfvens rörelse på andra maskiner, dels till att
i rörelse försätta pumparna, som skola mata kitteln och
kondensatorsrummet, dels till att öppna och tillsluta
ventilerna, samt slutligen till att göra rörelsen så
likformig som möjligt. Vanligtvis är det en apparat,
konstruerad på samma sätt som på en spinnrock, nemligen en
vef med en vefstake, som förvandlar kolfvens upp- och
nedgående rörelse till en cirkelrörelse, medan det stora
svänghjul, som är anbragt på den sig kringvridande valsen,
tjenar till att göra rörelsen likformig. Allt efter som
man använder vattengas med stor eller ringa spänstighet,
skiljer man mellan högtrycks- och lågtrycksmaskiner.

Hvarför måste pannan på en ångmaskin vara försedd
med en säkerhetsventil?

Derför att i den helt och hållet tillslutna pannan
vattengasen skulle hopa sig och derigenom blifva så
ytterligt spänstig, att den våldsamt måste spränga
pannan, hvilket förhindras genom en säkerhetsventil, enär
denna vid ett bestämdt gastryck öppnar sig och låter
vattengasen utströmma så länge, till dess trycket åter
utjemnas så, att man icke mer behöfver befara att
ångpannan skall sprängas.

*




Ljuset.

När vi se föremålen, så beror detta på någon slags retelse
hos vissa nerver i våra synorganer eller ögon. Orsaken till
denna retelse kalla vi ljus.

Hvarje retelse uti näthinnan förorsakar känslan af ljus, och
isynnerhet åstadkommes denna retelse genom de ljusstrålar, som
komma från kroppar omkring oss och intränga i ögat. Enligt
äldre åsigter bestod detta ljus af en mycket fin materia, ett
ljusämne, som utgår från de lysande kropparna och träffar
ögonnerverna. Detta ämne skall vara ovägbart, öfverhufvud sakna
alla kropparnas väsendtliga egenskaper och blott kunna förnimmas
genom sin verkan. Efter den nu allmänt antagna åsigten beror
ljuset af en vågformig eller svängande rörelse, som, på samma
sätt som ljudets och värmets rörelse, utgår från den lysande
kroppen och, förmedelst vårt öga meddelande sig åt synnerven, här
åstadkommer synförnimmelsen. Såsom medel för denna rörelse
antager man ett högst fint och elastiskt ämne, -- etern -- hvilket
uppfyller hela verldsrymden och alla kroppar.

Ljuskällor äro alla af sig sjelfva lysande kroppar, isynnerhet
solen och fixstjernorna, vidare glödande och brinnande kroppar,
såsom lågorna på våra lampor, talg- och vaxljus, slutligen några
så kallade fosforescerande kroppar, isynnerhet ruttnande ämnen
ur djur- och växt-riket, men äfven lefvande djur, såsom de vanliga
lysmaskarna och de små hafsdjur, som förorsaka hafvets lysande.
En särskild ljuskälla är elektriciteten, som vi skola lära känna
längre Iram.

Ljuset sprider sig från en lysande punkt åt alla håll, och
detta i räta linier. Dessa räta ljuslinier kallas ljusstrålar.
Ljuset sprider sig med utomordentlig hastighet, ty det
tillryggalägger på en sekund 40257 geografiska mil. Det genomlöper
således hela afståndet från solen till jorden (omkring 20 millioner
geografiska mil) på 8 minuter 13 sekunder, och det är omkring
900000 gånger snabbare än ljudet.

Träffa ljusstrålar under sin väg icke lysande eller mörka kroppar,
så antingen återkastas (reflekteras) eller genomsläppas
de. Mörka kroppar blifva derigenom synbara för oss, att de af
dem återkastade ljusstrålarna framtränga till vårt öga. Låter en
kropp mer eller mindre ljus gå igenom sig, så kalla vi den
genomskinlig. Låter den sig alls icke genomträngas af något ljus,
så kallas den ogenomskinlig. Då ljusstrålar öfvergå från en
genomskinlig kropp till en annan, men hvars täthet är af ett
annat slag, så måste de afvika från sin riktning eller blifva, som
man säger, brutna. Likaså nödgas ljusstrålarne att afvika från den
räta linien, då de gå förbi kanterna af ogenomskinliga kroppar.
Man kallar denna afvikelse ljusets böjning.

*

Hvarför ser man blixten af ett på ett visst afstånd
afskjutet gevär förr, än man hör knallen?

Derför att ljuset är snabbare än ljudet.

Både ljuset och ljudet uppkomma visserligen af rörelser,
som samtidigt utgå från ett föremål, hvilket framkallar
företeelserna, således här från krutets antändning i
geväret. Båda rörelserna måste ock fortplanta sig ända
till oss, för att förnimmas af vårt öra och vårt öga. Men
ljudet fortplantar sig blott långsamt, då deremot ljusets
hastighet är så stor, att den för afstånden på jorden
endast genom de finaste medel och beräkningar kan mätas.
För en sträcka af 1150 fot behöfver ljudet en sekund,
men ljuset knappt milliondelen af en sekund.

Hvarför kan man läsa en bok i närheten af ett
tändt ljus, men icke på något afstånd från detsamma?

Fig. 51.

Derför att belysningens styrka, liksom öfverhufvud
hvarje krafts verkan, som från en punkt jemt sprider sig åt
alla  håll, aftager med afståndet, och det i samma, förhållande
som ytan, öfver hvilken den sprider sig, tilltager. På dubbelt
afstånd är den yta, som erhåller hela


ljusqvantiteten, 4 gånger, på tredubbelt afstånd 9 gånger
så stor, och en yta af bestämd storlek, t. ex. sidan af
en tryckt bok, i hvilken vi vilja läsa, erhåller för den
skull också på tredubbelt afstånd 9 gånger mindre ljus,
synes oss således 9 gånger mindre belyst.

Hvarför ser man genom glasrutorna på fönsterna
de utanför befintliga föremålen?

Derför att glasrutorna äro genomskinliga, d. v. s.
låta det ljus, som kommer från de utanför befintliga
föremålen, obehindradt framtränga till vårt öga. Fullkomligt
genomskinligt är likväl ej heller glaset; mycket tjocka
glasskifvor qvarhålla tvärtom en del af ljuset, hvarför
man ock genom dem blott otydligt kan urskilja föremålen.

Likaså äro luften och vattnet icke fullkomligt genomskinliga.
I djupa sjöar kan man icke se ända till botten,
äfven om vattnet är aldrig så klart. Vore luften
fullkomligt genomskinlig, så skulle himmeln icke
synas oss blå, utan svart, och vi skulle se hvarje
föremål, äfven det aflägsnaste, såsnart det blott
vore i riktningen af våra ögon.

Hvarför se vi mörka kroppar, d. v. s. sådana, som
icke hafva något eget ljus, då de belysas och befinna sig
i vår synkrets?

Derför att alla kroppar återkasta de på deras yta
fallande ljusstrålar, som utgå från andra sjelflysande
kroppar, och dessa återkastade ljusstrålar framtränga
till vårt öga och der framkalla intrycket af en bild
af den belysta kroppen. Blott när en annan ogenomskinlig
kropp betäcker det belysta föremålet, d. v. s. träder
mellan det och vårt öga, kunna vi icke se det, enär
den täckande kroppen icke tillåter någon af de återkastade
ljusstrålarne att framtränga till vårt öga.

Hvarför kastar en ogenomskinlig kropp en skugga
bakom sig, då den belyses?

Derför att den ogenomskinliga kroppen spärrar vägen
för de blott i rak linie sig rörande ljusstrålarne och
för den skull hindrar dem att framkomma till det bakom
honom befintliga rummet, så att detta rum förblifver
obelyst och synes mörkt.

Det icke belysta rummet bakom en belyst och ogenomskinlig
kropp kallas skugga. Skuggans läge beror af den
lysande och den skuggande kroppens läge. Den rör sig,
om en af dessa kroppar rör sig, och är i den mån mindre,
som afståndet mellan båda är större, och ju mer
lodrätt ljuset faller på den skuggande kroppen.
Skuggans form beror uteslutande af den skuggande
kroppens form och läge. För den skull är skuggan af
ett klot på en mot ljusstrålarne lodrät yta alltid
cirkelformig. Sådana runda skuggor kasta ock alltid de
himlakroppar bakom sig, hvilka icke hafva något eget ljus,
och detta utgör ock förklaringen på uppkomsten af
sol- och månförmörkelser. Då dessa senare ega rum,
befinner sig månen i jordens skugga, under de förra
deremot jorden i månens skugga.

Fig. 52.

När den lysande kroppen är större än den belysta, så är
den egentliga skuggan, eller kärnskuggan, som alls icke
erhåller något ljus, ännu omgifven af ett mindre mörkt
rum, halfskuggan, som erhåller ljus af en del af den
lysande kroppen. Under en partiel solförmörkelse står
för den skull jorden blott i månens halfskugga.

Hvarför ser man sin bild i en spegel?

Derför att de ljusstrålar, som återkastas af den
sida af vår kropp, som är vänd åt spegeln, då de falla på
spegeln, gå igenom det genomskinliga glaset, men af
den bakom detsamma befintliga ogenomskinliga beläggningen
(folien) återkastas och framkomma till vårt öga

alldeles så, som om de utgått från en bakom spegeln
befintlig, oss liknande bild.

Hvarför ser man bilden af ett föremål i en spegel
precis så långt bakom densamma, som föremålet befinner
sig framför densamma?

Fig. 53.

Derför att alla ljusstrålar, som utgå från en lysande
punkt, af en spegelyta återkastas precis under samma vinkel,
under hvilken de falla på densamma, och för den skull också
dessa återkastade strålar i sin förlängning måste förena sig
i en punkt, som ligger precis så långt bakom spegeln, som den
lysande punkten framför densamma. De återkastade strålar,
som framkomma till ögat, göra för den skull på detta ett
intryck, som om de komme från denna föreningspunkt bakom
spegeln, enär ögat är vandt att i ljusstrålarnes riktning
söka orsaken till ljusförnimmelsen.

Denna de återkastade ljusstrålarnes föreningspunkt
kallar man för den skull den lysande punktens bild.
Men hvarje punkt på ett föremål framalstrar sin bild
bakom spegeln och detta på samma afstånd som det,
hvarpå den befinner sig framför spegeln. Alla punkter
tillsammantagna bilda åter ytan af det afspeglade
föremålet, och alla de bilder, som motsvara dessa punkter,
utgöra föremålets totalbild. Föremålets totalbild
måste således också synas bakom spegeln precis på
samma afstånd, som föremålet befinner sig framför
densamma. Sammalunda är ock bilden lik föremålet,
både till form och storlek.

Hvarför äro tunna glas-speglar bättre än tjocka?

Derför att icke blott beläggningen bakpå, utan äfven
den främre ytan af glaset afspeglar, isynnerhet om

man ser snedt derpå, och för den skull dubbla bilder
uppstå, som förvirra hvarandra och göra totalbilden
otydlig. Dessa dubbla bilders afstånd från hvarandra
måste naturligtvis alltid vara lika med glasets
dubbla tjocklek. Ju tjockare således glaset är,
desto tydligare blifva de dubbla bilderna och desto
mer störande deras verkan. De bästa speglar äro
för den skull metallspeglar, enär dessa blott
återgifva enkla bilder.

Fig. 54.

Hvarför kan man alls icke se en fullkomligt god
spegelyta?

Derför att allt det ljus, som en spegelyta erhåller,
så återkastas, att de strålar, som utgå från hvarje
punkt på de belysta kropparne, åter i en punkt bakom
spegelytan skära hvarandra, så att man bakom spegelytan
blott ser lysande punkter, nemligen de lysande punkternas
bilder, och icke spegelytan sjelf.

Hvarför gifva kroppar, som väl äro plana, men
icke polerade, icke några spegelbilder?

Derför att en sådan icke polerad yta har en mängd
små ojemnheter, som oregelbundet måste återkasta de
från en punkt utgående strålarne, så att de icke åter
förena sig i en punkt bakom den plana ytan och följaktligen
icke heller kunna frambringa någon bild af punkten.
I stället för det lysande föremålets bild ser man tvärtom
sjelfva den belysta ytan. Enär nemligen hvar punkt
på ytan erhåller ljus från oändligt många lysande punkter
och återkastar detta ljus, så måste ock från hvarje punkt
på ytan oändligt många strålar utgå åt alla håll,
så att man ser hvar punkt på ytan.

Sådant oregelbundet återkastadt ljus, som gör de icke
polerade eller icke speglande ytorna synliga för oss,
kallar man ock spridt ljus.


Hvarför kan man förmedelst en mot solen riktad
konkav spegel antända brännbara kroppar?

Derför att en brännspegel eller konkav spegel,
d. v. s. ett invändigt poleradt stycke af ett klotskal,
så återkastar alla från solen på densamma fallande
ljus-och värmestrålar, att de förena sig i en punkt framför
spegeln och der naturligtvis åstadkomma en förökad värmeverkan.
Detta sker blott då, när ljusstrålarne sins emellan infalla
parallelt, hvilket, till följd af solens ofantliga afstånd,
just är fallet med solstrålarne, samt när de tillika falla
i riktningen af brännspegelns axel, d. v. s. infalla
lodrätt i dess midt.

Fig. 55.

Den punkt, på hvilken strålarnes förening och deras förhöjda
värmeverkan inträffar, kallas brännpunkten. Den ligger hos
en inbugtig eller konkav spegel på axeln midt emellan klotets
eller spegelns medelpunkt och spegeln. Dess afstånd från spegeln
kallas brännvidd.

Hvarför plägar man förse lyktor och i synnerhet
vägglampor med speglar?

Derför att man åsyftar att i en bestämd riktning
sammanhålla de eljest från lågan åt alla håll sig spridande
ljusstrålarne, men speglarne, som icke äro något annat än
brännspeglar, likasåväl i brännpunkten förena alla parallelt
med axeln på dem fallande ljusstrålar, som ock tvärtom
parallelt med axeln återkasta alla från brännpunkten kommande
strålar. Lågan på sådana lyktor eller vägglampor måste
således alltid sättas precis i brännspegelns brännpunkt,
om alla dess ljusstrålar skola sammanhållas i en bestämd
riktning och sålunda uppfylla ändamålet af en förökad
belysning.

Hvarför visa sig på brännspeglar bilderna af föremålen
icke alltid bakom spegeln, såsom förhållandet är med plana
speglar?


Fig. 56.

Derför att äfven i en brännspegel bilden af en lysande
punkt -- och för den skull ock af ett föremål --
blott kan uppkomma derigenom, att de från den lysande
punkten utgående strålarne återkastas af spegeln och
de återkastade strålarne förenas i en punkt, men denna
förening hos brännspegeln alltid eger rum framför spegeln,
så snart den lysande punkten befinner sig på längre
afstånd än spegelns brännpunkt. Under det således
på den plana spegeln bilden blott för den skull visar
sig bakom spegeln, emedan ögat, med detsamma det
följer de återkastade strålarne, är tvunget att försätta
deras förening bakom spegeln, kommer här bilden
verkligen framför spegeln, således inom ögats
omedelbara synkrets.

En sådan bild liksom sväfvar i luften och kan verkligen
göras synlig, om man uppfångar den på en genomskinlig,
mattslipad glasskifva eller på oljadt papper, eller
till och med på rökmoln eller dimma. Äro brännspeglarne
mycket stora, så visa sig bilderna sjelfva alldeles
fristående i luften, och de användas för den skull ofta
af magici för att framkalla andesyner. Dessa bilder äro
alltid upp- och nedvända, emedan de från föremålets
öfra delar kommande ljusstrålarne af spegeln återkastas
nedåt, de, som komma från de nedre delarne, uppåt. De
äro vidare förminskade, då föremålet är mera aflägset,
men förstorade, då det är närmare, och tyckas i första
fallet vara närmare, i det senare aflägsnare. Blott när
ett föremål befinner sig mellan spegeln och dess brännpunkt,
ser man bilden bakom spegeln och detta i

rättvänd ställning, såsom i en plan spegel, men derjemte
förstorad, hvartill spegelytans inbugtighet är orsaken.

Hvarför visa de speglande glaskulorna i trädgårdar
visserligen en upprätt, men på samma gång ock förminskad
bild af omgifningen?

Derför att de ljusstrålar, som falla på sådana
speglande glaskulor, liksom i allmänhet alla de, som falla
på konvexa spegelytor, sprida sig, då de återkastas, och
visserligen åter måste förena sig bakom spegeln, men mycket
förr än på plana speglar. Till följd af denna hastigare
försiggångna förening af de återkastade ljusstrålarne
se derföre dessa bilder mindre ut, än föremålen, och
just så mycket mindre, som föremålen äro mer aflägsna.
Som nu föremålen i ett landskap befinna sig på mycket
olika afstånd, så visa sig ock bilderna af dem i en
mycket olika förminskning, och ett landskap på en
sådan glaskula företer derför ock en mycket förvrängd
totalbild.

Hvarför synas klara sjöar, i hvilka man kan se
ända ned till botten, mindre djupa än de verkligen äro?

Fig. 57.

Derför att ljusstrålarne, då de ur vattnet öfvergå
till luften, således till ett medium af alldeles olika täthet,
föras ur sin bana och framkomma så till vårt öga, som om de
kommo från helt andra, högre belägna punkter. Som vi emellertid
äro vana att tänka oss kropparne der, hvarifrån deras ljusstrålar
komma, så synes oss vattnets botten högre än den verkligen är.

Derför tyckas ock i klart vatten fiskar simma närmare ytan,
än verkligen är förhållandet. Likaså tycka vi, att ett mynt
på botten af ett glas upplyftes,  då vi hälla vatten
i glaset (Fig. 57).


Hvarför tyckes en stång, som man till en del nedsänker
i vattnet, t. ex. en snedt i vattnet hållen åra, vara
afbruten?

Fig. 58.

Derför att vi blott se den utom vattnet befintliga
delen af stången der, hvarest den verkligen befinner sig;
men de ljusstrålar, som återkastas af den under vattnet
försänkta delen, bringas vid öfvergången till luften ur
sin bana eller brytas, såsom man säger, till följd hvaraf
denna del af stången visar sig för oss på ett annat ställe,
och detta något högre, än der den verkligen befinner
sig. Stången kan således icke mer synas för oss i en
rak linie, utan måste på gränsen mellan vattnet och
luften se ut som om den vore knäckt eller afbruten.

Hvarför se vi solen då den går upp, redan innan
den verkligen dykt upp öfver horisonten?

Fig. 59.

Derför att solstrålarne, när de gå genom vår
atmosfer, från den öfre regionens tunnare lager öfvergå
till allt tätare och derunder bringas att afvika från sin
ursprungliga riktning eller brytas, så att vi icke mer
kunna varseblifva solen der, hvarest den verkligen befinner
sig, utan på ett högre beläget ställe, dit riktningen af de
till vårt öga framträngande ljusstrålarne hänvisar.

Om ljusstrålar öfvergå från ett tätare medium till ett
tunnare, t. ex. från vatten till luft, så bringas de

ännu mer att afvika från den vinkelräta riktningen, eller
brytas, såsom man säger, från normalen. När de från ett
tunnare medium öfvergå till ett tätare, t. ex. från
tunnare luftlager till tätare, så närmas de till den
vinkelräta riktningen eller brytas åt normalen. Det
sednare eger rum vid solnedgången. Solstrålarne framkomma
derför mindre snedt till vårt öga, än de framträngt i
atmosferen, till följd hvaraf det ser ut som om solen
stode högre än der den verkligen befinner sig, så att
den till och med blir synlig, då den ännu befinner sig
under horisonten.

Fig. 60.

Hvarför se föremålen ut som om de darrade, då man
ser på dem öfver ett af solen starkt uppvärmdt tak?

Derför att, till följd af uppvärmningen, ojemnt täta
luftlager uppstå öfver taket, hvilka derigenom försättas i
rörelse, så att de ljusstrålar, hvilka gå igenom dem, än
brytas mer, än mindre, och för den skull i ständigt vexlande
riktningar framkomma till vårt öga, som nu ständigt ser
sjelfva föremålen vexla läge och derigenom erhåller
förnimmelsen af en darrande rörelse.

Hvarför se vi fixstjernorna tindra, då deremot
planeternas ljus förblifver orörligt?

Derför att, till följd af fixstjernornas skenbart ytterst
ringa diameter, redan den minsta förändring i strålbrytningen --
och sådana förändringar måste de tätare och tunnare luftlagrens
ständiga rörelse i atmosferen nödvändigt förorsaka -- åstadkommer
en skenbar förändring i deras läge, således ett vacklande fram
och tillbaka. Planeterna deremot bibehålla sitt lugna, klara ljus,
emedan deras skenbara diameter är större än den största förändring,
som den ögonblickliga skiftningen i strålbrytningen förmår
åstadkomma.



Hvarför tyckes en tom glaskolf, som man snedt
neddoppar i ett glas vatten och på hvilken man sedan
ser uppifrån, icke mer vara genomskinlig, utan glänsa
såsom metall, eller som om den innehölle qvicksilfver?

Fig. 61.

Derför att ljusstrålar, då de falla mycket snedt
på gränsytan af två medier af olika täthet, icke mer
brytas, utan återkastas. Det medium, hvilket ljusstrålarne
icke mer genomgå, här den med luft uppfylda glaskolfven,
synes för den skull icke mer vara genomskinligt, utan
speglande. Af samma skäl ser man äfven små luftblåsor
i vattnet ofta som glänsande, nästan ogenomskinliga perlor,
och sammalunda blifva genom denna spegling sprickor i glas
synliga. Då en ljusstråle öfvergår från ett starkare till
ett svagare brytande medium, såsom från vatten till luft, så
är, såsom vi förut sett, brytningsvinkeln större än
infallsvinkeln; för en viss infallsvinkel måste sålunda
brytningsvinkeln blifva rät, eller, hvad som är detsamma,
den brutna strålen utgår parallelt med vattenytan. Den
infallsvinkel, för hvilken brytningsvinkeln är rät, kallas
brytningsgräns, emedan för hvarje större infallsvinkel
ej uppkommer någon bruten stråle, utan i stället en återkastad
eller reflekterad. Man kallar denna företeelse fullständig
återkastning eller total reflexion.

Hägring eller luftspegling (fata morgana) uppkommer
äfven derigenom att ljusstrålarne från ett föremål
genom brytning och total reflexion blifvit bragta ur
sin riktning.

Hvarför är snön icke genomskinlig, då deremot de små
iskristaller, hvaraf den består, i och för sig äro
fullkomligt genomskinliga?

Derför att ljuset, då det genomgår de många med
luft uppfyllda mellanrummen, som befinna sig imellan de
särskilda snökristallerna, försvagas och undergår en
riktningsförändring, så att de solstrålar, som falla på

snön, icke genomgå den, utan återkastas. De undergå
på gränsytan mellan luft och vatten förutnämnda totala
reflexion.

Af samma skäl blir äfven skummet på slemmiga vätskor
samt pulver af krossadt glas ogenomskinligt. Men häller
man vatten på snön eller glaspulvret, så återställes
genomskinligheten. Vattnet intager då de ljuset
uppehållande små luftblåsornas plats, och ljuset kan nu,
oförsvagadt, öfvergå från kroppspartiklarne till vätskan
och från denna åter till kroppspartiklarne. Af samma orsak
blir papper genomskinligt, då det bestrykes med olja.

Hvarför se vi genom en plan glasskifva, t. ex. genom
en fönster-ruta, föremålen icke brutna och ej heller på
något märkbart sätt skefva eller förvrängda?

Fig. 62.

Derför att ljusstrålarne visserligen brytas,
då de gå genom glaset, men då de träda ut i luften,
brytas åt motsatt håll, så att den afvikelse från
deras riktning, som den första brytningen föranledt,
åter upphäfves genom den andra brytningen.

Just så mycket som ljusstrålarne vid deras öfvergång
från ett tunnare medium till ett tätare (från luften
till glaset) brytas åt normalen eller den vinkelräta
riktningen, just lika mycket måste de å andra sidan, vid
deras öfvergång från det tätare mediet till det tunnare
(från glaset till luften), åter brytas från normalen.
De ljusstrålar, som utträda, äro således parallela med dem,
som infalla, och glasskifvans enda verkan är för den
skull en ringa rubbning af den plats, der man varseblifver
föremålet, men som endast kan blifva märkbar då
glasskifvorna äro mycket tjocka och äfven då blott,
när man mycket snedt ser genom dem.


Hvarför ser man genom ett tresidigt glasprisma föremålen
icke i deras verkliga läge, utan betydligt högre eller lägre?

Fig. 63.

Derför att den väg, en bruten ljusstråle tager,
beror af den vinkel, under hvilken den träffar gränsytan
mellan två olika medier, och följaktligen också den
ut- och inträdande strålen blott då kunna vara parallela,
när gränsytorna, vid hvilka strålen ut- och inträder,
äro parallela. Men om gränsytorna hafva en viss lutning
mot hvarandra, såsom förhållandet är med ett tresidigt
glasprisma, så måste den utträdande ljusstrålen hafva
en annan riktning än den inträdande, och detta på sådant
sätt, att den afviker uppåt, när prismats s. k. brytande
kant är riktad nedåt och tvärtom, nedåt då prismats kant
är vänd uppåt.

Då man betraktar ett föremål genom ett sådant prisma,
ser man det för den skull också lägre än det verkligen
befinner sig, såsnart kanten eller prismats så kallade
brytande vinkel är riktad nedåt, och högre än det
verkligen befinner sig, då prismats kant är riktad uppåt.

Hvarför kallar man utbugtiga, d. v. s. på båda
sidor med konvexa ytor försedda glas eller linser äfven
brännglas.

Fig. 64.

Derför att ljusstrålarne vid deras inträde i en
sådan lins äfvensom vid deras utträde brytas, och detta
på sådant sätt, att alla ljusstrålar, som inträda
parallelt med linsens axel (d. v. s. den linie som
sammanbinder ytornas medelpunkter), efter sitt utträde
förenas i en punkt. Som nu likväl värmestrålarne
också brytas på samma

gång som ljusstrålarne, så framalstras i denna föreningspunkt
en sådan hetta, att brännbara kroppar antändas.
Man kallar för den skull ock denna punkt brännpunkten
och dess afstånd från linsen brännvidden.

Som nu tvärtom de från brännpunkten kommande
ljusstrålarne så måste brytas genom linsen, att de alla
efter sitt utträde gå vidare i parallel riktning, så
använder man också, i synnerhet på fyrbåkar, sådana linser
i stället för konkav-speglar, för att i en riktning
sammanhålla det ljus, som kommer från en i brännpunkten
stående lampa.

Hvarför ser man en aflägsnare och tillika förstorad
bild af ett föremål, som man betraktar genom en utbugtig
(konvex) lins eller ett s. k. solglas?

Fig. 65.

Derför att de ljusstrålar, som komma från en lysande
punkt på ringa afstånd, vid sin gång genom en utbugtig
(konvex) lins så brytas, att de vid utgåendet divergera
eller sprida sig från hvarandra, således för ögat måste
synas som om de komme från ett större afstånd, och detta
för den skull emedan ögat försätter punktens bild dit,
der de till detsamma framkommande strålarne förena sig.
Men tillika måste också hela föremålets bild framträda
i förstorad skala, enär de från dess yttersta punkter
kommande brutna ljusstrålarne bilda en större vinkel


med hvarandra och för den skull ock gifva den sedda bilden
en större diameter.

Denna förstoring eger emellertid endast rum då, när
föremålet befinner sig mycket nära linsen, eller, rättare
sagdt, inom dess brännvidd. Befinner det sig utom bränvidden,
så förena sig dess strålar på andra sidan om linsen
och framalstra der en bild.

Hvarför åstadkommes genom en konvex glaslins
en förminskad och upp- och nedvänd bild af ett aflägset
föremål, hvilken bild man kan uppsamla på ett pappersark
på andra sidan om linsen?

Derför att de från en aflägsen punkt kommande
ljusstrålarne vid sin gång genom linsen brytas och närma
sig hvarandra och för den skull komma att förena sig
bakom linsen på ett ringare afstånd, men derigenom
framalstra de en bild af föremålet, som måste vara så
mycket mindre, som föremålet är mera aflägset, och ju
aflägsnare föremålet är, desto närmare kommer bilden
intill brännpunkten.

Fig. 66.

Som de strålar, hvilka komma från föremålets öfre
del, genom linsen bringas till att afvika nedåt, de,
som komma nerifrån uppåt, så måste denna bild blifva
upp-och nedvänd. Denna bild är emellertid en verklig,
som kan göras synbar på ett ark papper, icke blott en
sådan som ögat skapar sig, då det följer ljusstrålarne
tillbaka till deras förening.

Hvarför visa sig alla föremål, som man ser genom
ett inbugtigt (konkavt) glas, visserligen rättvända,
men förminskade och närmade till hvarandra?



Fig. 67.

Derför att de från en punkt kommande ljusstrålarne genom
ett konkavt glas, d. v.  s. en på båda sidor inbugtig lins,
så brytas, att de sprida sig (divergera) ännu mer, än före
sin brytning, så att ögat följaktligen måste söka deras
förening och således ock deras utgångspunkt närmare, än den
verkligt lysande punkten, och föremålet sjelft måste för
den skull ock synas ögat mindre än det verkligen är.

Hvarför synes oss ett föremål så mycket mindre,
som det är mera aflägset?

Fig. 68.

Derför att vi bedöma ett föremåls storlek efter
synvinkeln, d. v. s. den vinkel, som bildas i ögat genom
de från ett föremåls båda yttersta gränspunkter kommande
strålarne.

Denna synvinkel beror likväl icke blott af föremålets
verkliga storlek, utan äfven af dess afstånd; den är
så mycket mindre, som föremålet är mera aflägset. För
den skull kan ock ett stort, men aflägset föremål (cd)
fullkomligt fördöljas af ett litet, men närbeläget.
Med handen kan man fördölja ett aflägset träd, ja till
och med en hel verldskropp, såsom t. ex. en fixstjerna.

Hvarför tyckas om vintern, i ett snöbetäckt landskap,
aflägsna föremål vara närmare, än om sommaren?

Derför att den starkare belysning, som är en följd
af ljusets starka återstrålning genom snön, vilseleder
oss i fråga om afståndet.


Vårt omdöme om afstånd bestämmes nemligen hufvudsakligen
af klarheten och tydligen hos det sedda föremålet.
Derföre misstaga vi oss också ofta på en aflägsen
nattlig eldsvåda, och anse den närmare, än den
verligen är; ty elden lyser om natten starkare än om
dagen.

Hvarför ser himlahvalfvet nästan ut som om det
vore nedtryckt?

Derför att de öfver oss befintliga luftlagren äro
genomskinligare och klarare, än de vid horisonten, och
derför att derjemte ingenting finnes mellan himmel och
jord, hvarefter man skulle kunna mäta afstånden.

Vårt omdöme om afstånd bestämmes nemligen af de mellan
oss och föremålet befintliga tingen. På en slätt utan
träd synas alla föremål närmare, än på en ojemn, här
och der med träd och hus besatt eller genom kullar
och skogar afbruten yta. Detta är ock orsaken hvarför
man plägar uppskatta höjder alltför lågt.

Hvarför synas solen och månan vid deras
upp- och nedgång större än annars.

Derför att de, till följd af ljusets försvagande
genom den lägre atmosferens tätare luftlager, synas
mindre ljusa än på en större höjd, och derför att vi
tillika vid deras upp- och nedgång varseblifva de många
mellan oss och dem på jorden befintliga föremålen, samt
att vi derigenom förledas att anse dem för aflägsnare
och större än eljest.

Hvarför se vi icke med båda ögonen en dubbel
bild af föremålen?

Derför att vårt öga söker en lysande punkt på det
ställe, dit riktningen af de från den lysande punkten
kommande strålarne hänvisar, men båda ögonen mottaga
det sedda föremålets bild på likartadt belägna ställen
af ögats känsliga nervhinna eller på den såkallade

näthinnan, så att båda intrycken för den skull måste
förnimmas såsom likartade eller lika.

Faller ett föremåls bild i båda ögonen icke på likartade
ställen af näthinnan, så äro ock samma kropps intryck
på båda ögonen olika, och vi se den dubbel. Derom kan
man lätt öfvertyga sig, om man håller två finger
raka på något afstånd från ansigtet, det ena bakom
det andra. Riktar man då båda ögonen på det närmaste fingret,
så faller dess bild i båda ögonen på midten af näthinnan,
och man ser det enkelt; men det aflägsnare fingrets bild
ligger i högra ögat till venster, i det venstra till höger
om näthinnans midt, och man ser det för den skull dubbelt.
Fäster man deremot blicken på det aflägsnare fingret, så
ser man detta enkelt och det närmare dubbelt.

Hvarför varseblifver man en lysande ring, då man
hastigt i mörkret svänger omkring ett glödande kol?

Derför att ett på näthinnan gjordt ljusintryck icke
plötsligt upphör, utan fortfar någon tid innan det helt
och hållet försvinner, och följaktligen måste flera
ljusintryck, som så hastigt följa på hvarandra, att det
föregående ännu fortfar, då det efterföljande inträder,
förena sig till en enda förnimmelse och samtidigt
uppfattas af ögat.

Hvarför ser ett friskt öga nära och aflägsna föremål
lika tydligt?

Derför att ögat har den förmåga att det kan förändra
sin form och lämpa den efter föremålens afstånd, d. v. s.
åstadkomma att såväl de från närbelägna som aflägsna föremål
kommande ljusstrålar förena sig just på den känsliga näthinnan
och således framalstra en tydlig bild.

Ögat består nemligen af flera genomskinliga hinnor och vätskor.
Hela den klotformiga ögongloben är utvändigt omgifven af en
hård hornhinna, af hvilken blott den främre delen är
genomskinlig. En genomskinlig
linsformig, på båda sidor konvex kropp, den såkallade
kristall-linsen, delar ögonglobens inre i två kamrar.
Den bakåt belägna kammarens inre vägg är beklädd med
åderhinnan och denna åter med näthinnan, öfver hvilken
synnerven utbreder sig. Det inre rummet af denna kammare
uppfylles af den genomskinliga glasvätskan, den
främre kammarens af den likaledes genomskinliga
vattenvätskan. Genom dessa hinnor och vätskor -- den
främre, betydligt krökta hornhinnan, vattenvätskan,
kristall-linsen och glasvätskan -- måste alla ljusstrålar
gå, innan de träffa näthinnans nerver. Under denna genomgång
brytas de naturligtvis och förenas till en liten bild. Denna
bild kan likväl blott då vara tydlig, när den uppstår på
näthinnan. Nu veta vi emellertid, att de bilder, som uppstå
genom en konvex lins -- sådan som ögat och i synnerhet dess
kristall-lins väsendtligen är -- ingalunda alla falla på lika
afstånd från linsen. Ett aflägset föremåls bild uppkommer

Fig. 69.
a)hårda hornhinnan; b) genomskinliga hornhinnan;
c) åderhinnan; d) näthinnan; e) vattenvätska;
f) kristall-linsen; g) glasvätskan.

tvärtom mycket nära linsen, då deremot ett närbeläget
föremåls bild visar sig mera aflägsen. Genom
kristall-linsen skulle för den skull blott de kroppar,
som befinna sig på ett bestämdt afstånd från ögat,
noggrannt afbildas på näthinnan; bilderna af mera aflägsna
föremål deremot skulle falla framför, bilderna af närmare
föremål bakom näthinnan, och sålunda skulle det blifva
omöjligt att tydligt se någonting. Ögats egenskap att
lämpa sig efter föremålens afstånd, beror således af en
formförändring hos dess ljusbrytande beståndsdelar. Vid
betraktande af nära belägna föremål utvidgas ögat och
kristall-linsen aflägsnas derigenom från näthinnan, så att
bilden icke mer kan falla bakom utan på näthinnan.
Vid betraktande af aflägsna föremål blir ögat plattare
och närmar linsen intill näthinnan, så att bilderna icke
falla framför, utan på näthinnan. På detta sätt är det
i båda fallen möjligt att se tydligt.

Hvarför se långsynta personer, då de icke begagna
glasögon, närbelägna föremål mycket otydligt?

Derför att deras ögon med åren eller till följd af
vana hafva förlorat förmågan att förändra sig på ett sätt,
som är lämpligt för att se på nära håll. Som nu de från
närbelägna föremål kommande ljusstrålarne icke blifva
starkt nog brutna genom kristall-linsen, falla de för den
skull redan före sin förening på näthinnan, hvarest de
således af hvarje punkt på föremålet framkalla en bild,
som likväl icke är någon punkt, utan en liten ring, som

Fig. 70.

sammansmälter med dylika närbelägna ringar och sålunda
gör, att hela föremålets bild blir otydlig.

Långsynta personer måste för den skull, för att kunna
se närbelägna föremål, begagna glasögon, och det sådana,
som äro försedda med utbugtiga (konvexa) glas, hvilka
hafva förmåga att starkare bryta ljusstrålarne och
åstadkomma att de förr närma sig till hvarandra, så att
de förena sig på näthinnan och der framalstra tydliga
bilder.

Hvarför se somliga menniskor icke, eller åtminstone
endast mycket otydligt, aflägsna föremål då de deremot
mycket väl se närbelägna?

Derför att ögonen hos dem. som man kallar närsynta,
genom vanan förlorat förmågan att förändra sig så,
som det erfordras för att kunna se på afstånd, samt att
deras kristall-lins och hornhinna äro för starkt krökta,
så att de genomgående ljusstrålarne från aflägsna föremål
blifva för starkt brutna och redan förena sig framför
näthinnan och först falla på denna, då de åter skiljas åt,
hvilket har till följd, att på densamma bilderna af punkter
åter icke framträda såsom punkter, utan såsom ringar.

Fig. 71.

För att tydligt kunna se aflägsna föremål, måste
närsynta personer för den skull begagna glasögon med
inbugtiga (konkava) glas, medelst hvilka ljusstrålarne
bringas till att sprida sig (divergera), så att den för
starka ljusbrytningen i kristall-linsen icke vidare kan
förhindra deras förening på näthinnan.


Hvarför blifva vi genom en lupp eller ett mikroskop
iståndsatta att tydligt se föremål, som äro för små
för att kunna varseblifvas med blotta ögat?

Fig. 72.

Derför att luppen tillåter oss att på mycket nära
håll betrakta det lilla föremålet, och detta ser så mycket
större ut, ju närmare det är ögat och ju större synvinkeln är.
Ögat är nemligen icke i stånd att se tydligt på hvad afstånd
som helst. Det minsta afstånd, på hvilket man kan se tydligt,
utgör för ett friskt öga 9 tum; närmas föremålen ögat ännu mer,
så förmå strålarne ej mer att på näthinnan förena sig till en
tydlig bild.

Detta afstånd benämnes synvidd. 

Fig. 73.

Luppen är en konvex lins, som framalstrar en aflägsen bild
af ett föremål, som befinner sig inom dess brännvidd,
d. v. s. mellan densamma och brännpunkten (Fig. 72).
Håller man för den skull en sådan lupp för ögat, så kan
man tillställa så, att det bakom densamma befintliga
föremålets bild framträder just inom det afstånd, på hvilket
man kan se tydligt. Ju mindre linsens brännvidd är, dess
närmare måste det lilla föremålet föras till densamma,
såvida dess bild skall synas pä samma afstånd. Men ju
närmare intill ögat föremålet skrider, dess större blir
synvinkeln, och så mycket

mera förstoradt visar det sig. En lupp förstorar
öfverhufvud så många gånger, som dess brännvidd innehålles
i ögats synvidd.

I ett sammansatt mikroskop (Fig. 73) ser man den
af en lins (objektiv-linsen AB) i ögats närhet
framalstrade bilden (b) genom en annan lins
(ocularet CD), och föremålet visar sig derför
i ännu starkare förstoring, emedan den bild redan är
förstorad, hvilken man betraktar genom luppen.

Hvarför ser man blott med båda ögonen föremålen
såsom verkliga kroppar och hvarför kan man, om
ock likheten är aldrig så förvillande, dock skilja bilden
af en kropp från en verklig kropp?

Derför att vi af en kropp i hvardera ögat erhålla
en annan näthinnebild; vi se nemligen med venstra ögat
mer af densammas till venster liggande delar, med
det högra mer af dem, som äro belägna till höger, och
det är sammanfattningen af dessa olikartade, men samtidiga
intryck, som tjena till stöd för vårt omdöme, då vi få
en föreställning om kroppen.

Stereoskopets konstruktion utgör en efterhärmning af
detta vårt naturliga förfaringssätt, då vi se. Två
från något olika ståndpunkter tagna ritningar eller
fotografier, föreställande en figur eller ett landskap,
läggas bredvid hvarandra och betraktas genom linser,
som äro så anbragta, att deras axlar skära hvarandra
på afståndet för tydliga seendet och att de båda
bilderna af föremålet der sammanfalla.

*




Färgerna.

På samma sätt som vi såsom olika toner förnimma ljudvågor
af olika hastighet, så förnimma vi ljusvågor af olika hastighet
såsom färger. De ljusvågor, som röra sig snabbast, visa sig för

vårt öga som violetta strålar, de som röra sig långsammast som
röda. Hastigheten af de vågrörelser, af hvilka ljuset uppkommer,
är vida större än ljudvågornas hastighet. Under det den lägsta
hörbara ton motsvarar omkring 8 vågrörelser i sekunden, den
högsta omkring 24000, framalstras det röda ljuset af vågrörelser,
hvilkas antal i sekunden utgör 450 billioner och antalet af de
vågrörelser, af hvilka det violetta ljuset uppkommer, utgör till
och med 790 billioner i sekunden. Till följd af deras vågrörelsers
olika hastighet måste för den skull ock ljusstrålar af olika
färger brytas olika. De som hafva de kortaste ljusvågorna och
följaktligen den största svängningshastigheten, således de
violetta strålarne, måste vid genomgången genom ljusbrytande
medier mera brytas än de, som hafva den största våglängden och
den minsta svängningshastigheten, såsom de röda strålarne. För
den skull kan det hvita solljuset, i hvilket alla de olika färgerna
äro blandade, genom brytning sönderdelas i sina särskilda färger.

Då nemligen ofärgadt ljus, såsom solljuset, öfvergår från ett
ämne till ett annat, undergår det icke endast en
riktningsförändring, utan det sönderdelas äfven i flera olika slags
ljus, hvilket fenomen benämnes dispersion eller färgspridning.
Då solljuset får genomgå ett prisma af glas eller något annat
genomskinligt och färglöst ämne, erhåller man en färgad bild, som
kallas solspektrum. Inom detsamma finnes egentligen en
oändlighet af färgskiftningar, men man urskiljer sju (eller sex)
hufvudfärger, förekommande i följande ordning: violett (v), indigo,
blått (b), grönt (gr), gult (g), orange (o), rödt (r).

Äfven om man betraktar upplysta föremål genom prismat,
så visa sig ganska tydliga färger.

*

Hvarför se vi en praktfull färgbild, då vi låta
solljuset gå igenom ett tresidigt glasprisma, isynnerhet
i ett mörkt rum, i hvilket endast några få solstrålar
kunna ingränga genom en liten öppning?

Derför att solstrålarne vid genomgången genom
prismat brytas, och detta så, att de, när prismats kant är
vänd nedåt, brytas uppåt; men som de brytas olika, så
måste ock deras afvikelse ur riktningen blifva olika,
så att de i bilden icke mer synas öfver, utan bredvid
hvarandra. Dessa olika brytbara strålar af solljuset
äro således skilda åt genom prismat och framträda för
sig såsom särskilda färger, öfverst de med största
brytbarheten, eller de violetta, dernäst de blå,
de gröna, de gula, de orangefärgade, och slutligen
de med minsta brytbarheten, eller de röda. Den genom
prismat framalstrade färgbilden eller spektrum visar
sig således icke blott uppflyttad, utan äfven utdragen
i längden.

Fig. 74.

Att färgerna verkligen blott framalstrats genom en
sönderdelning af ljusstrålarne, bevisas deraf, att om
man åter låter alla dessa färgade strålar gå igenom
en konvex glaslins, som åstadkommer deras förening,
så blir bilden åter hvit.

Hvarför blänka ofta daggdroppar i morgonsolens sken
med de praktfullaste färger?

Derför att daggdropparne starkt bryta de genomgående
solstrålarne, men hvarje daggdroppe, vid en bestämd
riktning af ögat, blott låter ett enda slag af färgade
strålar framkomma till detsamma, under det att de
öfriga färgade strålarne afvika så mycket från denna
riktning, att de obemärkt gå förbi ögat. Bland de många
af solen belysta daggdropparne visar sig således en för
ögat såsom grön, en annan, som befinner sig lägre,
violett, en tredje, ofvanför denna, röd, och så visa
sig för ögat de mest olika färger, hvilka måste skifta
för hvarje steg, enär, för hvar olika riktning ögat intager,
hvarje droppe tillsänder det en olika färgad ljusstråle.


Hvarför bildar sig en mångfärgad regnbåge, då
solstrålarne träffa ett regnande moln, som står midt
emot solen?

Fig. 75.

Derför att solstrålarne, då de inträda i regndropparne,
brytas och återkastas af deras mörkare bakvägg, hvarpå de,
då de utträda ur dropparne, än en gång brytas samt
sönderdelas i färgade strålar, som framkomma till vårt
öga, då vi stå så, att vi hafva framför oss molnet,
från hvilket det regnar, och solen bakom oss.

Från hvarje droppe, liksom från hvarje daggdroppe
i gräset, kommer, då ögat innehar en bestämd riktning,
blott ett enda slag af färgade strålar fram till ögat.
I ett volyminöst regnmoln finnas dock tillräckligt med
droppar öfver hvarandra för att tillsamman kunna förete
alla regnbågens färger. Från de högsta dropparne framkomma
blott till ögat de nedersta, röda strålarne, under det
att de öfriga gå förbi detsamma. Deremot äro de nedersta
dropparne violettfärgade, derför att de öfriga, de
blåa, gröna, gula och röda strålarne icke träffa ögat.

Hvarför har regnbågen alltid formen af en cirkelbåge?

Derför att de regndroppar, som förete samma färg,
nödvändigt måste hafva samma läge mot solen och mot

dens öga, som betraktar dem, och således alla utträdande
röda strålar måste bilda samma vinkel med solstrålarne,
såframt icke tillika med vinkeln äfven färgen skall
förändra sig; men alla utträdande strålar måste derjemte,
för att kunna varseblifvas, hafva riktningen mot ögat,
och ett sådant läge kunna slutligen öfverhufvud endast
de droppar hafva, hvilka befinna sig i en krets.

Hvar och en, som observerar en regnbåge, ser för
den skull blott sin egen regnbåge och en rak linie, som
drages från solen till den observerandes öga, träffar
alltid medelpunkten af den cirkelbåge, hvaraf regnbågen
utgör en del. Just för den skull beror ock regnbågens
storlek af dess ställning till solen. Den bildar vid
solens upp- och nedgång en fullkomlig halfcirkel, och ju
högre solen står, ett desto mindre cirkelsegment är den.
Vid middagstiden se vi för den skull öfverhufvud
ingen regnbåge.

Man ser sålunda en regnbåge, så snart det regnar på
ena sidan och solen skiner från den andra, hvarvid
regnbågen bildar en kägla, som har sin spets i sjelfva
ögat, och hvars axel sammanfaller med den räta linie,
som går från solen genom åskådarens öga. Om dessa
vilkor äro uppfyllda, så ser man en regnbåge i det fint
fördelade vattnet af springbrunnar och vattenfall, hvarvid
man stundom ser en regnbåge, som bildar en hel cirkel.

Hvarför varseblifva vi vanligen öfver den egentliga
regnbågen ytterligare en annan, mindre lifligt färgad, och
i hvilken färgerna gå i motsatt ordning?

Fig. 43.

Derför att solstrålarne i högre belägna regndroppar
stundom två gånger brytas och två gånger reflekteras,
så att den stråle som afvikit ur sin riktning, är den röda
strålen, hvilken här är högst, då deremot i den

egentliga regnbågen de öfversta strålarne, som komma från
hvarje droppe, äro violetta. Från de öfversta dropparne
framkomma likväl äfven här till ögat de understa strålarne,
således de violetta, från de understa dropparne
de öfversta strålarne, således de röda. Färgerna
framträda således i omvänd ordning, och att de äro mindre
lifliga beror deraf, att ljuset försvagas derigenom att
det två gånger reflekterats.

Hvarför förete de flesta kroppar i naturen
egendomliga färger?

Derför att alla icke lysande kroppar blott derigenom
blifva synbara för oss, att de återkasta och till vårt öga
låta framkomma det på dem fallande ljuset, samt att
de flesta kroppar hafva den egenskapen, att på sin yta
sönderdela det på dem fallande ljuset och blott återkasta
ett bestämdt slag af det färgade ljuset, men absorbera
alla öfriga färgstrålar.

Röda kroppar återkasta blott rödt ljus, blåa endast blått.

Hvarför synas oss somliga kroppar hvita, andra
svarta?

Derför att de förra hafva den egenskapen att återkasta
det hvita sol-ljuset osönderdeladt, de senare deremot
nästan alls icke återkasta ljuset och derför alldeles
tyckas sakna ljus.

Snöytor äro för den skull utomordentligt bländande,
enär de alls icke absorbera något ljus, således låta
nästan allt ljus, som faller på dem, framkomma
till ögat.

Hvarför har man så svårt att vid lamp- eller ljussken
skilja vissa färger, företrädesvis de gröna och de blå?

Derför att våra lamp- och ljuslågor företrädesvis
hafva en gul färg och innehålla endast föga blått eller
grönt ljus, men en kropp blott kan låta det ljus återstråla,
hvilket den mottager. Nu har en blå kropp den egenskapen,
att den blott återkastar blått ljus, men absorberar allt
annat. Mottager den för den skull intet
blått ljus från den belysande lågan, så kan den
öfverhufvud icke återkasta något ljus. Den synes derför
endast grå. Men detsamma är äfven förhållandet med den
gröna kroppen. Båda återkasta vid ljussken för litet
ljus, för att deras färger tydligt skulle kunna framträda.
Bäst kan man öfvertyga sig derom, om man gnider in
salt i veken på en spritlampa. Dess låga gifver då
nästan endast gult ljus ifrån sig, och alla icke gult eller
hvitt färgade kroppar se vid denna belysning nästan
smutsgråa ut, och om de hafva någon mörkare färg,
tyckas de nästan vara svarta.

Ehuru man genom en passande blandning af gult och
rödt erhåller orange (gult och blått gifva grönt, blått
och rödt gifva violett), så bestå dock alla slagen af
färgadt ljus i solspektrum af enkelt ljus. Det af färgade
kroppar återkastade ljuset är likväl merändels sammansatt;
gult af orange och grönt, grönt af gult och blått o. s. v.

Liksom det ofärgade (hvita) ljuset kan sönderdelas i
färgade beståndsdelar, så kan man tvärtom frambringa
ofärgadt ljus genom att åter förena dessa färgade
beståndsdelar. Det är dock icke nödvändigt att förena alla
spektrums färger, för att få hvitt ljus; dertill förslå
redan två färgslag, om de i riktigt förhållande förenas;
dessa två färgslag sägas vara hvarandras fyllnads- eller
komplementfärger. Komplementära äro sålunda: rödt och grönt,
gult och violett, blått och orange.

Hvarför ser himmeln blå ut, när den är klar?

Derför att atmosferens luft ingalunda är fullkomligt
genomskinlig, utan återkastar en del af solljuset, och
det företrädesvis de blå strålarne.

Eljest skulle himmeln synas oss svart, och vi skulle
om dagen se stjernorna på densamma. Verkligen ser
man ock på betydliga höjder himmeln öfver sig mörkare.
Blott den till vattenångor förtätade vattengasen gör
stundom himmelens blåa färg blekare. Derför visar sig

himmeln hos oss renast blå efter regn, då vattenångorna
genom nederbörden aflägsnats ur luften. Likaså är
himmeln i sydligare länder mera djusblå än hos oss,
emedan luften der är friare från vattenångor.

Hvarför har himmeln vid solens upp- och nedgången
en röd färg?

Derför att vattengasen, då solen går upp eller ned,
i luften börjar att förtäta sig till små dimmblåsor, och
dessa hafva den egenskap, att blott släppa igenom sig
solljusets orangeröda strålar. Praktfullast är derför
aftonrodnaden, när vattengasen först, till följd af jordens
mot solnedgången inträdande afsvalning, börjar att tätna,
och solstrålarne sedan, emedan solen står så lågt, hafva
att tillryggalägga en lång väg genom de uppkommande
små dimmblåsorna. Innehåller deremot atmosferen redan
så mycket vattengas, att den före solnedgången tätnar
till dimmor och moln, så visar sig blott en matt, gul
aftonrodnad, och man anser detta med rätta såsom ett
förebud att det snart kommer att regna.

På morgonen deremot kan vattengasen för det mesta
först börja att uppstiga då, när solen redan verkat
en tid bortåt. Solen står då redan högt, och dess
strålar hafva en kortare väg genom de af små dimmblåsor
uppfyllda lagren. Morgonrodnaden färg är för den skull
mindre liflig än aftonrodnadens. Blott i de fall, att
atmosferen redan hade ett så ymnigt förråd vattengas,
att den trots soluppgången öfvergår i dimmform, ser
man en präktig morgonrodnad, hvilken likaså är ett
förebud till regn, som den matta aftonrodnaden.

*



Magnetism och elektricitet.

Med magnetism menas den egenskap, vissa kroppar hafva, att
draga till sig jern. De kroppar, hvilka redan i sitt naturliga
tillstånd förete denna attraktion eller magnetiska kraft, såsom
den i jorden förekommande magnetjern-stenen, kallas naturliga
magneter, de deremot, som först genom särskild behandling erhålla
denna kraft, kallas konstgjorda magneter. Magneten företer
icke på hela sin yta egenskapen att lika starkt draga till sig jern,
utan företrädesvis på två midt emot hvarandra belägna ställen,
som man kallar dess poler. Närmar man en magnets pol till en
annan magnet, så drager den till sig dess ena pol och stöter ifrån
sig dess andra. Som jorden sjelf är en stor magnet, hvars poler
nära nog sammanfalla med dess astronomiska poler, så verkar
den ock attraherande och repellerande på en magnets poler.
Hvarje fritt sväfvande magnetstång (magnetnål) intager för den
skull ett bestämdt läge, och det så, att den ena spetsen visar åt
norr, den andra åt söder. En magnets mot norr riktade pol
kallas för den skull dess nordpol, den andra dess sydpol.

Åtskilliga kroppar, i synnerhet harz, glas och svafvel, erhålla
genom gnidning förmågan att på något afstånd draga till sig lätta
kroppar, såsom papperslappar, eller små kulor af kork eller
flädermärg. Man kallar dem då elektriska och betecknar orsaken
till denna attraktion med benämningen elektricitet. Denna
elektriska attraktion skiljer sig från den magnetiska derigenom,
att en repulsion genast följer på densamma, så snart den attraherade
kroppen blifvit berörd, hvilket icke är fallet med den magnetiska
attraktionen. Elektriciteten meddelas andra kroppar medelst
beröring och fördelning; men under det att åtskilliga kroppar i detta
fall blott blifva elektriska på det vidrörda stället, sprider sig hos
andra elektriciteten genast öfver hela ytan. Man kallar för den
skull de senare goda elektricitetsledare, de förra dåliga
elektricitetsledare eller icke-ledare. Silke, glas och harz äro icke-ledare,
metaller goda elektricitetsledare. Berör man två på silkestrådar

upphängda små kulor af flädermärg med en genom gnidning elektrisk
gjord glasstång, så blifva de sjelfva elektriska och stöta
hvarandra ifrån sig. Gör man två andra små kulor genom beröring
med en gniden lackstång elektriska, så stöta de hvarandra
likaledes ifrån sig. Närmar man en genom glasstången elektrisk
gjord liten kula till en, som är gjord elektrisk medelst lackstången,
så attrahera de hvarandra häftigt. De hafva således båda en olika,
nemligen en motsatt elektricitet, och båda dessa slag af
elektricitet hafva erhållit benämningen glas- och hartz-, eller
positiv och negativ elektricitet. Kroppar, som äro liknämnigt
elektriska, eller, som man säger, laddade med liknämnig elektricitet,
repellera hvarandra; kroppar, som innehålla oliknämnig elektricitet,
attrahera hvarandra.

Icke blott genom gnidning, utan äfven på annat sätt kan
elektricitet i kroppar framkallas; företrädesvis sker detta genom
ömsesidig beröring mellan olikartade kroppar, i synnerhet mellan
olika metaller, äfvensom medelst kemiska processer. Den genom
beröring framalstrade elektriciteten kallar man ock, efter dem,
som upptäckt den, Galvanisk eller Voltas elektricitet, men dess
fenomener sammanfattas under benämningen galvanism. När två
metaller genom beröring blifva elektriska, så visar den ena positiv,
den andra negativ elektricitet. En och samma metall blir än positiv,
än negativ, alltefter den metall, med hvilken den kommer i beröring.
Man kan derför så i en följd ordna alla metaller, att hvar och en
blir negativ med hvarje föregående, och positiv med hvarje efterföljande.
Bland de bekantare metallerna är zinken den mest positiva; sedan är
ordningsföljden denna: bly, tenn, jern, koppar, silfver, guld,
platina; den mest negativa är kolet. På ju längre afstånd från
hvarandra två metaller befinna sig i denna ordningsföljd, desto
kraftigare är motsatsen af de hos dem framkallade clektriciteterna
eller deras elektriska spänning (tension). Zink och platina
äro således en kraftigare elektricitetskälla än zink och koppar;
men zink och kol äro en ännu kraftigare. Af den elektriska
spänningens styrka beror ock elektricitetens verkan, hvilken
alltid är en följd deraf, att de elektriska motsatserna utjemnas.
Detta utjemnande försiggår antingen omedelbart genom närmande
af en annan kropp af motsatt
elektricitet, i hvilket fall det gifver sig tillkänna genom fenomener
af attraktion och repulsion, derigenom att icke ledande kroppar
genomborras och krossas samt att gnistor öfverspringa; eller det
eger rum genom förmedling af en ledande kropp, genom hvilken
elektriciteten liksom rör sig från den ena polen till den andra.
Denna rörelse kallar man elektrisk ström samt benämner den från
den positiva till den negativa polen riktade strömmen positiv, den
motsatta negativ ström. Verkningarne af denna ström äro dels
fysikaliska, dels kemiska, dels fysiologiska. Den framalstrar ljus
och värme, hvilket dels bevisas af de öfverspringande gnistorna,
dels deraf att ämnen, som under andra omständigheter endast
med möda kunna försättas i smältning, genom densamma råka i glöd
och smälta. Den sönderdelar vidare kemiska föreningar, och
det har först, som bekant är, med dess tillhjelp lyckats att
sönderdela vatten i dess beståndsdelar, väte och syre. Den
åstadkommer häftiga skakningar, det såkallade elektriska slaget,
i djur-och menniskokroppar. Den framalstrar slutligen magnetiska
verkningar, enär den å ena sidan förvandlar icke magnetiskt jern
till magnetiskt; å andra sidan hos fritt rörliga magneter
åstadkommer en bestämd riktning. Af dessa de elektriska strömmarnes
verkningar beror för den skull ock de flesta tillämpningar af
elektriciteten, som i det praktiska lifvet förekomma.

*

Hvarför blifver en jernstång, som man bringar i
beröring med polen af en magnet, sjelf magnetisk och
drager sedan ock å sin sida jern till sig?

Derför att allt jern redan i sitt naturliga tillstånd så
att säga innehåller magnetism, men de båda magnetiska
motsatserna, nord- och sydmagnetism, hålla jemnvigt med
hvarandra i jernstången, tilldess en af dessa magnetismer,
derigenom att en magnetpol närmas till densamma, attraheras,
och den andra på detta sätt göres fri och verksam.
Genom närheten af en magnet eller beröring med densamma
fördelas således i jernet den naturliga magnetismen.
Är det sydpolen af en magnet, som närmas, så attraherar
denne jernets nordmagnetism, och jernets
sydmagnetism blir verksam på den motsatta ändan. Vid
en magnets pol fasthänga sig för den skull ofta hela
kedjor af järnfilspån, och man kan äfven vid den
fasthänga flera nycklar eller spikar.

Fig. 77.

Denna fördelande verkan utöfvar magneten till och med
tvärs igenom andra kroppar. Jernfilspån, som ligga
på ett pappersark eller ett bräde, sättas i rörelse
genom en derunder hållen magnet.

Hvarför blir det två magneter af en magnet, om
man bryter af den på midten?

Fig. 78.

Derför att i en magnet de båda magnetiska
krafterna icke äro så skilda från hvarandra, att all
nordmagnetism är hopad i den ena hälften och all
sydmagnetism i den andra, utan tvärtom båda magnetismerna
finnas tillstädes i hvar och en af magnetens småpartiklar
och blott äro skilda så att i alla småpartiklarne
sydmagnetismen ligger åt den ena sidan, nordmagnetismen
åt den andra. Så länge småpartiklarne beröra hvarandra,
upphäfva hvarandra nord- och sydmagnetismen på det ställe,
der de beröra hvarandra. Så snart delarne blifvit skilda,
framträda ock vid deras ända de magnetiska motsatserna.
Man kan för den skull sönderbryta en magnet i hur många
stycken som helst, af hvilka då hvart och ett åter kommer
att förete en egen nord- och sydpol.

Hvarför kan man genom bestrykning med en magnet
göra en stålstång varaktigt magnetisk, då deremot

mjukt jern mycket snart åter förlorar sin magnetiska
kraft?

Derför att stål visserligen vida kraftigare motstår
fördelningen af de båda magnetismerna, än mjukt jern,
men ock sedermera lika envist hindrar de båda
magnetismernas återförening, sedan deras fördelning
en gång egt rum.

Som nu stålet endast med mycken svårighet kan göras
magnetiskt, och den magnetiska fördelningen blott
småningom inträder, och detta endast på de ställen,
som beröras af magneten, så måste man gång efter annan
bringa magneten i beröring med alla ställen på stålstången,
såvida den skall blifva magnetisk. Det bästa medlet
att åstadkomma detta är, att flera gånger stryka
stången med magneten, och det så, att man, börjande
från midten, alltid stryker ena hälften af stålstången
med magnetens nordpol och den andra hälften med dess
sydpol. På detta sätt erhåller man konstgjorda magneter.

Hvarför gifver man konstgjorda magneter helst
formen af en hästsko?

Fig. 79.

Derför att på magneter med en sådan form de båda
polerna befinna sig bredvid hvarandra, och för den skull
med förenad kraft kunna verka på ett stycke mjukt jern,
som man lägger invid dessa poler. På detta mjuka jern
det såkallade ankaret, kan man hänga vigter och
derefter mäta magnetens förmåga att bära. Ännu mer kan
man förstärka denna verkan, om man lägger flera magneter
med deras liknämniga poler på hvarandra och förenar
dem medelst en hylsa. Hvarje särskild magnet verkar då
fördelande på de andra. Alla tillsammantagna ega för
den skull en större förmåga att bära, än hvar för sig.


Hvarför lutar en i sin tyngdpunkt upphängd, horisontelt
sväfvande stålnål, när den blifvit magnetiserad,
genast med ena ändan mot marken?

Derför att jorden sjelf är en stor magnet, som mot
sin nordpol har sydmagnetism, mot sin sydpol nordmagnetism,
och att jordens sydmagnetism måste attrahera magnetnålens
nordpol.

Fig. 80.

De punkter på jorden, på hvilka magnetnålen intager en
fullkomligt lodrät ställning, kallar man hennes magnetiska
poler. De sammanfalla icke med de geografiska polerna;
den magnetiska nordpolen är tvärtom belägen på
Boothia Felix i Nordamerika, ungefär under 70 breddgraden.
Ju mer man aflägsnar sig från polerna, dess mindre lutar
magnetnålen, derför att attraktionen är så mycket mindre.

Som de magnetiska polerna icke sammanfalla med de geografiska,
så visar icke heller magnetnålen öfverallt på nordpolen,
utan företer tvärtom på olika ställen af jorden en olika
afvikelse från denna riktning. Om man derför, för att veta
i hvilket väderstreck man befinner sig, vill betjena
sig af magnetnålen i kompassen, så måste man känna
huru stor missvisningen på hvarje ort är.

Hvarför finner man ofta i smedjor stålverktyg, som
draga till sig jernfilspån?

Derför att stål- och jernstänger, om de upphängas
lodrätt, eller, rättare sagdt, i en riktning, som motsvarar
lutningen af en fritt rörlig magnetnål, genom
jordmagnetismens inverkan blifva magneter.

Vanligtvis förlora de visserligen åter i ett annat läge
denna magnetiska egenskap; genom häftiga skakningar,
företrädesvis genom slag med en hammare, förvandlas
de likväl till varaktiga magneter.


Hvarför förlorar en lackstång, som blifvit gjord
elektrisk genom gnidning, småningom hela sin
elektricitet, om man gång efter annan till densamma
närmar en liten på en linnetråd hängande kork-kula, ehuru
korkkulan, sedan man aflägsnat lackstången, icke visar
någon elektrisk egenskap?

Derför att den lilla kork-kulan visserligen, hvar
gång den berör lackstången, blir elektrisk, men
elektriciteten genom tråden ledes genom handen och
menniskokroppen samt slutligen ned i jorden. Att den
lilla kork-kulan, sedan lackstången blifvit aflägsnad,
alltjemt åter förlorar sin elektricitet, bevisas deraf,
att den alltjemt åter attraheras af lackstången.

Linnetråden är således en god elektricitetsledare, och
sammalunda menniskokroppen och jorden; en metalltråd
skulle vara en ännu bättre ledare.

Hvarför attraheras först en liten på en silkestråd
upphängd kork-kula af en gniden lackstång, men repelleras
sedan åter efter beröringen med densamma?

Derför att, vid beröringen med den elektriska
lackstången, den, så att säga, naturliga elektriciteten
i korkkulan fördelas i positiv och negativ, hvarvid
lackstångens elektricitet attraherar och neutraliserar
den med sig oliknämniga eller den positiva, och kork-kulan
blir sålunda laddad med negativ eller samma slags
elektricitet som lackstångens, och denna elektricitet,
enär silkestråden är en icke-ledare, icke afledes genom
silkestråden, så att de båda liknämnigt elektriska
kropparne måste stöta hvarandra ifrån sig.

Vidrör man likväl, efter hvar repulsion, den lilla
kork-kulan med fingret, så afledes dess elektricitet, och
den kan såsom oelektrisk åter attraheras af lackstången.

Hvarför hoppa små kulor, gjorda af märgen af någon
växt (helst af solblommans märg), upp och ned på ett
bord, om man deröfver håller ett stycke papper, som

blifvit gjordt elektriskt genom uppvärmning och gnidning
med gummi?

Derför att småkulorna först såsom oelektriska
attraheras af papperet, men, sedan de genom fördelning
blifvit elektriska, åter repelleras, falla på bordskifvan,
der genom afledning förlora sin elektricitet och åter
attraheras.

Äfven fin sand kommer i en sådan rörelse, om man
håller den gnidna papperslappen öfver densamma, samt
åstadkommer, då den slår mot papperet, ett prasslande
ljud, likt ett fint regn?

Hvarför attraheras öfverhufvud icke-elektriska
kroppar af elektriska, och detta redan på betydligt
afstånd?

Derför att de båda motsatta elektriciteter, som hvarje
kropp i sitt naturliga tillstånd innehåller, men som
befinna sig i bundet eller neutralt tillstånd och för den
skull äro overksamma, genom en elektriserad kropps närmande
blifva skilda åt eller fördelade, och den elektriska
kroppen nu attraherar den icke-elektriska kroppens
oliknämniga elektricitet, för att utjemna sig med denna.

Fig. 81.

Har en lackstång blifvit gjord elektrisk genom gnidning,
så innehåller den fri negativ elektricitet. Närmar man
till densamma en liten på en silkestråd upphängd kork-kula,
så blifva de elektriciteter i kulan, som förut varit förenade,
fördelade, och den positiva öfvergår till den sida, som är
vänd mot lackstången, den negativa till den motsatta sidan.
Berör den lilla korkkulan lackstången, så förena sig de båda
motsatta elektriciteterna, och i kulan qvarblifver blott fri
negativ elektricitet. Vidrör man först kulan med fingret,
så afledes den negativa elektriciteten, och kulans återstående

positiva elektricitet sträfvar så mycket våldsammare att
förena sig med den negativa i lackstången; men kulan
blir efter denna förening åter oelektrisk. All elektrisk
attraktion beror således blott af motsatta elektriciteters
bemödande att komma i jemnvigt med hvarandra. Detta
bemödande kallar man ock elektrisk spänning.

Hvarför se vi stundom, i synnerhet i mörkret,
gnistor flyga fram, om vi närma fingerknogen till en starkt
gniden lackstång?

Derför att om den elektriska spänningen är så stark,
att de motsatta elektriciteterna, för att förena sig,
genombryta det luftlager, som befinner sig mellan dem,
deras förening åtföljes af en värme- och ljusutveckling,
hvilken framkallar en gnista. Den elektriska gnistan är
för den skull ett tecken till att de skilda elektriciteterna
verkligen utjemnats, då deremot attraktion och repulsion
endast beteckna en sträfvan att komma i jemnvigt.

Hvarför kan man, sedan en elektrofor en gång blifvit
gjord elektrisk, ur densamma ännu veckor och månader
derefter framkalla gnistor?

Fig. 82.

Derför att i elektroforen de båda motsatta
elektriciteterna äro bundna, och för den skull icke
kunna bortströmma, men genast åter blifva fria, då man
upplyfter dess lock.

Elektroforen (fig. 82) består nemligen af en hartzkaka
(b), som blifvit gjuten i en metallform (c),
och ett metall-lock, som är försedt med icke ledande
silkessnören eller ett icke ledande glashandtag.
Derigenom att man slår på den med en räfsvans eller
ett kattskinn, blifver denna hartzkaka negativt elektrisk.
Sätter man sedan förmedelst det icke ledande handtaget
locket på, så åstadkommes i detta en elektrisk fördelning,
den positiva

elektriciteten attraheras och bindes af hartzkakans
negativa elektricitet, den negativa repelleras och
sammantränges på lockets öfra yta. Vidrör man för den
skull locket med ett finger, så afledes ur detsamma all
negativ elektricitet, och locket innehåller derefter endast
positiv elektricitet, hvilken likväl är bunden genom
hartzkakans negativa. Lyfter man af locket, så blir dess
positiva elektricitet fri. Vidrör man sedan på samma gång
locket med ett finger och med ett annat finger hartzkakan,
så förena sig åter de båda fria elektriciteterna, och man
ser en gnista flyga fram och känner tillika en stöt i
fingrarne. Så länge således locket ligger på hartzkakan,
äro elektriciteterna bundna, och de blifva först åter fria,
sedan man upplyft locket, utan afseende på hur lång tid
derefter detta sker.

Hvarför får man en så stark stöt, då man tager i
ena handen en med elektricitet laddad såkallad elektrisk
eller Leydner-flaskan samt med den andra vidrör kulan
på densamma?

Fig. 83.

Derför att i en sådan flaska betydliga qvantiteter af
motsatta elektriciteter äro hopade, hvilka hålla hvarandra
bundna, så länge de äro skilda genom glaset, men som med
stor våldsamhet förena sig, så snart de kunna bana sig väg
genom en väl ledande kropp, och om detta är menniskokroppen,
i densamma måste åstadkomma en häftig nervskakning.

En elektrisk flaska (fig. 83) är ett vanligt cylinderformigt
glas, innanför och utanför belagdt med tennfolium (stanniol),
men så, att ofvantill en l-2 tum bred rand förblifver fri.
Till det inre öfverdraget leder en metallstång, som upptill
slutar med en kula. Man laddar denna flaska med elektricitet,
dymedelst att man tager den i den ena handen, med

den andra upplyfter elektroforens lock, sedan man förut
vidrört det med fingret, samt närmar det till kulan på
flaskan och låter en gnista öfverspringa, derpå åter
lägger elektroforlocket på hartzkakan, åter vidrör det
med fingret samt åter upplyftar det och närmar det till
kulan på flaskan. För hvar gång kulan beröres, meddelas
flaskans inre öfverdrag förmedelst elektroforlocket positiv
elektricitet, som sedan genom glaset verkar fördelande på
elektriciteterna i det yttre öfverdraget, attraherar den
negativa elektriciteten och repellerar den positiva.
Håller man flaskan i handen, berör man således den yttre
beläggningen, så afledes all positiv elektricitet ur
densamma ned i jorden. Upprepar man det omnämnda
förfarandet, så samlar sig i den yttre beläggningen negativ
elektricitet, hvilken likväl icke kan aflägsna sig, derför
att den bindes af den inre beläggningens positiva
elektricitet. Berör man sedan med ena handen den yttre
beläggningen, med den andra kulan, så åstadkommer man
en ledande förbindelse mellan båda beläggningarne och de
båda elektriciteterna kunna då förena sig, i det de bana
sig väg genom menniskokroppen. En sådan ledande förbindelse
kan ock åstadkommas derigenom, att flera personer taga
hvarandra i händerna och den första då berör flaskans
yttre beläggning, den sista dess kula. De känna då alla
på en gång skakningen eller den elektriska stöten.

Denna stöt kan ytterligare förstärkas derigenom, att
man så med hvarandra förbinder flera elektriska flaskor,
att deras yttre beläggningar äro i ledande förbindelse
med hvarandra genom stanniolbeläggningen på det bräde,
på hvilket de stå, under det att på samma gång deras
inre beläggningar stå i sammanhang med hvarandra
förmedelst en från kula till kula gående metalltråd.
Man kallar en sådan inrättning ett elektriskt batteri.
Vill man urladda en flaska eller ett batteri, utan att känna
någon stöt, så måste man begagna sig af en såkallad
urladdare (fig. 84), en böjd metalltråd, som på båda


Fig. 84.

ändarne slutar med metallkulor och på midten är försedd
med ett handtag af glas, således ett, som icke leder
elektricitet. De båda elektriciteterna gå då genom denna
metalltråd, utan att komma åt menniskokroppen.

Den elektriska stötens verkan är, i fall batterierna äro
starka, så stor, att fint bladguld eller tunna metalltrådar,
genom hvilka man leder stöten, smältas eller uppgå i
gasform, tunna bräder eller glasskifvor genomborras samt
lätt brännbara kroppar antändas.

Hvarför får man vida starkare gnistor, om man håller
fingret intill konduktorn på en elektricitetsmaskin,
än om man håller det intill dess skifva?

Derför att elektricitetsmaskinens glasskifva såsom
dålig ledare blott, så att säga, ger ifrån sig elektricitet
på närmaste stället genom fördelning och attrahering af
motsatt elektricitet, då deremot den af metall förfärdigade
konduktorn, såsom god ledare, på en gång, genom fördelning
och åtföljande utjemning, så att säga, ger ifrån sig all den
elektricitet, som finns hos densamme.

En elektricitetsmaskin består vanligen af en glascylinder
eller, hvilket är bättre, af en rund skifva af starkt
spegelglas, som genom en vef vrides kring en axel och
derunder gnides mot det såkallade gnidtyget, som består
af två läderkuddar, bestrukna med ett amalgam af tenn,
zink och qvicksilfver. Konduktorn är en ihålig messingskula,
som står på en glasfot, och hvars bestämmelse är att
förmedelst med spetsar försedda sugarmar så att säga
upptaga den i glasskifvan genom gnidning framalstrade
positiva elektriciteten, hvarvid glaskifvans positiva
elektricitet åstadkommer hos konduktorn en fördelning
i positiv och negativ elektricitet samt attraherar

den negativa, hvilken genom spetsarne lättare förenar
sig med glasskifvan positiva elektricitet, hvarvid
konduktorns positiva elektricitet blir fri och sålunda
konduktorn laddad med positiv elektricitet eller samma
elektricitet som glasskifvan. Äfven på gnidtyget
befinner sig vanligen en konduktor, som blir laddad
med negativ elektricitet. Det följer af sig sjelf, att
man måste sätta den ena konduktorn i ledande förbindelse
med jorden, då man vill ladda den andra konduktorn.

Närmar man till den laddade konduktorn en annan ledande
kropp, så öfverspringa gnistor, som, i fall maskinerna
äro stora, kunna vara flera tum långa. Man kan äfven
öfverföra konduktorns elektricitet till en Leydisk flaska,
och på sådant sätt ladda denna.

Hvarför kan man framkalla gnistor ur kroppen på
en menniska, som står på en såkallad isolerings-pall,
d. v. s. en pall med glasfötter, och tillika vidrör
konduktorn af en i verksamhet försatt elektricitetsmaskin?

Derför att glasfötterna förhindra all afledning af den
elektricitet, som från konduktorn strömmar öfver till
menniskokroppen, så att denne liksom göres till en del
af konduktorn och måste hafva alla dess egenskaper.

Hvarför kan man icke mer framkalla gnistor ur en
konduktor, när man på densamma anbragt en metallspets?

Derför att alla delar af en och samma elektricitet,
enligt repulsionens lag, sträfva att aflägsna sig från
hvarandra, för den skull all elektricitet, som uppväckes
i konduktorn, söker att hopa sig i spetsen, och, enär
luften der blott gör föga motstånd, utströmmar i denna.

Man kan känna detta elektricitetens utströmmande,
om man håller flata handen öfver spetsen; den
framalstar nemligen der, i det den repellerar den handen
omgifvande luften, ett luftdrag, den såkallade elektriska
vinden. I mörkret ser man den ock utströmma i form af
en strålqvast, dock endast när den utströmmande
elektriciteten är positiv; men när den är negativ,
blott i form af en liten lysande stjerna.

Hvarför är det farligt att, då åskan går, ställa
sig under ett högt träd?

Derför att åskvädret är ett elektriskt fenomen i
stor skala, som vanligen härrör af en utjemning mellan
med motsatta elektriciteter laddade moln; men vid åskväder
kan ock en utjemning ega rum mellan elektriciteten
hos ett moln och den motsatta elektriciteten hos
jorden, företrädesvis å de föremål på jorden, som
ligga närmast molnet, d. v. s. de högt belägna. Då
elektriciteten på detta sätt utjemnas, säger man att
åskan slår ned, ett fenomen, som ofta är förknippadt
med de mest förstörande verkningar.

Då nemligen ett med positiv elektricitet laddadt moln
sänker sig mot jorden, strömmar, i öfverensstämmelse
med fördelningens lag, den motsatta elektriciteten
till de molnet närmast liggande föremålen, och båda
elektriciteterna förena sig slutligen under blixtar,
som genombryta luftens mellanrum. Naturligtvis följer
jordelektriciteten, då den strömmar fram till molnet,
för att förena sig med sin motsatta elektricitet,
företrädesvis de goda ledarne, till hvilkas antal i
synnerhet metaller, vatten och fuktig jord, men ock
saftrika träd höra. Som trädets ved endast är en svag
ledare, så krossas ock trädet för det mesta af åskan.
Metaller, genom hvilka urladdningen banar sig väg,
smältas ofta, lätt brännbara kroppar antändas, djur
och menniskor dödas eller förlamas.

Hvarför utgöra åskledare på byggnader ett skydd
mot åskans farliga verkningar?

Derför att den högt öfver byggnaden uppskjutande
åskledaren, som består af en jernstång, hvars öfre ända
slutar med en platinaspets eller en förgyld kopparspets,
till följd af spetsarnes bekanta verkan ständigt leder
jordens motsatta elektricitet till det elektriska molnet,
och derigenom antingen utjemnar dess elektricitet, eller
ock i hög grad försvagar densamma.

Till och med om den ur spetsen utströmmande
elektriciteten icke förmår att hindra blixten från
det skyndsamt sig närmande molnet att slå ned, så
kommer blixten dock hufvudsakligen blott att träffa
åskledarens höga stång, och som stången utanför byggnaden
är nedstucken i den fuktiga marken, måste blixten taga
sin väg längs med denna goda ledare, och sjelfva byggnaden
förblifver oskadd. Visserligen skyddar dock åskledaren
omgifningen af en byggnad endast på en omkrets, hvars
radie är dubbelt så stor som åskledarens höjd öfver
det föremål, som skall skyddas.

Hvarför förnimmer man, då åskan slår ned i ens
närhet, blott ett enkelt åskslag, utan några efterföljande
knallar?

Derför att åskdundret blott uppstår genom
vågrörelserna i de af blixten genombrutna och skakade
luftmassorna, men dessa luftens vågrörelser, när molnet
befinner sig nära öfver oss, allesamman nästan i samma
ögonblick måste nå vårt öra, då deremot, då blixten
hoppar öfver från moln till moln, således tillryggalägger
en lång väg, luftens vågrörelser småningom, i mån af
afståndet, framkomma till vårt öra, och derför förnimmas
såsom flera på hvarandra följande åskslag, eller såsom
åskans rullande.

Den s. k. kornblixten, hvilken visar sig såsom ett
hastigt utbredt sken utan dunder, härrör från aflägsen
åska, hvars blixt antingen eger rum bakom ett moln eller
under horisonten, så att vi endast se dess återsken.

Hvarför känner man en sur eller lutlik smak,
om man håller tungspetsen mellan en blank kopparskifva
och en blank zinkskifva och på samma gång utanför,
framför munnen, bringar båda metallerna i beröring
med hvarandra?

Derför att två olika metaller, då de ömsesidigt
beröra hvarandra, blifva elektriska, och denna elektricitet,
om den är så svag, att den på annat sätt icke kan
bemärkas, dock åtminstone blir märkbar genom sin verkan
på smaknerverna. Smaken är sur, när kopparn ligger på
tungan, lutlik, när kopparn ligger under tungan.

Äfven på synnerverna inverkar denna elektricitet.
Lägger man en kopparskifva på öfverkäkens venstra
tandkött, en zinkskifva på dess högra, och bringar man
sedan de främre ändarne af metallskifvorna i beröring
med hvarandra, så skymtar ett försvinnande ljussken
förbi ögonen.

Man kallar denna genom olika metallers beröring
framkallade elektricitet berörings- eller galvanisk
elektricitet.

Hvarför erhåller man, om man, utan att låta dem
beröra hvarandra, doppar en koppar- och en zinkplåt i
någon surgjord vätska och sedan ledande förbinder dem
medelst en metalltråd, en vida starkare elektrisk verkan,
än om man lade dem torra på hvarandra?

Fig. 85.

Derför att metallerna i beröring med vätskor, i
synnerhet sura, blifva starkare elektriska, än om de bringas
i ömsesidig beröring. Doppar man en zinkplåt i någon surgjord
vätska, så blir zinken negativt, vätskan positivt elektrisk.
Neddoppar man också i den en kopparplåt, så tager denna, såsom
en god ledare, åt sig  vätskans positiva elektricitet, och
förbinder man båda plåtarne medelst en koppartråd, så
åstadkommer denna de skilda elektriciteternas
återförening. Som likväl zinken


förblifver i beröring med vätskan, så blifva båda i samma
ögonblick åter elektriska, och den positiva elektriciteten
strömmar åter från kopparn till zinken. Sålunda försiggår
oupphörligt ett framkallande och utjemnande af elektricitet
och derigenom skiljer sig denna galvaniska elektricitet
väsendtligen från gnidningselektriciteten, vid hvilken
blott ögonblickliga utjemningar äro möjliga. Man kallar
för den skull ock denna fortfarande rörelse en elektrisk
ström, och säger, att den positiva strömmens riktning
går från kopparn till zinken. Sjelfva inrättningen
kallar man en galvanisk kedja, eller ett galvaniskt
element (fig. 85).

Fig. 86.

Man kan likväl sammansätta flera sådana elementer,
hvilket tillgår så, att man medelst en koppartråd
ledande förbinder det första elementets zinkplåt med
det andras  kopparplåt, det andra elementets zinkplåt
med det tredjes kopparplåt o. s. v. En sådan sammansatt
kedja kallar man ett galvaniskt batteri. Dess yttersta,
icke förbundna länkar kallas dess poler, och af dessa har
man gifvit den yttersta kopparplåten benämningen
den positiva polen, den yttersta zinkplåten
den negativa polen. Förbinder man dessa poler
medelst en ledande tråd, så går den (positiva)
elektriska strömmen från kopparn öfver till zinken.
Kedjan benämnes i detta fall sluten kedja,
hvaremot den kallas öppen om ingen ledande tråd
förbinder polerna. Den enklaste och äldsta form på
ett galvaniskt batteri är Voltas pelare (fig. 86), som
består af på hvarandra lagda zink- och kopparplåtar,
som äro skilda från hvarandra genom fuktade klädes-
eller papperslappar.

Hvarför upphöra sådana galvaniska kedjor mycket
snart att vara verksamma?


Derför att såväl plåtarna som syrorna äro
underkastade kemiska förändringar, som försvaga
den elektriska strömmen.

Varaktiga eller konstanta elektriska kedjor erhåller
man, om man sätter de båda metallerna i olika slags
vätskor, som blott genom en porös vägg äro skilda från
hvarandra, således beröra hvarandra och för den skull
likaledes uppväcka elektricitet. De verksammaste kedjor
af detta slag äro de af Grove och Bunsen uppfunna.
Den förstnämnda består af zink och platina. Platinablecket
befinner sig i en med salpetersyra fylld lercylinder,
zinkplåten i ett större kärl, fyldt med utspädd svafvelsyra.
I denna sistnämnda nedsattes den porösa lercylindern,
så att således de båda syrorna blott äro skilda genom den
porösa skiljeväggen.

Å Bunsens batteri användes, i stället för platina,
en massiv kolcylinder. Sådana konstanta kedjor åstadkomma
mycket kraftiga verkningar, i allmänhet motsvarande dem,
som den elektriska flaskans gnista framkallar. Särdeles
starka äro deras ljus- och värmeverkningar.

Hvarför kan man på stort afstånd antända en
mina, om man från den ena polen på ett galvaniskt
batteri låter en ledande tråd utgå ända till krutet,
och här, förmedelst en mycket fin jerntråd, förbinder
den med en annan ledande tråd, som för tillbaka till
batteriets andra pol?

Derför att, i samma ögonblick som den andra ledande
tråden berör batteriets pol, kedjan är sluten och för
den skull den elektriska strömmen genomlöper hela den
ledande tråden och gör den med denna förbundna tunna
jerntråden glödande, så att jerntråden antänder krutet.
Väglängden utgör intet väsendtligt hinder för strömmen,
enär denna blixtsnabbt genomlöper de största sträckor.

Hvarför blir en jernstång, som man doppar i en
lösning af kopparvitriol, mycket snart öfverdragen med
metallisk koppar, om man samtidigt neddoppar en

kopparstång och genom trådar förbinder den senare med
en galvanisk kedjas positiva pol samt jernstången
meden sådan kedjas negativa pol?

Derför att den elektriska ström, som framkallas
genom de båda med vätskan i beröring bragta metallerna,
kemiskt sönderdelar kopparvitriolen och afskiljer metallisk
koppar, som aflagrar sig på den negativa polen, således på jernet.

Denna metall-lösningars sönderdelning genom den elektriska
strömmen har gifvit upphof åt galvanoplastiken,
d. v. s. konsten att i koppar troget afbilda plastiska
föremål såsom mynt, gipsaftryck, träsnitt, kopparstick.
Vanligtvis begagnar man sig härtill af ett vidt glaskärl,
i hvilket på en glasring en kort, nedtill genom en
djurblåsa sluten glascylinder är upphängd. I det större
kärlet befinner sig kopparvitriol-lösningen, i det mindre
utspädd svafvelsyra. Derpå sammanlödes en tjock zinkskifva
med en kopparskifva, och böjes så, att zinkskifvan
hänger ned i det trängre kärlet, kopparskifvan
deremot sänkes ned i det vidare, med vitriollösning
fyllda kärlet, och så att den just under det trängre
kärlets botten bildar en vågrät yta, på hvilken den
form lägges, som skall afbildas i koppar. Formen förskaffar
man sig genom en afgjutning i vax eller stearin,
hvars yta man sedan bestryker med fint graphit- eller
bronspulver och derigenom gör ledande. Den ström,
som här genom båda vätskorna framkallas mellan zinken
och kopparn, är väl mycket svag, men förslår, för
att sönderdela vitriollösningen och att, efter några
dagars förlopp, öfverdraga aftrycket med ett tjockt
kopparlager, som fullkomligt motsvarar aftryckets form.

På samma sätt försiggår äfven galvanisk förgyllning
och försilfring.

Hvarför  skyddas jern för rost medelst ett
zinköfverdrag?

Derför att zink och jern  bilda en galvanisk kedja,
i hvilken zinken utgör den positiva metallen, jern den
negativa. När genom denna med fukt i beröring bragta
galvaniska kedja vatten sönderdelas, så afskiljes dess
syre vid den positiva polen således här på zinken och
jernet förblifver fritt från detsamma. Som nu syret är
orsaken till att jern rostar, så måste jern i närheten
af zink förblifva rent.

I förbindelse med koppar skulle motsatsen inträffa:
jernet skulle då vara den positiva metallen och syret
således förena sig med detta. Jernspikar i koppartak
rosta för den skull mycket lätt.

Hvarför blifver en magnetnål i närheten af elektriska
strömmar oduglig till att bestämma läget af en ort?

Derför att en fritt rörlig magnetnål genom en
elektrisk ström bringas att afvika från sin nordliga
riktning, och detta åt öster, när strömmen går öfver nålen
från norr till söder, åt vester, när den går under nålen
från norr till söder, likaledes åt vester, när strömmen går
öfver nålen från söder till norr, samt åt öster, när han
går under nålen från söder till norr.

Tänker man sig i ledningstråden, som den elektriska
strömmen genomgår, en menniska intaga en sådan plats,
att den positiva strömmen går från fötterna till hufvudet,
och att hennes ansigte är vändt åt nålen, så bringas
magnetnålen ständigt att afvika så, att dess nordända
vänder sig åt venster, dess sydända åt höger. Denna
afvikelse är så känslig, att man använder den för att
utröna tillvaron af mycket svaga elektriska strömmar.
Man förstärker för detta ändamål strömmens verkan på
magnetnålen, derigenom att man i flera hvarf lindar
ledningstråden öfver och under nålen. Man kallar en
sådan inrättning en multiplikator.

Hvarför erhåller en stång af mjukt, icke magnetiskt
jern egenskapen att attrahera jern, om man lindar
omkring densamma en med silke öfverspunnen koppartråd
och förbinder trådens ändar med en galvanisk kedjas
poler?

Fig. 87.

Derför att den mjuka jernstången verkligen genom
den kring densamma löpande elektriska strömmen
förvandlas till en magnet. Man kallar denna magnet en
Elektromagnet. Genom mycket kraftiga elektriska
strömmar kan man derför ock åstadkomma mycket kraftiga
elektromagneter, som förmå att bära flera centner.

Mjukt jern kan likväl blott för en kortare tid göras
magnetiskt genom en elektrisk ström; det förlorar sin
magnetism, såsnart den elektriska strömmen upphör.
En stålstång deremot blifver på detta sätt varaktigt
magnetisk.

Hvarför ställer sig på en elektrisk visaretelegraf
den aflägsnare stationens visare alltid precis på den
bokstaf, till hvilken utgångsstationens visare ruckas?

Derför att genom visarens rörelse på första
stationen, då den berör en bokstaf, tillika en galvanisk
kedja slutes, och således en elektrisk ström genom den
långa ledande tråden föres till den aflägsna stationen, men
denna ström der görer en liten elektromagnet magnetisk och
derigenom förmår denne att attrahera ett ankar och genom
detta åter att lyfta en liten häfstång, hvilken slutligen
griper in i ett kugghjul och flyttar detta jemte den
derpå befintliga visaren en kugg framåt. Såsnart visaren
på första stationen lemnar bokstafven eller snarare det
med densamma i förbindelse stående lilla stiftet öppnas
den galvaniska kedjan, den elektriska strömmen afbrytes
således och elektromagneten på den andra stationen
förlorar sin magnetism, så att ankaret åter faller och
kugghjulet jemte dess visare står stilla.

Den elektriska telegrafen är väsentligen grundad för
det första på den utomordentliga hastigheten af den
elektriska strömmen, som beräknas till 20000-60000 mil
i sekunden, för det andra på metallernas och jordens

ledningsförmåga, enär strömmen genom en koppar- eller
tjockare jerntråd ledes från den ena stationen till den
andra, men från denna andra station genom jorden återvänder
till den första; slutligen på möjligheten att, förmedelst
den genom en spiral af metalltråd ledda elektriska strömmen,
efter behag, på hvilket afstånd som helst göra ett stycke
jern magnetiskt och åter beröfva det denna egenskap,
så att man genom elektromagnetens attraktion på mjukt
jern eller det s. k. ankaret kan åstadkomma rörelse
och derigenom förmår att gifva vissa tecken.

*




Rättelser.


Sid.  1 rad  3 uppifr. står: flyande     läs: flytande
 "   12  "   7 nedifr.   "   det samma    "   detsamma
 "   15  "   2 uppifr.   "   konklav      "   konkav
 "   18  "  19   "       "   kulora       "   kulorna
 "   21  "   2   "       "   flaska.      "   flaska,
 "   23  "  14   "       "   trycket      "   trycket
 "   38  "  16   "       "   Ar           "   Är
 "   48  "  10 nedifr.   "   spicifika    "   specifika
 "   50  "   5 uppifr.   "   simtagen     "   simmtagen
 "   65  "  15   "       "   jemvigt      "   jemnvigt
 "   86  "  11   "       "   inför        "   införd
 "   89  "   7 nedifr.   "   derföre      "   derför
 "   97  "  12   "       "   ringarne     "   ringare
 "   97  "  17   "       "   uppvärmas    "   uppvärmes
 "   97  "  11   "       "   betydlig     "   betydligt
 "  102  "  10   "       "   hård         "  hårdt
 "  110  "   3   "       "   och          "   ock
 "  118  "   1 uppifr.   "   bilda        "   bildar
 "  138  "  16   "       "   ojemt        "   ojemnt
 "  150  "   4   "       "   lup pentill.-"   luppen tillå-
 "  155  "  12 nedifr.   "   regbåge      "   regnbåge
 "  156  "  13 uppifr.   "   låter        "   låta
 "  162  "  11 nedifr.   "   änge         "   länge



På Ebeling & Comp. förlag har utkommit och
finnes att tillgå uti rikets boklådor:

Menniskoslägtets Kulturhistoria, med särskildt
fästadt afseende vid folkens regeringsform, politik,
religion samt frihets- och välståndsutveckling. En
allmän verdshistoria lämpad efter nutidens behof. Af
G. FRIEDR. KOLB. Öfversatt af JOHANNES ALFTHAN.
Första häftet. Pris 75 öre.

Arbetet utkommer komplett i 10 häften.

Nordisk Mytologi. Föreläsningar af N. M. PETERSEN,
etatsråd, professor i de nordiska språken vid Köpenhamns universitet.
Öfversättning från originalets andra upplaga af
E. HILDEBRAND. Med afbildningar efter framstående
konstverk, tecknade af C. S. HALLBECK.
Första häftet. Pris 1 R:dr.

Arbetet utkommer komplett i 4 häften.

Grekernas och Romarnes Mytologi. För bildade
läsare framställd af FRIEDRICH NÖSSELT. Öfversättning
från fjerde upplagan af GUSTAF THOMÉE. Med
en titelgravyr och 66 afbildningar i litografi. Pris
häftad 8 R:dr, eleg. inbunden 10 R:dr.

*

HVARFÖR OCH DERFÖR

-

FRÅGOR OCH SVAR

UR

NATURLÄRANS VIGTIGASTE OMRÅDEN,

SAMMANSTÄLLDA

AF

D:r OTTO ULE.

-

ÖFVERSÄTTNING OCH BEARBETNING

AF

ER. WILH. FRENLUNDH.

MED 87 I TEXTEN TRYCKTA TRÄSNITT

ANDRA OFÖRÄNDRADE UPPLAGAN.

STOCKHOLM.
EBELING &COMP.

Pris: Häftad 1,25  Cartonerad 1,50
