DAGLIGT LIV
I NORDEN

TROELS-LUND

DAGLIGT LIV
I NORDEN
I DET
SEKSTENDE AARHUNDREDE

FJERDE UDGAVE

BIND XII

GYLDENDALSKE BOGHANDEL NORDISK FORLAG
KØBENHAVN KRISTIANIA
KJØBENHAVN - FORLAGSTRYKKERIET
XII BOG:
ÆGTESKAB OG SÆDELIGHED

<h1>1</h1>

<sp>DE første Dage</sp> i Ægteskabet <sp>tilhørte</sp> ikke de nygifte, men
<sp>Slægten</sp>. Det var jo den, der ved sit Raad og sit Samtykke
havde bragt Forbindelsen i Stand. Det var den, hvis Ve og Vel
her afgjordes. Det tilkom da ogsaa den at værne og vejlede de
nygifte.

Men disse hørte jo i Reglen hver til sin Slægt. Her var altsaa
<sp>to Slægter</sp>, der mødtes. Denne Krydsning medførte en
Spænding af Interesser, en Modstrid af Hensyn. Hver af Slægterne
vaagede nøje over ikke at blive forfordelt af Modparten, hverken
hvad Penge, Ære eller Madvarer angik. Men samtidigt mødtes
de i god Vilje til at nyde Øjeblikket og i de bedste Ønsker for
Parrets Fremtid og Frugtbarhed. Ud af disse Forhold formede
da Samlivets første Dage sig; tilsyneladende blot et nygift Par,
stængt inde i Bryllupsgæsternes glade Runddans, men over alles
Hoveder svævede, lønligt betagende enhver, Slægternes tvende
dunkle Klodeskyer.

<sp>Mandag Morgen</sp> var Bryllupsgæsterne tidligere oppe, end
det efter Nattens Virksomhed skulde formodes. To vigtige,
retslige Forhold skulde nemlig afgøres.

Først og fremmest burde man overbevise sig om, at Fuglen
ikke var fløjen, men <sp>Brudgommen endnu til Stede</sp>, hvor
han var bleven lukket inde sidste Aften, i "Brudehuset" eller
"Brudekamret". Det var "Bruderedersken", der havde lukket
Døren af og taget Nøglen i Forvaring. Hun maatte da, i Spidsen
for,alle Gæsterne og ofte ledsaget af Musikanter, med Nøglen i
Hænde vandre i Optog til Stedet for at føre det retsgyldige
Bevis for, at alt var i Orden.


En senere Tid har misforstaaet denne Skik og troet, at
Meningen blot var paa en behagelig Maade at vække Parret. I England
gaar denne Misforstaaelse langt tilbage i Tiden. Her omtales
allerede i det 16de Aarhundrede det at vække de nygifte med en
Serenade: "Brudens Godmorgen". "Brudeparret laa i Raadsalen,
hvor Kongen gav dem en Reveille, førend de var oppe", hedder
det i en gammel Beretning<footnote>John Brand: Popular antiquities of 
Great Britain, by W. C. Hazlitt II (London 1870) 117. </footnote>. 
I Skandinavien har samme
Opfattelse fæstet Rod. Rundt om paa Landet vækkes endnu, sikkert
efter Fortids Anvisning, de nygifte i mangen Egn med Musik,
snart blot verdslig, snart som i Skaane halvt kirkelig, idet
Musikanterne her træder ind, lykønsker, læser Morgenbøn og til
Violiner istemmer en Morgensalme<footnote>N. Lovén: Folklifwet i 
Skytts härad. 2 Upl. (Lund 1868.) S. 144. </footnote>.

Dette var dog ikke den oprindelige Mening. Hensigten var en
blot retslig, nemlig næst efter at overbevise sig om, at
<sp>Brudgommen</sp> endnu var til Stede, at indhente hans Erklæring
om, at han ikke havde noget at beklage sig over, men var baade
pligtig og <sp>villig til</sp> nu at <sp>betale</sp> sit Vederlag i Form af
<sp>Morgengave</sp>. Først naar denne Erklæring i betryggende Form var
afgiven, burde Musiken falde ind for jublende at tilkendegive: Alt
i Orden.

Dette Bruderederskens Hverv var af en egen vanskelig Art og
krævede Varsomhed. Thi havde Brudgommen virkelig noget at
beklage sig over, var det næppe ønskeligt at faa sligt offentliggjort
i for mange Vidners Nærværelse. Omvendt gjaldt det om at tage
ham paa Ordet og straks have Vidnerne ved Haanden med
Hensyn til Morgengaven. Hendes Optræden faldt da i to Takter, først
ene foran Skaren for i Enrum at udspørge Brudgommen; saa et
sejrsikkert Nik til Musiken og under Pibers og Trommers Lyd:
alle Vidnerne fremad!

Folkeviserne omtaler oftere dette Morgenoptrin, i Reglen dog
kun, hvor der var noget særligt at mærke. I Visen om Torkild
Trundesøn gaas der endnu et Skridt længere tilbage, idet
Kongen her af Frygt for, at Brudgommen muligt skulde klage over,
at Bruden ikke var Mø, men havde staaet i Forhold til Torkild
Trundesøn, kommer i Forvejen til Brudehuset for at overtale ham
til ikke at beklage sig herover. Stolt Adeluds har imidlertid selv
sikret sig ved at lade sin Terne forestille Brud i hendes Sted.

"Aarle om den Morgen, -- Det første Dagen var lius, -- Det
var Dannerkonning -- Han ganger til Brudehus. -- "Jeg giver
Dig det hvide Sølv -- Og saa det Guld saa rød, -- At Du tier
kvær, Hr. Sti Jonsøn! -- Om Bruden var ikke Mø. -- Jeg giver
Dig det hvide Sølv -- Og saa det røde Guldbaand -- Du tie
kvær, Hr. Sti Jonsøn! Om der var Tvivl iblandt." -- Have I
selv Eders hvide Sølv -- Og Eders Guld saa rød! -- I gav mig
stolten Adeluds -- Hun var saa væn en Mø. -- "Er det sandt,
Du siger for mig,- - At Adeluds hun er Mø, -- Da skal Torkild
Trundesøn -- Udi Island for hende ikke dø"<footnote>Nyerup og 
Rahbek: Udvalgte Danske Viser fra Middelalderen IV 200-201. </footnote>.

Visernes staaende Udtryk for Bruderederskens Spørgsmaal
er: "Hvor da haver I lidet i Nat -- Alt med Eders unge Brud?"
-- Og det forønskede Svar er naturligvis: "Vel saa haver jeg lidet
i Nat -- Alt med min unge Brud."

I Visen om stolt Mettelil, hvem Dronningen af Avind har givet
Gift, lyder Brudgommens Svar paa Svigermoderens
Spørgsmaal: Hun vrides og vendes som Oksen i Kloven -- Den lange
Nat kunde hun ikke sove. -- Og den bekymrede Moder siger da
til Datteren: "Hør Du stolt Mettelil! Datter min, -- Vil Du til
Kirken med Moder din" -- "Saamænd, kære Moder! vil jeg saa,
-- Jeg vil til Kirken og aldrig derfra" -- hvorpaa hun føres til
Kirke og dør.

I Visen om Hr. Nielus og Hr. Tidemand, hvor denne Aftenen
forud har beskyldt Bruden for at have været hans Slegfred, faar
Morgen-Forhandlingen dobbelt Interesse, Den føres pynteligt
saaledes: Aarle om den Morgen, -- Det første Dagen var lys, --
Det var danske Dronning -- Hun gaar til Brudehus. -- "God
Morgen, bolde Hr. Nielus! -- God Morgen give Eder Gud! --
Hvor da har I lidet i Nat -- Alt med Eders unge Brud?" --
"Krist signe Eder, min naadige Frue! -- Alt baade for Dyd og
Ære! -- Fuldt vel da har jeg lidet i Nat, - Bruden skal aarsaget
[*c: sagesløs] være"<footnote>Nyerup og Rahbek: Udvalgte Danske Viser 
fra Middelalderen III 168, 200-201. IV 284, o. fl. St. </footnote>.

Den Skik, at Bruderedersken skulde lukke Parret inde om
Aftenen og næste Morgen komme og lukke op paany, holdt sig
længe. Endnu Dr. Otto Sperling fortæller om sit Bryllup: "Min
Kærestes Moder lukkede Døren af og tog Nøglen med sig, idet
hun sagde, at vi kun skulde blive liggende, til hun kaldte paa
os næste Morgen..;. Vi sov sødt til om Morgenen, da vor kære
Moder omtrent ved ti Slæt kom og lukkede Døren op og 

formanede os til at staa op"<footnote>Dr. med. Otto Sperlings Selvbiografi, 
oversat af S. Birket-Smith. S. 46-47. </footnote>. 
Det omtales ikke her, at Moderen om
Morgenen forelagde Brudgommen noget Spørgsmaal. Men
Bruden havde ogsaa været gift tilforn og var altsaa "Enkebrud".

*

Naar Bruderedersken gav Tegnet, stemmede Musiken i og
alle Gæsterne trængte ind i "Brudehuset" for at være <sp>Vidner
ved Overrækkelsen af Morgengaven</sp>. Ifølge gammel
nordisk Skik skulde nemlig Brudgommen give Bruden denne, naar
han stod op<footnote>John Brand: Popular antiquities of Great Britain. 
by W. C. Hazlitt II   (London 1870) 117. -- Gulathingsloven. Paus: 
Gamle Kongl. Forord. o. Privil. f. Norge I 66-67. -- Den upplandske Lov. 
I Cap. IV. -- Vestgöta Lov. Gifterm. Balk. II 3. </footnote>, 
og alle Hensyn baade til Brud, Brudgom og begges
arveberettigede Slægt bød, at det burde være saa vidnefast som
muligt, hvori den bestod. I den forsamlede Skares Paasyn og
Paahør overgav han da enten selv personlig Bruden Morgengaven
eller forkyndte, hvis den f. Eks. var Jordegods eller lignende,
højt og lydeligt, hvori den bestod. Dette var den ældgamle
Fremgangsmaade, der skulde udelukke al Argelist. Tid, Sted og den
personlige Udførelse af Handlingen, alt omgærdede den med
Sikkerhed. Derfor gjaldt det heller ikke her at lade en anden føre
Ordet paa Brudgommens Vegne<footnote>Saaledes f. Eks. bestemt 
fremhævet i Forordning for Lybæk 1410: nemant van siner wegen. 
</footnote>. Talsmanden kunde vel faa Lov
til først at "opklappe" Morgengaven, men Brudgommen skulde
selv bag efter "aabenbarligen forkynde" den<footnote>
Norske Magasin I 362. </footnote>.

Men netop disse mange Hensyn, som her var at tage, kunde
let, naar der lagdes særlig Vægt paa et enkelt, stramme den hele
Handling til Siden og saaledes forrykke den. Et Utal af ændrede
Former, lutter Forsøg paa at gøre det bedre end godt, løb
derfor ved Siden af denne Grundform for Morgengavens
Overrækkelse.

Det kunde jo f. Eks. ikke nægtes, at Bruden ved saaledes at
bie til om Morgenen med at faa sit Vederlag, løb en vis Fare for
at blive narret, og i hvert Fald muligt kunde have opnaaet et
større, hvis hun Aftenen forud havde krævet det som Betaling
for overhovedet at gaa til Sengs. Under smaa Forhold med
snæver Synskres var dette et fuldt berettiget Hensyn at tage, ikke
mindst hvor Vilkaarene ikke forslog til at have mange Gæster
som Vidner baade Aften og næste Morgen.


Der var da ogsaa tydeligt nok en Tilbøjelighed overalt i
Norden især hos mindre bemidlede til at henlægge Overrækkelsen
af Morgengaven til <sp>første Bryllupsdags Aften</sp>. Kong Hans
maatte for Købstædernes Vedkommende ligefrem forbyde denne
Skik: "Morgengave maa ikke førmere gives end anden
Bryllupsdag"<footnote>Kong Hans's Stadsret Cap. 41. </footnote>. 
Og Adelen baade i Danmark og Sverige synes ikke
at have været stort bedre, for saa vidt man her ofte krævede, at
Brudgommen skulde forud binde sig ved et bestemt Løfte. Et
Udkast paa Svensk til et saadant Løfte i Fyrsters og Ridderes
Paahør, nedskrevet omkring Aar 1600, findes opbevaret endnu,
det bærer den betegnende Overskrift: "Om Søndags Aftenen,
da Morgengaven skal ud loves"<footnote>"Aflevering fra 
Geheimearchivet. Svenske Sager, Ecclesiastica no. 7." 
Store Kongelige Bibl. i Kbhvn. </footnote>. I Lybæk gik man Aar 1566
over til at befale, at kun hos de fornemste Borgere skulde
Overrækkelsen af Morgengaven foregaa Mandag Morgen; hos
Borgere af de lavere Klasser skulde den erlægges allerede Aftenen
forud til Bruden paa Sengen<footnote>Archiv f. Staats- u. Kirchengeschichte d. Herzogthümer her. v. Michelsen u. Asmussen. I (Kiel 1833) 101-6. </footnote>.

Sit klareste Udtryk har dog hele denne Tankegang faaet i
Skikkene, saaledes som de har udviklet sig i Telemarken og andre
Steder i det sydlige Norge. Her sælger eller solgte Bruden
ethvert af sine første Skridt paa Ægteskabets Bane kun mod
klækkeligt Vederlag i "Bænkegave" eller "Morgengave".
Brudesvendene, der skulde staa paa Brudens Ret, krævede Penge af
Brudgommen for Tilladelsen til at sidde ved hendes Side ved Bordet,
for at faa hende med til Kirke og sluttelig for at bestige
Brudesengen. Den sidste Gave bestod gerne i Klæde til et rødt Skørt
eller lignende og "først naar de efter lang Disput er blevne enige
herom, maa han uhindret gaa i Seng." Enhver saadan ensidig
Udvikling af en Tankegang medfører hyppigt sin egen Modvægt.
Sammesteds var det blevet Skik, at hvis Brudgommen enten ved
Magt eller ved List kunde komme i Brudesengen trods hendes
Svende, fik Bruden heller ingen Morgengave<footnote>H. J. Wille: 
Beskr. o. Sillejords Præstegjeld. (Kbhvn. 1786) S. 259 og 261. -- 
Folkevennen 8de Aargang (Kristiania 1859). S. 264-65. </footnote>.

En mere forfinet Tankegang var aabenbart den, der frabad sig
al voldsom Indblanding af andre og mente Brudens Ret bedst
værnet, naar det <sp>overlodes til hende selv i Enrum med
Manden at tale sin Sag</sp>. Det gunstigste Øjeblik for denne
første, ægteskabelige Styrkeprøve var Nattens Stilhed; efterat
de støjende Gæster havde forføjet. sig bort, førend de for snart
atter kunde ventes tilbage. 


Allerede Folkeviserne beretter om dette velvalgte Øjeblik til
at faa Morgengave-Spørgsmaalet afgjort. Om den fromme
Dronning Dagmar hedder det: Aarle om den Morgen -- Længe før
det var Dag, -- Det var Frøken Dagmar -- Hun kræved
hendes Morgengav'. Valget af dette Tidspunkt var dog maaske ikke
hendes eget Paafund, men et hende af Moderen meddelt Raad.
I hvert Fald begynder Visen saaledes: Det var Bøhmerlands
Dronning -- Hun tager sin Datter at lære: -- "Inaar Du kommer
i Danmark ind" -- o. s. v., hvorpaa hun opfordrer den vordende
Brud til at forlange i Morgengave Biskop Valdemars Løsladelse
og Bøndernes Fritagelse for Skat. Slagplanen var da vel
Moderens. Men Æren for at have kæmpet den igennem var Dagmars.
Da Kongen afslog hendes Bøn, optraadte hun, hvor ung hun end
var, straks med Bestemthed. Det hjalp ikke hendes Husbond,
at han overlegent bad hende holde sin lille Mund: "I tie kvær,
Dronning Dagmar! -- I sige ikke saa!" -- Thi: Hun tog
Guldkronen af sit Hoved -- Og satte den for Kongen paa Bord: --
"Hvad skal jeg i Danmark gøre! -- Mig maa ikke vides et Ord!"
-- Og ganske rigtig, lidt efter sendtes to ridende Bud afsted for
efter Kongens Befaling at fuldbyrde Dagmars Ønske<footnote>
Svend Grundtvig: Danmarks gamle Folkeviser III 202-4.</footnote>.

Valdemar Sejrs Indtrædelse i Ægteskabet var overhovedet,
efter Folkeviserne, ingen af Gangene blot Rosendans. Dronning
Dagmar havde henad Morgenstund aflokket ham et farligt Løfte
i Morgengave. Dronning Berengaria synes, straks da de var
blevne ene, at have begyndt at plage ham med urimelige
Forlangender. Denne Gang svarede Kongen imidlertid haardnakket
Nej. Men om hans Sindsstemning kan man maaske slutte fra,
hvad han drømte, da han endelig -- efter Vedels Bearbejdelse
af Visen: først henad Morgen -- ærgerlig lagde sig til Ro. Hans
første Hustru viste sig for ham og belærte ham om, hvorledes
han bedst skulde blive af med den "bedske Blomme", han nu
havde ægtet<footnote>Svend Grundtvig: Danmarks gamle Folkeviser 
III 277-82. </footnote>.

*

I det 16de Aarhundrede tiltog Skrivefærdigheden, og herved
bredte sig ganske naturligt den Skik at udstede
"<sp>Morgengave-Breve</sp>". Ved denne Form for Løfte betryggedes Hustruen i en 

betydelig Grad. Det mundtlige Tilsagn, som hun tidligere havde
-- maaske først i Enrum -- maattet afvinde Husbonden og derpaa
faa ham til at gentage, naar Gæsterne fyldte Brudekamret, det
stod nu fast, selv om alle Vidnerne maatte være bortdøde til den
Tid, da det en Gang skulde træde i Kraft. For saa vidt kunde
Vidnerne nu synes overflødige. Men Faren truede nu fra en ny
Kant. Thi passedes der ikke nøje paa, lod denne nye Form sig
misbruge til Svig mod Mandens Arvinger. Et saadant Brev kunde
jo nemlig til enhver Tid opsættes og antedateres til
Bryllupsdagen; og det var en løjerlig Hustru, der ikke et langt Liv
igennem i det mindste een Gang skulde kunne faa sin Husbond stemt
for at sikre hende efter hans Død. Men laa først Brevet paa
Kistebunden, saa var det ogsaa i Stand til uventet at fare frem
ved en Begravelse og skambide selv de sikreste Forhaabninger
om Arv efter en barnløs Onkel.

Morgengave-Brevene maatte da omgærdes med om muligt
endnu strengere Bestemmelser. Vel blev det Retsregel, at et
saadant Brev havde samme Gyldighed, hvad enten det var
udstedt "Søndag eller Mandag i Brylluppet"<footnote>Kolderup Rosenvinge: 
Udvalg af Gamle Danske Domme IV 372 og 423. Anm 1. </footnote>. Men der 
krævedes, at Brudgommens Segl skulde være bekræftet af andre Mænds
Segl som Vitterligheds-Vidner. Og et Spørgsmaal var det, om
selve dette var nok, eller om ikke Brudgommens Arvinger tillige
skulde have givet deres Samtykke. Efter Claus Skeels Død
rejste i hvert Fald hans Arvinger Sag imod hans Enke, fordi dette
ikke var iagttaget ved hans "Fæstensgave-Brev" til hende<footnote>
Samme Skrift IV 177. </footnote>. En
betænksom Husbond sørgede da for at have alt saadant i Orden.
Oluf Mouritsen Krognos f. Eks., der Søndagen den 11. Januar
1573 ægtede Jomfru Anna Hardenberg, udstedte sit
Morgengave-Brev samme Dag og fik Rigens Hofmester Peder Oxe,
Christoffer Gøje og Albert Oxe til at sætte deres Segl under. Selv
med saadanne Vitterligheds-Vidner følte han sig dog ikke
beroliget, men fik fjorten Dage efter alle sine Onkler og Tanter til
at udstede et særligt Brev om, at de som hans nærmeste
Arvinger gav deres Samtykke til, hvad han i sit Morgengave-Brev
havde lovet<footnote>C. F. Bricka: Kong Frederik den Andens 
Ungdomskærlighed. S. 132-33, 231-36. </footnote>.

End ikke herved synes man at være standset. Den gamle Skik,
at Morgengaven skulde i Vidners Overværelse overrækkes af
Brudgommen til Bruden, udvidedes efterhaanden til, at dette 

skulde foregaa ved Vidnernes Hjælp, for at den ogsaa af disse
kunde berøres og tages i Hænde. Aar 1594 blev saaledes et
Morgengave-Brev fra Erik Podebusk til hans Hustru Sidsel Oxe
ved en Herredagsdom kendt ugyldigt, blandt andet fordi det,
skøndt udstedt om Søndagen i Brylluppet, "ikke bevistes at være
overantvordet ved Herremænd eller Fruer enten om Søndagen
eller Mandagen efter den Vis og Vane, her udi Riget holdes med
Fæstensgave og Morgengave at overantvorder Vidneførselen
maa iøvrigt ved denne Lejlighed have haft sine Vanskeligheder,
da det var ikke mindre end 27 Aar siden, at det paagældende
Bryllup havde staaet, og baade Brudgom og Brud var afgaaede
ved Døden. Netop disse Omstændigheder viser imidlertid baade
den Vægt, man lagde paa sligt, og den Opmærksomhed,
hvormed Deltagerne fulgte, hvad der foregik. Thi af de to
tiloversblevne gamle Gæster fra hint Bryllup kunde den ene, Fru
Vibeke Podebusk, med Sikkerhed bevidne, at "hun havde været
en af de Fruer, som bar Fru Sidsel Oxe sin Morgengave om
Mandagen i sin Bryllup, som Erik Podebusk antvordede
dennem", og denne Morgengave havde bestaaet i en Guldkæde.
Den anden gamle Kvinde, der havde været med, Fru Magdalene
Banner, kunde vel ikke med Sikkerhed mindes, at hun havde
været en af de Fruer, der bar Morgengaven; kun turde hun
bevidne, at denne ikke havde bestaaet i et Brev<footnote>
Kolderup Rosenvinge: Udvalg af Gamle Danske Domme IV 429. </footnote>.

Det var en Selvfølge, at disse Morgengave-Breve, der saaledes
kom til at spille en betydelig Rolle ved Brylluppet, idet de skulde
ses af alle Gæster og bæres i højtideligt Optog fra Brudgom til
Brud, efterhaanden ogsaa fik en hertil svarende pragtfuld
Udstyrelse. De skreves paa store Stykker Pergament og med
sirligt snirklede Skrifttegn; de vedhængte Segl nøjedes ikke med
at hænge i Pergamentstrimler, men i brede, guldvirkede
Silkebaand, ja stundom var Seglene selv indesluttede i gyldne
Kapsler<footnote>Se f. Eks. de originale Morgengavebreve i Pakken: 
N. K. S. no. 1363. b Folio. </footnote>.

I <sp>Sverige</sp> overraktes Morgengaven under Former, der
mindede om den højtidelige Overdragelse af <sp>Len</sp>. Et Spyd bragtes
ind i Brudekamret og, medens Brudgommen gentog, hvad han
havde lovet Bruden i Morgengave, løftedes Spydet op og ethvert
af de mandlige Vidner, gerne tolv i Tallet, omfattede Spydskaftet 

med sin Haand, vel til Tegn paa, at hver især var ikke blot Vidne
til dette Tilsagn, men ogsaa villig til med væbnet Haand at
værne om dets Gennemførelse. Derpaa nedlagdes Spydet for
Brudens Fødder og kastedes sluttelig ud af Vinduet til Mængden
udenfor, der rev det sønder og brødes om Stumperne. Dette
kaldtes "<sp>at stadfæste med Glavind</sp>"<footnote>Den ældste 
Omtale af Skikken er vistnok Olai Magni (Historia de gentibus
septenirionalibus, (Romæ 1555) lib XIV. cap. 4.) -- A A. v. 
Stiernmann: Förordn. ang. Sweriges Comm. II 390. </footnote> og et
Morgengave-Brev derfor "et Glavindsbrev"<footnote>Adlersparres 
Hist. Saml. IV (Sthlm. 1812) 72 Anm. c. </footnote>. Forstaaeligt for 
enhver lød det, naar det f. Eks. i en Forordning af 1664 hed:
Bryllups-Handlingen skal være tilendebragt paa een Dag, "hvad enten Glavind
bruges eller ikke"<footnote>A A. v. Stiernmann: Förordn. ang. Sweriges 
Comm. III 234. </footnote>.

I det 17de Aarhundrede synes Skikken at have antaget en
mere forfinet Form. Det gammeldags Glavind (Hugspyd) afløstes
nu oftere af en sirlig Lanse. Ved Axel Turesons Bryllup 1645
beskrives den saaledes: "Frem mod Spidsen var den beslagen
med Sølv, og Skaftet var omvundet med Taft af samme Farve
som Hovedfarverne i Brudgommens Vaaben"<footnote>Adlersparres 
Hist Saml. IV (Sthlm. 1812) 72 Anm. c </footnote>. Ifølge en anden
Meddelelse skulde Lansen nu være ni Alen lang, med guld- eller
sølvbeslagen Spids og omvunden med 40 Alen mangefarvet Tøj.
Den af Mængden, der, naar Lansen var udkastet, rev den til sig,
kunde herved tjene en ret anselig Sum<footnote>Er. Mich Fan: 
Accessiones ad Hist. Sviogothicam. (Ups. 29. April 1807.) 4to. S. 7. 
</footnote>. Et engelsk Sendebud,
der Aar 1654 opholdt sig i Sverige, beskriver endnu udførligt en
"Stadfæstelse ved Glavind", som med stor Højtidelighed foregik
paa Slottet i Overværelse af Dronningen, der havde bekostet
Brylluppet<footnote>B. Whitelockes Dag Bok 1653-54. (Ups. 1777) 
S. 666-67. </footnote>. Men senere tabte Skikken sig hurtigt. Sidste Gang,
den skal være bleven anvendt, var ved Grev Douglas' Bryllup
med Beate Stenbock i Stockholm 1680<footnote>J. P. Tollstorp: 
Beskriftning om Södermanland I (Sthlm. 1837). S. 79. (K. Maurer 
i Germania. XVI Jahig. 1871 p. 462.) </footnote>.

Som det gik med Brugen af "Glavind" i Sverige, gik det med
selve Morgengaverne hele Norden over. Efter et pludseligt
Opsving tabte de sig temmelig hurtigt. <sp>Skikkens sidste, stærke
Blomstringstid i alle tre nordiske Lande falder mellem
Reformationen og Enevældens Indførelse.</sp>

*

Vil vi undersøge <footnote>Grundene til, at den Skik</footnote> at give
Morgengave <sp>just i det 16de Aarhundrede blæstes i stærk
Flamme</sp>, saa var Hovedforudsætningen naturligvis Lysten til 

at glæde Bruden og efter Evne at søge hende sikret efter
Mandens Død. Efterlodes hun nemlig som barnløs Enke, saa tilfaldt
efter fælles nordisk Lov<footnote>Kong Hans' alm. Stadsret c. 42. 
(Kolderup Rosenvinge: Gamle Danske Love V 534.) -- J. F. W. Schlegel. 
Om Morgengavens Oprindelse {Astræa II 200). -- Mere omtvistet
var Forholdet, hvis hun efterlodes Enke med fælles Børn. Ifølge 
svensk Stadslov ophørte i saa Fald hendes Ret til Morgengaven, men 
efter Landsloven beholdt hun den ligefuldt. -- Forholdet i Danmark 
ikke ganske klart. (Astræa II 200 og 246.) </footnote> Morgengaven 
uskiftet hende. Ja ifølge
en dansk Herredagsdom af 1562 skulde Morgengaven endog
udredes af Boet forud for al anden Gæld<footnote>Kolderup Rosenvinge: 
Udvalg af Gamle Danske Domme I 310. </footnote>. Men en saadan Lyst
til at sikre den efterlevende var jo ikke enestaaende for det 16de
Aarhundrede. Saa langt Øjet rækker og historiske Dokumenter
kaster Skær over Stemninger, kan vi forfølge en Trang til at
betænke Bruden i en Grad, der ved Lovbud maatte hemmes og
begrænses. Allerede i den svenske "Landslov" fra det 14de
Aarhundrede maatte der fastsættes Grænser, ud over hvilke
Morgengaven ikke turde gaa. Det forbødes en Ridder at give mere
end 40 Mark svensk Vægt, en Svend mere end 20 lødige Mark,
og en almindelig "frälseman" mere end ti Mark, medens en
bofast Bonde kun maatte give tre Mark og en "løsker man" een
Mark<footnote>Collin og Schlyter: Samling af Sweriges Gamla lager. X 61. Magn. Eriks. Landslag II Afsnit. Giftobalker cap. 10. </footnote>. I Kong-Hans's almindelige Stadsret fra Slutningen af
det 15de Aarhundrede gjordes noget ganske lignende gældende
overfor Købstadbeboere: "Morgengave maa ikke større være
udi nogen Maade udi nogen Købstad end tyve Mark, og mindre
maa hun være, efter som hver Mand formaaer"<footnote>Kong Hans' alm. 
Stadsret Cap. 41. -- Kolderup Rosenvinge: Gamle Danske Love V 534.) </footnote>.

Det nye og mere, der i det 16de Aarhundrede kom til, skrev
sig først og fremmest fra det lutherske Syn paa Ægteskabet.
Den ugifte Stand var jo ikke længer den højeste, men netop den
gifte. <sp>Morgengaven</sp> havde i Middelalderen været et Udtryk
for, hvor meget Bruden gav Afkald paa ved at indlade sig i
Ægteskab. <sp>Nu blev den Præmien</sp> for at naa hertil. Som det
forhen havde været fortjenstligt at give Gaver til Klostre, blev
det nu en god Gerning at forgylde Vejen til den Gud
velbehagelige Stand.

Og Anledningen hertil fordoblede sig af sig selv, idet
Reformatorerne jo holdt paa, at Ægtefolk burde ikke blot fæstes, men
ogsaa vies sammen, et Forlangende, der endte med, at Bryllup
Aar 1582 blev lovbefalet for alle. Hidtil havde mangen kunnet
nøjes med Fæstensøl og Fæstensgave, nu kom Bryllup og
Morgengave til. Og meget hurtigt uddannede den Skik sig hos
Adelen, at disse to Gaver skulde nogenlunde svare til hinanden i
Værdi.

Under saadanne Omstændigheder kunde det synes en 

betænkelig Sag for en Mand at indlade sig i Ægteskab. Rede Penge
var den Gang langt sjældnere end nu. Det kunde hænde selv
Rigens Hofmester, Peder Oxe, at han ikke i Øjeblikket havde
Guldet til de tre Kæder, som han vilde give Mette Rosenkrans
(Fig. 1) i Fæstensgave, saa at han maatte bede Frederik den
Anden om 287 "Engelotter" til Laans i denne Anledning<footnote>
A. N. Ryge: Peder Oxes Liv og Levnet. S, 382. -- Dom af 31. Maj 1578 
i Sagen mellem Mette Rosenkrands og P. Oxes Arvinger. R. A. </footnote>. 
Men her traadte Tidens nye Skik, de skrevne Fæstensgaver og 
Morgengave-Brevene, hjælpende til. De svarede fuldt ud til, hvad
der kunde ønskes. Her var der en Laangiver, der altid var
villig og, hvad mere var, aldrig vilde kræve Laanet tilbagebetalt.
For hver en Gylden, Brudgommen i Virkeligheden manglede,
kunde han trøstig skrive Pergaments-Anvisning paa ti eller
hundrede, og aldrig skulde det falde det skikkelige Skind ind 
at forlange dem igen; 
de forfaldt jo først til Udbetaling, naar han en Gang var død og
borte.

<img>
Fig. 1. Fru Mette Rosenkrans til Vallø, 
Peder Oxes Hustru, *d. 1588. 
(Maleri paa Gaunø.)

<sp>En hel Omvæltning i Fæstens- og Morgengaverne
blev da Følgen</sp>. Tidligere havde disse, selv hos de rigeste,
gerne bestaaet i Metalstykker: Ringe, Kæder, Bælter, Perlehuer,
lutter Genstande med sindbilledlig Betydning, lette at vurdere,
anvendelige ved Fest hele Ægteskabet igennem og en sidste
Nødskilling for en enlig Enke. Nu blev alt dette anderledes. De
gamle Gaver bibeholdtes vel, men de sank ned til blotte
Smaating ved Siden af <sp>den egentlige Gave, Brevet</sp>, der lød paa 

hundrede, ja tusinde for hver Gylden, hine kun havde Vægt af.
Morgengaverne blev først grebne af Smitten. En Tid lang
bevarede Fæstensgaverne den gamle, tarvelige Soliditet, men ogsaa
de blev revne med af Strømmen. Det var i Virkeligheden en
forældet Paastand, der heller ikke blev godkendt af Retten, naar det
Aar 1590 under en Sag for Kongens Retterting blev gjort
gældende, "at det ikke er brugeligt her udi Riget (Danmark), at 
Fæstensgave efter Forskrivning udgives, men den straks af Haanden
at overgives"<footnote>Kolderup Rosenvinge: Udvalg af Gamle Danske 
Domme IV 176-81. </footnote>

<img>
Fig. 2. Gisselfeld.

Hvor voldsomt et Opsving Morgengaverne tog i Løbet af nogle
faa Aartier, vil bedst fremgaa af et Par Eksempler. Da den
ovennævnte Oluf Mouritsen Krognos Aar 1573 ægtede Jomfru Anna
Hardenberg, skænkede han hende i Morgengave Bregentved
Hovedgaard tilligemed en Del mindre Gaarde, og det vel at
mærke ikke paa den gammeldags Betingelse, at hun kun skulde
nyde dem, saafremt hun efterlodes som barnløs Enke, men
ubetinget, hvad enten de fik Livsarvinger eller ikke<footnote>
C. F. Bricka: Kong Frederik den Andens Ungdomskærlighed. S. 232-33. 
</footnote>. Aar 1567 gav
Peder Oxe Fru Mette Rosenkrans i Morgengave ikke blot
Livsbrev paa Hovedgaardene Gisselfeld (Fig. 2), Tølløse (Fig. 3) og
Løgesmose med Gods i Sjælland og paa Fyn, men desforuden
titusind Daler, alt at nyde efter hans Død, hvad enten de fik 

Børn eller ikke; ja i sidste Fald skulde Pengene endog efter
hendes Død helt gaa i Arv til hendes Slægt<footnote>A. N. Ryge: 
Peder Oxes Liv og Levnet. S. 227, 383, 385. </footnote>. Samme Aar ægtede
Erik Podebusk Jomfru Sidsel Oxe og gav hende
Morgengave-Brev paa, at, hvad enten de fik Livsarvinger eller ikke, skulde
hun efter hans Død have alt, hvad Jordegods Kongen havde
givet ham i Pant, eller hvad Penge samme Gods maatte være
blevet indløst for, og desforuden et kongeligt Gældsbrev paa 3,333
Daler. Fik de Livsarvinger, maatte hun paa Livstid nyde alt hans 
Jordegods i Fyn; fik de ingen, skulde dette følge hende og hendes 
Arvinger som evindeligt Eje. Endelig lovede han, at den
Gæld,han muligt maatte efterlade sig ved sin Død, skulde alene
udredes af hans Arvinger<footnote>Kolderup Rosenvinge: Udvalg af 
Gamle Danske Domme IV 424. </footnote>.

<img>
Fig. 3. Tølløse paa Sjælland.
(Efter Fotografi.)

Det var ikke blot Samfundets Spidser, der indlod sig paa disse dristige 
Forskrivninger. Folkets Flertal begyndte at følge med og udstedte
Fæstensgave-Breve i lignende Stil. Saaledes gav f. Eks. en borgerlig, 
Adser Sørensen, Aar 1575 i Fæstensgave ikke blot en Guldkæde paa
26 Lod og et forgyldt Sølvbælte, men desforuden et Fæstensgave-Brev 
paa to Gaarde i Horsens. Forgæves søgte hans Arvinger 
efter hans Død at omstøde dette ved at beraabe sig paa "at ufri
Mand ikke burde give slig stor Fæstensgave"<footnote>
N. K. S. no 845. Folio. Dom. no. 266. </footnote>.

Som det vil ses, skabtes herved <sp>en hel ny Retstilstand</sp>.
Aar 1562 var der fældet Herredagsdom for, at Fæstensgave og
Morgengave burde forlods, altsaa forud for anden Gæld, udredes

af Boet<footnote>Kolderup Rosenvinge: Udvalg af Gamle Danske Love 
I 310. -- Hvor stor Opsigt denne Dom vakte, kan ses af, at den oplæstes 
paa Viborg Landsting. (N. K. S. no. 845 Fol. Dom. no. 77.) 
</footnote>. I enkelte af hine Morgengave-Breve blev denne Forret
yderligere tilsagt Enken. Men herved opstod en hidtil ukendt,
meget farlig Art af første Prioriteter. En Mands Formue tog sig
den Gang mere indviklet ud end nu til Dags, idet den -- ukendt
som Tiden var med Statspapirer, Hypotek-Obligationer og
Aktier, endsige Laan paa slige Værdipapirer -- hyppigt udgjorde
en Knude af private Gældsbeviser, Beviser for hvad andre skyldte
ham, og hvad han skyldte andre. Det Overskud af Tilgodehavende, der blev 
til Rest, naar al Gælden var betalt, udgjorde selvfølgelig først det
virkelige Eje. Men nu kunde hele denne Bygning undermineres ved et 
Morgengave-Brev. Selv ved den rigeste Mands Død kunde det tænkes, at 
Enken i Kraft af et Morgengave-Brev forlods inddrog alle Gældsbeviserne 
for, hvad andre skyldte ham, og overlod 
Mandens Slægt som dens Arvepart Beviserne for, hvad han skyldte
andre. Gik under slige Forhold Mandens Slægt fra Arv og Gæld,
kunde selv de solidest udlaante Penge helt være tabte.

<img>
Fig. 4. Fru Gjørvel Faddersdatter (Hr. Lave Brahes)
*d. 1605.
(Efter Maleri i Lunds Domkirke.)

En ny Art Lykkens begunstigede opstod derimod nu, de
<sp>skattede Enker</sp>. Ligesom det første Pust af Kristendommen havde
skaffet Døtrene Arveret, halv Lod med Sønner, saaledes gav
Lutherdommens Komme Enkerne forøget Værd. Ved en enkelt
Fæstensgave og Morgengave kunde der allerede være beredt
hende en smuk Stilling. Men fulgte hun Tidens Krav og indlod
sig straks efter Mandens Død i nyt Ægteskab, kunde hun ad

denne Vej efterhaanden sanke sig en hel Skat af
Kærligheds-Gældsbeviser. Et af de mest bekendte Eksempler herpaa var
Fru Gjørvel Faddersdatter (Fig. 4), hvis samlende Virksomhed
ogsaa strakte sig over hele Skandinavien, Af sin første Mand,
Per Nielsen Prip, fik hun i Morgengave betydeligt Jordegods
i Sverige; af sin anden Mand, Truid Gregersen Ulfstand, fik hun
Jordegods i Halland; og hendes tredje Mand, Lave Brahe til
Krogholm og Vidsköfle i Skaane, sikrede hende paa Livstid alt
hvad Jordegods han maatte efterlade sig. Det samlede Udbytte
blev ved hans Død 1567 en af Nordens største Formuer. Dette
Held skyldtes vel tildels hendes personlige Egenskaber, men
dog maa ogsaa erindres, at hun straks fra Begyndelsen havde en
betydelig Driftskapital, idet hun som meget rig Arving vel kunde
hidlokke Bejlere. Hun indlod sig ikke i fjerde Ægteskab.
Vanskeligt skulde hun ogsaa nu have kunnet finde en Mand, der var
"hende værd". Men hun har sikkert vakt ustillede Længsler
hos mange, ikke mindst ved at blive henved 96 Aar gammel.
Og hun skuffede hvert Haab ved i sin høje Alderdom at
overdrage alt sit Gods til Christian den Fjerde. Hvis de tre Kuld
Morgengaver ved hendes Død 1605 overhovedet atter er blevet
givne fri, havde de under disse Omstændigheder dobbelt
vanskeligt ved at finde hjem hver til sit<footnote>Danmarks Adels 
Aarbog 1888. S. 101. -- Overenskomst af 17. Juni 1552. Afskrift i 
Udtog af T. Becker efter Originalen paa Pergament i R. A. -- Richardt 
og Becker: Danske Herregaarde XVIII (Vemmetofte). -- Liunggren: 
Skånska Herregårdar III (Krageholm). -- Danske Magazin IV 4, 19. 
-- Mollerup i Dansk biografisk Lexikon II 595-96. -- Norsk historisk 
Tidsskrift III 3, 219-74. </footnote>.

*

Det var denne hele <sp>forvirrede Tilstand, fremkaldt
ved Morgengavernes Overdrivelse</sp>, som Regeringen
Aar 1577 afmalede i følgende Ord: "Der begiver sig nu stor
Misbrug her udi Riget med Morgengave blandt Adelen. Naar en
god Mand trolover sig en Hustru, bebrever han bort udi de otte,
ti eller tolvtusinde Daler eller fast mere, undertiden forskriver
han alt sit Gods eller nogle visse Antal Læster Korn uden hans
Arvingers Bevilling og Samtykke. Og hvad de rige i saa Maade
foretage, ville de fattige udi lige Maade efterfølge, endog Evnen
og Formuen ikke tilstrækker, saa at over slig Morgengave sker
undertiden, naar de. dø og afgaa uden Livsarvinger, at deres
Arvinger maa tage ved en større Gæld, end Godset kan
forstrække"<footnote>Reces af 1577. V. A. Secher: Forordninger og 
Recesser 1558-1660. II 72. </footnote>.


Det var paa høje Tid, at man søgte at raade Bod paa dette
Uvæsen. Aar 1577 <sp>samledes</sp> derfor <sp>Frederik den Anden
med Rigsraadet paa Antvorskov</sp> for at enes om de bedste
Midler herimod. Den Forudsætning, som her lagdes til Grund
for Beslutningerne, var, at det overhovedet <sp>at give
Morgengave maatte anses for en adelig Forret</sp>. Det kunde muligt
være i Strid med Skikkens historiske Oprindelse, idet
Morgengave jo var en Efterklang af det ældgamle hedenske
"Brudekøb"<footnote>J. H. W. Schlegel: Om Morgengavens Oprindelse 
og Rettigheder, trykt i Astræa (1799) II 168. </footnote> og 
Købesummen (mundr") vistnok i hin Tid var bleven
udredet af enhver, alt efter hans Evne til at betale. Det var i
hvert Fald i bestemt Strid med den senere Lovgivning. I Kong
Hans's Stadsret gaves der jo f. Eks. Regler for, hvorledes
Morgengave skulde erlægges af Købstadfolk<footnote>Kong Hans' 
Stadsret Cap. 41-42. (Kolderup Rosenvinge: Gamle Danske Love V 534.) 
</footnote>. Og endnu Aar 1600
blev lignende Regler givne i Sønderjylland for Flensborgs
Vedkommende<footnote>Chr. IV's Policeyordnung f. Flensburg 1600. 
Corp. Statut. Slesv. II 295. </footnote>.

Men det nye Syn stemmede dog ret vel med den historiske
Udvikling, for saa vidt den Skik at holde ikke blot "Fæstensøl",
men tillige "Bryllup" til enhver Tid havde været Rigmands
Forret. I Hedenskabets Dage havde vistnok kun Høvdinge tilladt
sig denne Luksus for ved en storartet Fest ret at understrege
et anseligt Giftermaal. Senere, da Kvinder havde faaet Arveret,
var Skikken bleven mere almindelig, nu kunde man jo nemlig
sikre sig en rig Brud ved at fæste hende alt som Barn. I
saadant Tilfælde var, ofte mange Aar efter Fæstensøllet, Ægteskabets
virkelige Fuldbyrdelse bleven fejret ved en ny Fest, Brylluppet.
Og her var det saa faldet naturligt at gøre "Morgengaven" --
den Rest af Fæstesummen, der ifølge gammel Skik erlagdes efter
første Samleje -- til noget stort og anseligt, der kunde svare i
Værdi til, ja overgaa den forlængst erlagte Fæstensgave. Kirken
havde fremmet "Bryllupper" og villigt hjulpet til at give dem
Glans for ad denne Omvej at faa Part med i den ægteskabsstiftende 
Magt, som den verdslige Bortfæstning ene var Indehaver
af. Men Middelalderen igennem var det dog ifølge Sagens Natur
kun Samfundets Spidser, der kunde fæste rige Arvinger og
holde Bryllup. "Fæstensøl" var og blev Almenskik, "Bryllup"
Adelfest.

Rigsraadet var da i en vis Overensstemmelse, om ikke med
Sprogbrug, saa dog med den historiske Udvikling, naar det Aar 

1577 hævdede Adelens Eneret til at give "Morgengave". Det var
denne Stand, der i Middelalderen havde opdyrket den i Højde
med Hovedgaven "Fæstensgaven". Det var denne Stand, der i
de sidste Aartier havde skabt deraf en kostelig Pragtblomst, som
langt overstraalede alt, hvad Fortiden havde kendt af tilsvarende.
Selve dette Skridt af Rigsraadet, at forbeholde Adelen Eneret til
"Morgengave", viser tillige noksom, hvilket Værd man tillagde
dette Modestykke. Og det var i rette Tid, man inddrog det. Der
var jo voksende Stemning for at holde Bryllup. Kun fem Aar
efter, 1582, blev Bryllup lovbefalet for alle. Ved denne Lejlighed
vilde Borgerstanden ufejlbarligt have fulgt Adelens Spor og lagt
Vægten paa Morgengaver. Men da var Herligheden allerede
beslaglagt. Fra Aar 1577 blev altsaa Morgengave en adelig Forret,
og denne Bestemmelse holdt sig og gik siden over i Christian
den Femtes Lov<footnote> Chr. V's Danske Lov 5-4-1 og 2. </footnote>. 
Borgerstanden, der var bleven narret, fik
nøjes med at tilegne sig det tiloversblevne, Fæstensgaven. I
Christian den Fjerdes Reces kom det til at hedde, at Gejstlige,
Borgemestre, Raadmænd samt fornemme Købmænd maatte i
Fæstensgave give ti Lod Guld, andre Købmænd og fornemme
Haandværksfolk "en Guldring paa en Rosenobel" eller to"; men
"gemene Haandværksfolk og andre" slet intet<footnote>
Chr. IV's Reces 2-8-3. </footnote>.

<sp>Rigsraadet begyndte altsaa Mødet paa
Antvorskov 1577 med at tilegne Adelen Eneretten til
Morgengave</sp>. Men man var jo kommen sammen for at hemme
Misbrugene. Dette søgte man opnaaet ved at vedtage, at fra
denne Dag <sp>maatte ingen</sp> paa egen Haand <sp>give højere
Morgengave end totusinde Daler</sp>; vilde nogen give mindre,
stod det ham selvfølgelig frit for. Udstedte nogen derimod et
Morgengavebrev paa mere end ovennævnte Sum, saa havde dette
Brev kun Gyldighed, for saa vidt det var udstedt med hans
Arvingers Samtykke<footnote>Secher: Forordninger, Recesser 
o. s. v. 1558-1660 II 72-73. </footnote>.

Det var meget langt fra, at disse nye Bestemmelser standsede
Tidens ubændige Trang til Overdrivelse paa dette Omraade. De
retledede den kun. Fra nu af blev totusinde Daler eller firetusinde
Lod Sølv blot den staaende Takst, som ikke turde underskrides,
"gammel vedtagen dansk Skik og Brug", som det kaldtes. Men
de turde vel overskrides. Og her var to Veje at gaa. Der var jo
intet Forbud udstedt med Hensyn til Fæstensgave. En 

Adelsmand kunde altsaa fremdeles forhøje Gaven til sin Brud ved
blot at udstede to Breve. Claus Skeel gav saaledes Aar 1582 sin
Fæstemø en Guldkæde, et Armbaand og et Brev paa tusinde
Daler i Fæstensgave, og otte Maaneder efter et Brev paa
totusinde Daler i Morgengave<footnote>Kolderup Rosenvinge: Udvalg 
af Gamle Danske Domme IV 176-81. </footnote>. Ditlev von Qualen gav sin Brud,
Fru Sophia Lunge, en Guldkæde paa ikke mindre end fem
Hundrede Gylden, et Brev paa tusind Lod Sølv i Fæstensgave og et
paa totusinde Daler i Morgengave. Samme Stakkel maatte iøvrigt
i levende Live udbetale hende alt dette, da de skiltes<footnote>
N. K. S. no. 841. Folio S. 377. </footnote>.

Eller ogsaa kunde man gaa den af Antvorskov Recessen selv
anviste Vej og udbede sig alle ens Arvingers Samtykke til at
maatte forøge Morgengaven. Foruden det egentlige
Morgengavebrev, hvis paalydende Sum helt skulde tilfalde den efterlevende
Enke og hendes Slægt, kunde man da, hvis ens Arvinger gav
deres Samtykke dertil, tillige overrække Bruden i Morgengave
et Livsbrev paa, at hun maatte paa Livstid nyde som Enke alt
eller Hovedparten af ens efterladte Gods.

Naar man betænker, bvor stridigt et Folkefærd Arvinger til
enhver Tid har været, og ikke mindst i det 16de og 17de
Aarhundrede, hvilken Sum af gode Ord, aftvungne Gentjenester og
maaske klingende Vederlag, det har kostet, inden alle de
behørige Segl og Underskrifter anbragtes under Brevene -- saa
har man heri det bedste Bevis for Styrken af den Strøm, der
kunde overvinde slige Hindringer. Thi <sp>de blev overvundne</sp>.
Ikke blot i et enkelt Tilfælde eller en sjælden Gang, men
hyppigt. Her et Par Eksempler blandt mange fra det 17de
Aarhundrede. Henrik Podebusk gav Aar 1624 Jomfru Sidonia Maria
Einsiedeln i Morgengave Kjørup Hovedgaard og Gods paa Fyn
samt alt hvad Gods, han fremtidigt maatte arve eller købe
<footnote>N. K. S. no. 1363. b. Folio. </footnote>.
Mourits Podebusk gav sin Brud alt sit Gods og Løsøre<footnote>
Morgengavebrev dat. København 16. Aug. 1661. N. K. S. no. 
1363. b. Folio. </footnote>. Erik
Krag til Bramminge gav Jomfru Vibeke Rosenkrans i
Morgengave alt hvad Jordegods, han ejede eller herefter bekomme
kunde, saa og alt hvad Løsøre, han maatte efterlade sig<footnote>
Udkast til Morgengavebrevet, dat. Enderupholm d. .. Aug. 1653. 
Danske Adelsbreve Fasc. 53. Rosenkrands. R. A. </footnote>.
Ingeborg Parsbjerg fik af Henning Povisk i Morgengave, foruden de
totusind Daler "efter gammel vedtagen dansk Skik og Brug",
Hovedgaarden Lerbæk med alt tilliggende Gods samt alt hvad
Gods og Løsøre, de begge i deres Levetid kunde samle<footnote>
"Copie af min Oration imod Henning Powisch d. 13. Oktbr. 1656, 
Anlangende min Datter Ingeborg Parsbjergs Morgengavebrev." Afskrift 
i N. Jacobsens Samlinger. "Bryllup."</footnote> o. s. v.
Ikke uden Grund kunde det Aar 1633 erklæres for 

"<sp>sædvanligt i Danmark, at en ærlig Riddersmands Mand forærer</sp>
sin Brud en tilbørlig Morgengave <sp>og forlener hende med sin
Hovedgaard samt tilliggende Gods</sp>"<footnote>Henrik Podebusk's 
ændrede Morgengavebrev af 6. Juli 1633. N. K. S. no. 1363. b. Folio. </footnote>.

*

Den mægtige Bevægelse, som her var oppe, var mere, end den
ved første Øjekast syner af, et blot Modepust i Bryllupsskikke.
Den var i Virkeligheden et Bundrøre i det store Spørgsmaal
om Ægtefællers Forhold i det hele. Morgengaven laa som Mærke
for, hvor Malstrømmen gik. De Kræfter, der var satte i
Bevægelse, var Tidens stærkeste: religiøs Trang og Standshensyn.
Men de vedblev ikke at føje sig saa villigt, som vi hidtil har set;
Malstrømmen blev først ret strid, da <sp>Lutherdommens og
Adelstandens Krav stødte sammen</sp>.

Lutherdommen saa i Ægteskabet et Universalmiddel mod
Fortidens Onder. Klostrenes Unatur, Gejstlighedens skjulte
Frillelevnet, Adelens aabenlyse Raahed, alt lod sig omstøbe i denne
Gud velbehagelige Smeltedigel. Ud af den fremgik de lutrede
Former: fromme Ægtefæller, ægtefødte Børn, der artede sig vel.
Derfor var det <sp>Hovedsagen at drive alle</sp>, Mænd som
Kvinder, <sp>til lovligt Ægteskab</sp>. I Børneavlens Sommergrøde
dræede hele Folkemarken til Frugt for Himmerig.

Men samtidig med <sp>Kirkefornyelsen</sp> var der foregaaet en
<sp>Adelsfornyelse</sp>. Frigjort for sin gamle Medbejler Kirken
som Jorddrot, beriget ved dens Plyndring, og i Grevefejden
Sejrherre over Borgerstand og Bønder, stod Adelen godt rustet
til at optage en Kamp mod enhver Art Overgreb. Og fra adeligt
Synspunkt set havde den lutherske Kraftdyrkning af Menigheden
sine yderst mislige Sider. Naar alle Døtre skulde giftes, kunde
Slægtens Jordegods let blive splittet i for mange Parter. I Strid
med den nye Retning bevaredes da Maribo Jomfrukloster til
Anbringelse af overtallige Adelsdøtre. Men hvad værre var, i dette
Kapløb om Giftermaal kunde det let hænde, at <sp>adelig ægtede
uadelig</sp> og saaledes Klinte blandedes med Hveden. Herimod
maatte der tages nye og kraftige Forholdsregler.

Betegnende nok havde dette Spørgsmaal hidtil ikke ret været
fremme. Standsfølelsen havde været anset for tilstrækkeligt Værn 

mod Misgifte. For Mænds Vedkommende var Fordringen end
ikke iklædt Lovsform, idet der til at være adelsbaaren strengt
taget kun krævedes at være ægtefødt Barn af adelig Fader,
medens der ikke var noget bestemt Lovbud for, at Moderen
ogsaa skulde være adelig<footnote>Kolderup Rosenvinge: Grundrids 
af den danske Retshistorie I (Kbhvn. 1832) § 77. </footnote>. 
For Kvinders Vekommende havde
man kunnet nøjes med saa milde Sikringsmidler som følgende
Afgørelse af Christian den Første: Fanger fri Kvinde ufri Mand,
da er hendes Gods ufrit i hans Tid. Naar han afgaar, da er
Godset frit til hende. Haver han Børn med hende, som det Gods
arve, da er ogsaa Godset ufrit, med mindre Børnene kunne
forhverve deres Frihed af Kongen<footnote>Kolderup Rosenvinge: 
Udvalg af Gamle Danske Domme I 15-16. </footnote>. -- Men efter 
Reformationen voksede Faren.

Det første Sammenstød mellem Lutherdom og Adelsfølelse
fremkaldtes af Kvinder. Ikke faa Adelskvinder ægtede nemlig
straks efter Reformationen uadelige Mænd. Saaledes løb en
36-aarig, adelig Nonne i Ringkloster, Jomfru Birthe Munksdatter,
bort med en Borger i Viborg, Peder Holst, og ægtede ham<footnote> 
Samme Skrift I 49-51. -- N. K. S. no. 845. Folio. Dom no 196. </footnote>.
Magister Mads Hvid giftede sig med Fru Lene Olufsdatter paa
Estvadgaard<footnote>Kolderup Rosenvinge: Udvalg af Gamle Danske 
Domme III 165-74. </footnote>. I begge Tilfælde opstod der Retstrætte. Den
bortløbne Nonne gjorde Fordring paa at gaa i Arv med sine Søskende,
hvad dog ved Christian den Tredjes og Rigsraadets Dom
nægtedes hende i Henhold til den gamle Retsregel: Klostergiven
mister Arveret. Men Fru Lene og hendes Magister forhvervede
af Christian den Tredje Aar 1544 kongeligt Brev paa, at hun og
hendes Børn og Arvinger maatte til evig Tid nyde hendes
Arvegods ligesaa frit, som andre frie Mænd og Kvinder her i Riget
nyde deres. Som en Følge heraf kom deres Datter Ane, skøndt
ufri, i Besiddelse af frit Jordegods.

Sligt maatte for enhver Pris fremtidigt hindres. Ikke længe
efter denne kongelige Eftergivenhed udvirkede da Rigsraadet, at
det ved Lov blev fastslaaet, at sligt ikke mere kunde ske. I
Recessen af 1547 kom det til at hedde: "Skal ingen fri Kvinde eller
fri Mø efter denne Dag tage nogen ufri Mand. Hvis nogen
fordrister sig til herimod at gøre, og det ikke sker med hendes
Venners Raad [*c: Frænders Samtykke], da skal hun straks have
forbrudt al hendes Jordegods til næste Arvinger, saa at de maa
det straks annamme"<footnote>Reces af 1547 § 25. </footnote>. 
I den koldingske Reces af 1558 blev der
dog til denne overordentlig haarde Bestemmelse føjet den 


mildere: "Sker det med næste Venners Raad, da skal hun have
Magt at sælge sit Jordegods inden Aar og Dag til frit Folk"<footnote>
Den Koldingske Reces af 1558 § 36. </footnote>.

Som det vil ses, blev herved <sp>hver enkelt Adelsslægt sat
til Værge for dens kvindelige Medlemmers religiøse
Giftetrang</sp>. Og Anvisningen var tydelig nok. Sagde Slægten
ja til et Giftermaal med en uadelig, kunde den kun faa Brudens
Jordegods tilkøbs, men svarede den nej, kunde den faa det gratis.
Midlet synes at have været virksomt. Vi hører fra den Tid
sjældent eller aldrig mere Tale om frie Kvinders Giftermaal med
ufrie.

Efter dette første Sammenstød hvilede Striden mellem
Lutherdom og Adelsfølelse i nogen Tid. Men under Frederik den Anden,
og særligt efter hans Giftermaal og Christian den Fjerdes Fødsel,
<sp>fik den kirkelige Retning atter Vind i Sejlene</sp>. Man
fik Aar 1580 Kongen bevæget til at lade udgaa en Befaling mod
den værste Hindring for Ægteskab. Kongen var kommen i
Erfaring, hed det i Brevet<footnote>V. A. Secher: Forordninger, Recesser o. s. v. 1558-1660 II 160-61. </footnote>, hvorledes mange, baade Adel og Uadel,
levede et ondt Levnet med Boelskab og løse Kvindfolk, som de
havde i deres Huse og omgikkes aabenbarlig med, som var det
deres Ægtehustruer, Gud til ikke ringe Fortørnelse, det hellige
Ægteskab til Forargelse og deres Jævnkristne til et ondt
Eksempel. I denne Anledning befaledes det Præsterne i ethvert
Sogn først hemmeligt at paaminde vedkommende, dernæst, hvis
det ikke hjalp, tre Søndage i Rad fra Prædikestolen at advare
dem, og sluttelig, hvis de endda ikke forbedrede sig, offentlig at
bandsætte dem. Saa en Præst igennem Fingre med nogen, skulde
kan have forbrudt sit Kald og derhos stande Kongen til Rette.

Udstedelsen af dette Brev var en <sp>tydelig Sejr for Kirken</sp>.
Naar alle, der saaledes var løbne paa Grund, atter blev stødte
ud i Strømmen, vilde det gaa i samlet Drift ned mod Ægteskabets
sikre Havn. Og hvilken Magt tillagdes der saa ikke tillige den
hidtil oversete Gejstlighed! Nys henvist til at krumme Ryg for
en Otting Smør og en Faarekrop oppe fra "Gaarden", stod ved
dette Brev Sognepræsten som Overdommer i Forholdet mellem
Herremanden og hans Husholderske.

Kongebrevet virkede, som det var at formode. Frygten for fra
Prædikestolen at faa sit Privatliv skaanselsløst blottet, endsige
Frygten for Bandlysning, bevægede mange til at søge Læ. Og 

her laa intet nærmere end at vende ondt til godt ved at ægte
den, med hvem man hidtil havde levet som Viv. "<sp>En Part af
Adelen ægtede deres Boelskab, og andre flere tænkte
paa at efterfølge sligt Eksempel</sp>"<footnote>Samme Skrift II 297. 
(Reces af 19. Juni 1582.) </footnote>. Ved et saadant Skridt
blev ifølge Datidens Retsbegreber de tidligere fødte Slegfredbørn
ægte Børn og berettigede til fuld Arv efter Fader<footnote>Se f. 
Eks. en Viborg Landstingsdom herom. N. K. S. no. 845 Fol. Dom. 
no. 75. </footnote>.

Men herved hidsedes Slægts- og Standsfølelsen.

Thi at den og den Adelsmand havde haft sin Fadeburspige
eller Mælkedeje til Slegfredviv, var saa sin Sag og kom ingen
ved. Men at gamle Slægter, en hel Stand, nu skulde blodforgiftes,
det var noget andet. Hvilke umulige Forhold vilde der ikke
fremkomme, naar Børn af Landets bedste Slægter kunde paa
mødrene Side stamme fra Gadehusmænd, have Byens Smed til
Morbroder og Tjenestedrenge, ja "vornede Sønner" til
Søskendebørn! Hver Adelsmand, der ved at ægte sit "Boelskab" havde
knyttet den Pagt, der havde Værd for Gud, skulde faa at sande,
at den ikke havde Værd for Standsfæller.

*

<sp>Rigsraadet samledes ved Herredagen i
København i Juni 1582</sp>. Samme Dag, som her udstedtes den nye
Ægteskabs-Ordinans, et Arbejde, hvori Teologerne havde deres
væsentlige Del, og hvorved Bryllup blev lovbefalet for alle,
udfærdigedes en Reces<footnote>V. A. Secher: Forordninger, Recesser 
o. s. v. 1558-1660 II 296-99. </footnote>, der var <sp>Rigsraadets Svar paa
Kongebrevet af 1580</sp>. En Part af Adelen hed det i denne Reces,
havde i Henhold til hint Brev begivet sig i Ægteskab med ufrie
Folk "til stor Irring og Uskikkelighed blandt Adelen, om de
Børn, der i saa. Maade med ufri Kvinde vorde avlet, skulde
regnes og holdes for Adelsbørn, arve frit Jordegods, føre adelig
Stand, Stammenavn, Skjold og Vaaben som de, der af Adelen
paa fædrene og mødrene tilbørlige ere baarne". Sligt "vilde
komme og være adelig Stand og Adelen her udi Riget til Forringering
og største Foragt".

Det fastsattes derfor, at <sp>Børn af saadant Ægteskab ikke
skulde</sp> være eller <sp>holdes for Adelsbørn</sp> eller frie Folk, eller
maatte føre Skjold og Vaaben og adeligt Stammenavn (Fig. 5).
Ikke heller maatte de arve noget Jordegods efter Fader eller 

fædrene Frænder, men naar Fader dør<footnote>I Bestemmelser for 
Norge af 1591 kom det til at hedde endnu skarpere: "dersom 
Adelsmænd tager sig ufri Kvinder til Ægte, at han da, hvem det gør, 
maatte have forbrudt alt sit Arvegods og indsættes til hans næste 
Arvinger, Adelsmænd og Slægt. (Paus: Gamle Kongelige Forordn, o. 
Privileg. f. Norge III 428.) </footnote>, skal hans efterladte
Gods falde i Arv til hans nærmeste Slægt, hvilke af Adel ere.
Dog skal hermed ikke være forment Faderen at maatte give
Saadanne sine Børn af hans Penninge og Løsøre, og om noget
heraf er undt og givet dem af Faderen udi hans Velmagt, skal
de det ubehindret maatte beholde, men intet ydermere.

<img>
Fig. 5. Forskel mellem "fri" og "ufri" Søn. 
(Den ufrfs Vaabenskjold er kløvet og Svinet hans Dyr.)
(Efter Olaus Magnus  1555.)

Ikke skulde man sige, at her just var talt opmuntrende Ord
til dem, der efter Kirkens Paalæg søgte Ægteskabets Nødhavn.
Hele Indrømmelsen til Kirken bestod i, at den ufrie Kvinde 
erklæredes for Ægtehustru og Børnene for ægte fødte; men hun
fik ingen Part i Mandens Stilling, og Børnene arvede kun hende,
saa at de blev ufri, og Jordegodset gik til fædrene Frænder. Her
var med andre Ord indført, hvad der længe havde været Brug
i Tyskland blandt Fyrstehuse og Adelsslægter, <sp>Retten til at
indgaa en Slags lavere</sp> Ægteskab, naar man enten agtede
at gifte sig under sin Stand eller blot havde nok af Sønner i
første Ægteskab, og Jordegodset derfor ikke ønskedes yderligere
splittet. I Retssproget kaldfes denne Art lavere Ægteskab <sp>efter
Morgengaven</sp>, som jo udgjorde alt, hvad Hustruen kunde vente
sig efter Manden: matrimonium ad morgengabicam. Trangen
til Vellyd havde dog omformet dette barbariske Udtryk til det mere
let klingende ad morganaticam, altsaa: <sp>morganatisk Ægteskab</sp>.


Virkningen af denne Tilladelse blev i Danmark og Norge en
anden, end man ved første Øjekast kunde formode. Det laa nær
at antage, at Tilladelsen dog af og til vilde blive benyttet og i saa
Fald fremkalde nye Forsøg paa yderligere at forhøje
Morgengaven. En morganatisk Hustru maatte jo kun faa Penge i
Morgengave, men de paa Antvorskov fastsatte totusind Daler kunde
da maaske forekomme for lidet. Dette blev dog langt fra
Tilfældet. Tværtimod synes Recessen af 1582 at have rammet en
Pæl igennem alle adelige Lyster til at ægte ufri Kvinde. Dette
var fra nu af stemplet som en Skam. End ikke Morgengavens
Navn ønskede man at misbruge paa disse Forbindelser; man
undgik Benævnelsen og kaldte dem i Reglen for <sp>Giftermaal
"til venstre Haand"</sp>. Den mest afgørende Virkning af
Recessen viste sig paa et helt modsat Punkt, idet den opflammede til
at forhøje Morgengaven mellem adelige Ægtefæller. Det faldt
Datiden naturligt at slutte som saa: Maatte en Adelsmand give
sin ufri Hustru totusind Daler i Morgengave, saa burde han
hædre sin adelsbaarne Hustru ved at give hende desforuden
Livsbrev paa Jordegods, Tegnet paa, at hun var af Adel. Vist er
det, at, som ovenfor anført, Forordningen af 1577 om, at
Jordegods fremtidigt kun med Arvingernes Samtykke maatte gives i
Morgengave, langtfra at hemme denne Skik snarere angiver det
Tidspunkt, efter hvilket den bredte sig.

Det <sp>nye morganatiske Ægteskab</sp> skulde dog faa et
højtstillet Eksempel at fremvise i Danmark-Norge, selve Kongen.
Efter Dronning Anna Katharinas Død 1612 blev Christian den
Fjerde et Bytte for alle de modsatte Hensyn, der havde
fremkaldt Bestemmelserne af 1580 og 1582. Han levede først i
Forbindelse med en Datter af en Borgemester i København, Kirsten
Madsdatter, og, efter hendes pludselige Død, med den smukke
Karen Andersdatter, hvis tidligere Forlovede, Magister Glostrup,
fik Køge Sognekald og en yngre Søster i Erstatning. Det
utilladelige i disse Forbindelser pinte imidlertid Kongen. Som god
Lutheraner var han derfor meget villig til at lytte til sin Moders
og sine Søstres Raad, da de ivrigt opfordrede ham til at gifte
sig paany. De foreslog ham imidlertid Prinsesser. Men han havde
til Rigets Behov Børn nok i Forvejen; flere til vilde blot 
medføre Strid som i hans egen Barndom om Sønderjylland og
Holsten, samt upassende Kniberi fra Rigsraadets Side angaaende
deres Udstyr. I sin Nød henvendte han sig da til "erfarne
Guds Mænd", og efter deres Raad lod han sig, for at undfly
Synd og Guds Fortørnelse og for ikke at bringe Riget i
Besværlighed med flere Prinser<footnote>Slange: Christian den 
Fjerdes Historie I 371-74. </footnote>, den sidste Dag i Aaret 1615 vie til
venstre Haand til den syttenaarige Kirstine Munk, Datter af
Ludvig Munk til Nørlund og Ellen Marsvin. Ægteskabet blev som
bekendt ulykkeligt.

Det gik med Morgengaver som med saa mange andre Forhold,
hvor Udviklingen havde ført til unaturlig Overdrivelse. <sp>Efter
den heftige Opblussen var Skikken udbrændt og omme.</sp>
Fra Enevældens Indførelse tabte Morgengaver sig hele Norden
over, hurtigst i Danmark og Norge, noget langsommere i Sverige.
Det var da for Danmarks og Norges Vedkommende mere en
Efterklang af gamle Forhold end Udtryk for, hvad der virkelig
var oppe, naar det i Christian den Femtes danske Lov
erklæredes for en adelig Forret at maatte give Morgengave. Den gamle
Grund var gleden bort under Fødderne paa Skikken, idet
Begreberne om Ejendom, om Besiddelse af Jordegods, havde
forandret sig. Tidligere, under Adelsvælden, havde en Broderpart
af Landets Jordegods tilhørt Adelen som Stand. De mægtigste
Slægter legede gennem Køb, Mageskifte og Giftermaal blot "Bytte
Gaarde" dermed. De enkelte Besiddere var kun forbigaaende
Udtryk for den rindende Strøm, der snart løb samlet, snart delte
sig i flere. Under saadanne Forhold hørte Morgengaver hjemme,
en kortvarig Opstemning, førend det forenede atter skilte sig i
"fædrene" og "mødrene". Godset var og blev Standens, fordelt
paa Slægterne, der til enhver Tid blot repræsenteredes af de
enkelte Besiddere.

En hel Omvæltning foregik hermed, da paa den enevældige
Konges Bud det adelige Gods sondrede sig i Land og Hav. En
Del heraf blev i den Grad forhærdet, at det som Lens-Grevskaber
og -Baronier kun gik i Arv i bestemt Slægt til enkelt Arving.
Resten blev derimod draabeflydende, opløstes i lutter personligt
Eje, efter at hele Borgerstanden Aar 1682 havde faaet Ret til at
købe og besidde adeligt Jordegods. Paa den første Art lod ikke
længere Morgengavebrev paa Gods sig anvende. Her fik Enken 

anvist et bestemt Enkesæde. Og for den sidste Art Jordegods, det
personlige Eje, passede heller ikke Morgengave. Den enkelte Ejer
behøvede ikke at sikre sig mod den tidligere Overejer, Slægten,
Standen, ved Hjælp af Morgengavebrev. Godset var nu ene og
alene hans. Og han og Hustru havde i deres Magt naar som helst
at ordne deres eget Mellemværende efter fælles Tykke.
Ægteskabskontrakter, gensidige Testamenter, Ret for den overlevende
Ægtefælle til at sidde i uskiftet Bo, Enkepension, Livsforsikring
o.s.v. blev ned til vore Dage de nye Former, hvori Morgengavens
gamle Tanke efterhaanden har søgt Udtryk.

*

<h1>2.</h1>

Paa Brylluppets anden Dag, "<sp>Mandagen i Brylluppet</sp>",
viste sig ret al den Forvirring, som var opstaaet ved, at man
siden Oldtiden aldrig, naar man indførte noget nyt, havde afskaffet
det gamle, men bestandig tilladt, at dette ogsaa aflejrede sig paa
det nye. I den hedenske Tid havde det hørt med til et storartet
"Fæstensøl", at Brudeparret paa en af Festens senere Dage
foretog det saakaldte "<sp>Brudeløb</sp>", et pragtfuldt Optog, hvor
Brudgom og Brud, ledsagede af begges Frænder, viste sig for Egnens
Folk og hermed førte det mest omfattende og afgørende Bevis
for, at de virkelig var "givne sammen".

Romerkirken havde med Snildhed fastholdt denne Traad, da
den ønskede at faa Haand i Hanke med den blot verdslige
Bortfæstning. Maaske havde det alt i Oldtiden været Brug at lade
"Brudeløbet" gaa til det nærmeste Gudehof eller Offersted. I
hvert Fald indbød nu den kristne Gejstlighed gæstfrit
"Brudeløbet" til nærmeste Kirke. Ved Vielse og Messe gav man
Opholdet her nyt og dybere Indhold og uddannede saaledes det
kristne "Bryllup". Men dette var og blev dog kun en Fest efter
det Dagen forud foregaaede "Giftermaal". Romerkirken søgte da
at afkræfte dette verdslige Giftermaal ved saa godt som muligt at
skrue det tilbage efter Kirkevielsens Hovedhandling, idet man
allerførst afkrævede Parret "Tobiasløfte", Løftet om 

Afholdenhed for nogle Døgn. Herved forflyttedes i Virkeligheden det
ægteskabelige Samlivs Begyndelse til efter Kirkebesøget.

Faa dette Punkt overtog Lutherdommen Arven. Det lykkedes
den vel efter nogle Aartier at gøre Giftermaalet helt kirkeligt ved
at gennemtvinge Kirkevielsen, "Brylluppet", som Giftermaalets
Hovedhandling. Men desuagtet bibeholdt den det gamle
"Brudeløb" til Kirken ogsaa paa Festens anden Dag. Hele det 16de
Aarhundrede igennem saa man da Festskaren "Dagen efter" at drage
til Kirken, hvad enten saa Parret den foregaaende Dag blot
verdsligt var blevet givet sammen eller paa luthersk Vis havde holdt
kirkeligt Søndags-Bryllup.

Det herved opstaaede Virvar afspejlede sig tydeligt
Aarhundredet ud i <sp>Mandagens Kirkebesøg</sp>. Meningsløst som dette
nu var, antog det Karikaturens overdrevne Former, uden at noget
virkeligt Indhold kunde yde Modstand eller bøde paa Manglerne.
Gæsterne, der maaske havde bevaret Anstanden under
Morgengavens Overlevering, følte sig nu løste fra al Tvang. Gaarsdagens
Svir fortsattes og Rusen fornyedes. Forgæves forbød man i
enkelte Egne, f. Eks. i Ditmarsken Aar 1600, at give Gæsterne
Frokost denne Morgen, for at de skulde "gaa smukt nøgterne til
Kirke"<footnote>Fürstliche Constit. f. Ditm. 1600. Urkundenbuch zur 
Gesch. d. L. Dithmarschen: herausg. v. Michelsen. S. 377 </footnote>. 
Det var ikke Rusen, men Kirkegangen, der maatte give
efter. Tiden for Opbrud til Kirke fastsattes ved Lov i Lybæk<footnote>
Archiv f. Staats- u. Kirchengesch. d. Herzogth; herausg. v. Michelsen u. 
Asmussen I (Kiel 1833) 101. </footnote> (1566) og Ditmarsken til 
Klokken ti, i Ribe (1561) til Kl. tolv<footnote>Nye Danske 
Magazin II 275. </footnote>;
men den tilføjede Bøde viser, at det ikke var let at faa Gæsterne
afsted til denne Tid. Christian den Fjerde kunde ved sin Søns
Bryllup Aar 1634 ikke faa Toget i Gang førend Kl. tre<footnote>
I. H. Schlegel: Samlung z. Dänischen Geschichte II 2, 33. -- Jørg. 
Holst: Regiæ Nuptiæ Chr. V (Kbhvn. 1637) C. 2. </footnote>.

Under Klokkeringning<footnote>Kjøbenhavns Diplomatarium I 432. 
</footnote>, med Musik i Spidsen<footnote>Randers Vedtægt 1609. 
(Thottske Samling no. 1454. 4to.) § 62. </footnote>, med
Brudepiger foran Bruden<footnote>Nye Danske Magazin II 274. </footnote>, 
med tændte Fakler og Glædesskud -- alt
ganske som om Søndagen -- satte Toget sig i Bevægelse. Men
der var en anden Aand over det. Dette viste sig tydeligst, naar
man kom til Kirken. Thi ind red man og rendte over
Kirkegaarden<footnote>Dr. Peder Palladius: En Visitatz Bog, udg. af 
Svend Grundtvig. S. 8. </footnote>; "drukne og gale"<footnote>
Chr. IV's Norske Kirkeordning 1607. Paus: Gamle Kongelige Forordn. 
o. Privilegier, udg. f. Kongeriget Norge. III (1751) 485. </footnote>. 
Med Piber og Trommer i Spidsen
trængte man ind i Kirken, og alt efter hver Mands Lyst begyndte
man herinde enten at danse eller at svire med det medbragte
Mundgodt<footnote>Dr. Peder Palladius: En Visitatz Bog, udg. af 
Sv. Grundtvig S. 36. </footnote> eller lydeligt at snorke<footnote>
Urkundenbuch z. Geschichte d. L. Ditmarschen, herausg. v. Michelsen. 
S. 377. </footnote> i et Stolestade. Sligt var
Tidkort, medens Præsten og Bruden taltes ved i Vaabenhuset.
Støjen sagtnede vel lidt, naar han besteg Prædikestolen (Fig.6),
men tog atter fat, naar Kvinderne een for een gik op til Alteret 


Hvor udartede Forholdene var, fremgaar maaske bedst af
Biskop Peder Palladius' Beskrivelse deraf. Med den ham egne
Virkelighedssans greb han i sine Visitatsprædikener dette vante
Billed for at tydeliggøre Kristi Bryllup med Menigheden og
Nadverens Hemmelighed, og samtidig rette en velment Formaning til
anstændig Opførsel ved de kirkelige Bryllupper: "Her er ogsaa
Bryllup og Gæstebud; saa tidt som eders Sognepræst prædiker
eder Kristum Jesum rent og klart til eders Salighed, saa tidt er I
her indbudne... Da kunne I vide at her skal ogsaa ædes og
drikkes inde. Jeg mener ikke den Slemmen og Demmen og
Dansen med Pibe og Tromme, som skete her udi Sjælland inden
Kirkedørene om Mandag eller Tirsdag i Bryllupsugen. Det hørte
Djævelen af Helvede til, og er derfor aflagt til Landsting ved
Kongens Sværd. Her skal ædes og drikkes inde det, som vor Sjæl
skal besynderlig spises med"<footnote>Dr. Peder Palladius: En 
Visitatz Bog, udg. af Sv. Grundtvig. S. 36. </footnote> o. s. v.

<img>
Fig. 6. En luthersk Gejstlig paa sin Prædikestol nær Kirkevindu.
Kalkmaleri paa Hvælvingen i Hørve Kirke paa Sjælland.
(Efter Akvarel af J. Kornerup 1885 i Nationalmuseet.)

Peder Palladius gør her Forsøg paa at feje Optøjerne bort ved
at omtale dem som noget blot stedligt og forbigangent, idet han
dog samtidigt benytter Lejligheden til at minde Tilhørerne om
"Kongens Sværd". Hvor rigtigt end sligt kunde være med hans
Formaal for Øje, saa stemmer det dog ikke med de virkelige
Forhold. Andetsteds, hvor han taler alene til sine Provster og 

derfor kan udtrykke sig mere uforbeholdent, indrømmer han
ogsaa aabent, at Uskikken vedvarer endnu. Han beder dem
formane Præsterne til at agte paa, at "Bryllupsfolket maa ikke æde
og drikke i Kirken eller gøre et Dansehus af Kirken. Thi sligt
hører Djævelens Børn til og sker til Guds store Bespottelse"<footnote>
Peder Palladius: Tractat til Provsterne 1553, aftrykt i hans Visitatsbog, 
udg. af Sv. Grundtvig. S. 141. </footnote>.

<sp>Og Skikken holdt sig efter hans Død baade paa
Sjælland og andet Steds</sp>. Paa Landemodet i Roskilde 1564 maatte
det fremdeles forbydes ved Bryllupper "at bringe Mad og
Drikkevarer ind i Kirken, saa at der holdes Ædegilder og Drikkelag
der"<footnote>Kirkehistoriske Samlinger IV 482. </footnote>. Aar 
1573 omtales endnu "Utugt af drukne Folk med
Spillemænd, Mad og Drikke i Kirken"<footnote>N. Jesperssøn: 
Gradual. (Kbhvn. 1573.) S. 442. </footnote>. Fra <sp>Gulland</sp> hedder
det: Ingen maa paa anden Bryllupsdag komme "drukken eller
udi drukkener Vis og Maade, forklædt eller uforklædt, med Øl 
eller anden Drik til Kirken, ved tilbørlig Straf"<footnote>Supplement 
til Christian III's Hist. (1779) I 184. </footnote>. For <sp>Norges</sp>
Vedkommende lovede Christian den Fjerde, "dem Straf, som
vedbør, som komme drukne og galne til Kirken om Mandagen
-- som hertil ofte sket er"<footnote>Chr. IV's Norske Kirkeordning 
1607. Paus: Gamle Kongl. Forordn, o. Privil. for
Kongeriget Norge III 485. </footnote>. I Hamborg 1609 forbødes det
Brudgommen at sende Vin eller anden "Drik op paa Orgelet eller
i Koret"<footnote>Hamburg. Hochzeitordnung 1609. Zeitschrift d. 
Vereines f. hamburg. Gesch. I (Hamburg 1841) 550. </footnote>. 
Og det er uden Tvivl en Udløber af samme Skik, naar
det endnu Aar 1820 hedder om et Bryllup i Wästbo Herred,
Jönköping Len: "Hver af de ridende havde en Flaske Brændevin
i Lommen. Desforuden førtes ikke mindre end tre Læs
Brændevin og Madvarer til Kirken for at kvæge den samlede Menighed.
Ingen kom hungrig, kun ganske faa ædru derfra"<footnote>J. Allvin: 
Beskr. öfver Wästbo Härad i Jönköpings Län. (Jönköping 1846.) 
S. 201. Anm. 2. </footnote>.

Det maatte synes at have ligget nær helt at forbyde
Kirkebesøget om Mandagen, der jo efter Lutherdommens Indførelse
savnede al Mening. Spor af denne Tankegang er ogsaa tilstede.
I Bergen f. Eks. udstedtes der Aar 1552 Forbud herimod<footnote>
N. Nicolaysen: Norske Magasin I 584. </footnote> under
Henvisning til, at Kirkegangen om Mandagen kun gav Anledning
til Guds Fortørnelse ved Pral og Overmod og var unyttig, efterdi
Deltagerne paa Grund af den "forrige Aftens Drik ikke evnede at
agte og annamme Prædiken". Havde nogen Vilje til Guds Ord at
høre om Mandagen, stod det ham dog naturligvis frit for at besøge
den Kirke, hvori der den Dag holdtes Prædiken. Aar 1600
befalede Christian den Fjerde for Flensborgs Vedkommende, at ved
Bryllupper skulde Kirkegangen om Mandagen være aldeles
afskaffet<footnote>Chr. IV's Policeyordn. f. Flensburg 1600. Corp. 
Statut Slesv. II (Schleswig 1795) 288. </footnote>. 
Men til slige <sp>enkelte, spredte Forbud</sp>, der maaske
knapt engang overholdtes, indskrænkede Modstanden sig.


<sp>Hvad der holdt Skikken i Live</sp> var dels dens Ælde og
Folkets nedarvede Tillid til den Syndsforladelse og Velsignelse,
som her blev Hustruen meddelt, dels selve <sp>Gejstlighedens
Ulyst til at afskaffe den</sp>. Mandags-Gudstjenesten afgav
nemlig et ikke ringe Tilskud til Gejstlighedens knappe Lønning,
udgjorde ofte Halvdelen af hele Indtægten ved Brylluppet, idet
Bruden og alle de kvindelige Gæster ved denne Lejlighed ofrede
til Præsten. Herom minder Saadanne Opskrifter i en Præsts
Regnskabsbog: "Offeret begge Dage = 16 Daler". -- "Den 27de
Maj 1621. Poul Hansen og Anna Jørgensdatter. Offeret begge
Dage = 15 Daler«<footnote>Nyt Hist. Tidsskrift V 185. -- 
N. Jacobsens Afskrift af Pastor A. P. Perlestikkers Optegn. </footnote>.

Der var da hos de ledende en blandet Følelse overfor Skikken:
Uvilje mod dens katolske Indhold og tøjlesløse Former, parret
med Ulyst til ved dens Afskaffelse at gaa de fattige Præster for
nær. Dette Dobbelthensyn fik et klart Udtryk i Kristoffer
Valkendorfs Ordning af Forholdene paa Gulland: "Den Sædvane og
Skik, hvormed Præsten plejede at lede Bruden ind udi Kirken
paa anden Bryllupsdag efter papistisk Vis og Mening, saa som
en Barselkvinde, -- idet hun maatte ej selver gange ind udi
Kirken, men staa udenfor Kirkedøren med sit Selskab, indtil Præsten
først læste over hende og tog hende siden ved Haanden og bad
hende saa gaa ind, -- skal efter denne Dag slet aflægges, og
dersom Brudefolk vil og begære at gaa udi Kirken om samme anden
Dag, da skal Bruden selv med sit Selskab, uden Præstens
Ind-ledelse, gaa ind udi Kirken, og skal der ingen andre Ord læses
eller holdes over hende, end man holder Guds Ords Tjeneste
efter Ordinansens Lydelse med Sang og Prædiken. -- Ville der
nogen med Bruden ofre, da skal det være dennem frit fore, hvem
det vil«<footnote>Supplement til Chr. III's Hist. (Kbhvn. 1779.) I 184. </footnote>.

Det var dog klart, at en saadan aabenhjertig Meddelelse om,
at fremtidigt fik man ingenting for Pengene, men det stod dog
alligevel enhver frit for fremdeles at yde Offer derfor, umuligt
kunde holde en Skik sammen. Den maatte enten fyldes med
friskt Indhold eller saa lempeligt atter paaheldes det gamle. Den
første Vej gik man i København og overalt, hvor Tidens Tanker
klart var oppe. Den anden fulgte man rundt om paa Landet i de
mange afsides Egne, hvor gammeldags Tro kun kortvarigt var
bleven rusket i Tvivl.

*


I <sp>København</sp> greb man den Tanke, at da Mandags-Gudstjenesten 
egentlig havde svaret til en Bodsdag, burde dette nur
omsat i Prædiken, udtrykkes ved, at man om <sp>Søndagen
forkyndte Ægteskabets Evangelium</sp>, men om <sp>Mandagen
Loven og Pligterne</sp>. Første Gang dette vides at være blevet
anvendt var, da Niels Hemmingsen, der den Gang endnu kun
var Magister og Læsemester i et ubetydeligt Fag ved
Universitetet, Aar 1552 giftede sig paany. Der kunde for saavidt have
været Anledning til her at fremdrage Loven og Pligterne, som
Brudgommens første Ægteskab var efter adskillige forargelige
Optrin endt med Skilsmisse paa Grund af Hustruens Utroskab<footnote>
H. Rørdam: Kjøbenhavns Universitets Historie II 441. </footnote>.
Hvis Mandags-Talen, der endnu er bevaret i Udkast<footnote>
Kirkehistoriske Samlinger III 696. -- Kallske Haandskriftsamling 
no. 524. 4to. </footnote>, har, som 
det lader, været af Sjællands Biskop, Peder Palladius, kunde det
vel ogsaa nok have svaret baade til dennes Stilling at tale med
Myndighed overfor den lavtstaaende Docent, der endnu ikke var
saa meget som Bakkalavr i Teologien, og til hans trohjertige
Ligefremhed ikke at gøre for mange Omsvøb ved denne Lejlighed.
Man synes at mærke det rammende i saadanne Ord til
Brudgommen: Vogt din skarpe Tunge, tal godt om din Hustru! Hvo
kan leve sammen med Løver, Bjørne og Hunde? Hjælp du hende
selv til Fromhed og Hæder! Men foragt hende ikke, gaa ikke fra
hende, lad hende ikke tilbage i Smerte!

Selv om imidlertid en bestemt Anledning her maatte have
skærpet Formen, saa synes Eksemplet at have smittet, og det
varede i hvert Fald kun kort<footnote>Se f. Eks. Niels Jesperssøn: 
Gradual. (Kbhvn. 1573.) S. 441. -- Præsten Johan Severini Haandbog 
1574. Thottske Haandskrift Samling no. 99. 4to. -- Brudetalerne i 
Kallske Haandskrift Samling no. 524. 4to. </footnote>, førend denne Art 
Taler blev de almindelige ved Brylluppet om Mandagen. Med sædvanlig
Overdrivelse kunde det snart siges: "Det er en ældgammel og derhos
from og priselig Skik, at man om Mandagen i Kirken foreholder
de nygifte Ægteskabs-Pligter"<footnote>Quarta concio sponsalis i Kallske 
Haandskrift Samling no. 524. 4to. </footnote>. I det 17de Aarhundrede
anvendtes samme Art Taler ved Bryllupper i Kongefamiljen<footnote>
Chr. Matthias: actus copulationis. (Kbhvn. 1637.) 4to. S. 114. -- 
Jens  Lauritsøn Wolf: Encomion regni Daniæ. (Kbhvn. 1654.) S. 209. </footnote>.

Var der end logisk set noget besynderligt i, at man om
Søndagen før Giftermaalet lokkede Parret ved at tale om Ægteskabets
Evangelium, men bagefter, naar de var vel i Fælden, vendte det
laadne ud og talte om Lov og Dom, saa stødte dette næppe ret
mange. Det gik ikke Ægtefolk værre end alle andre, der havde
"drømt, at Livet var Lykke, men vaagned og saa det var Pligt".
Hovedsagen var, at man i denne nye Form forTaler havde fundet
en naturlig Afløsning for Fortidens Tiltale til blot den ene af 

Ægtefællerne, og et Virkeligheds Emne, der lod sig behandle med
Skraphed og kunde kræve Ørelyd selv hos enTilhørerkres som
denne.

I afsides Egne paa Landet, baade i <sp>Danmark og Norge</sp> og
<sp>fortrinsvis i Sverige</sp>, holdt sig derimod, trods
Lutherdommens Indførelse, det gamle katolske Syn paa Mandagens
Kirkebesøg. Det var en Fest, hvor, under Gæsternes glade Deltagelse,
Brudeparret og særlig <sp>Bruden fik Kirkens Afløsning for
den ved Giftermaalet paadragne Urenhed</sp>. Endnu i
Randers 1609 brugte man det gamle betegnende Navn for denne
Kirketjeneste "Brudemesse"<footnote>Randers Vedtægt 1609. Thottske 
Haandskrift-Samling no. 1454. 4to. </footnote>. Men efterhaanden som man i
Danmark og Norge fra oven passede skarpere paa, hvad der
foregik ved denne Lejlighed, saa Almuen sig nødt til at anvende
en Krigslist. I Stedet for, som ny Skik bød, at lade første Dags
Bryllup foregaa om Søndagen, gentog man den tidligere katolske
Skik, at lade "Giftermaalet" foregaa en Torsdag, Fredag eller
Lørdag og saa møde i samlet Trop om Søndagen til Gudstjensten,
Naar de nygifte her mødte med Musik, medens Klokkerne
kimede, naar Præsten modtog dem i Vaabenhuset og lykønskede
dem, og naar de nygifte sluttelig gik forrest til Alters, nød
Nadveren og ofrede til Præsten, saa var dette saa god en
"Brudemesse", som man efter Omstændighederne kunde forlange. Især
i Sønderjylland lykkedes det under denne Form at bevare det
gamle. Endnu 1722 var der fast Takst i Flensborg for, hvad der
skulde ydes Latinskolen for "Kirkegangsmusik Søndagen efter
Brylluppet"<footnote>Verordn. f. Flensburg. 23. Februar 1722. Corp. 
Statut. Slesvicensium II Schleswig 1795) 328. </footnote>. Og baade 
i Sundeved<footnote>C. C. Lorentzen: Et Bondebryllup i Sundeved. 
Dansk Maanedsskrift, udg. af M. G. G. Steenstrup 1859 II 361. 
</footnote> og paa Heden i Sønderjylland<footnote>H. F. Feilberg: 
Fra Heden (Haderslev 1863). S. 97. </footnote> 
er der den Dag i Dag tydelige Spor af den gamle Skik.
I Kongeriget derimod maatte man vogte sig vel for ikke at blive
greben paa fersk Gerning i papistisk Overtro. Præst og Klokker
kunde være skrøbelige, men Tilsynet fra oven var ikke til at
spøge med. Det er et Led i denne lange Kamp, vi faar Øje paa i
en Dagbogs-Optegnelse som denne af Fyns Biskop, Jens Bircherod<footnote>
Uddrag af Biskop Jens Bircherods hist. biogr. Dagbøger ved Chr. Molbech. 
S. 499. </footnote>:

"Den 8de August 1706. Der jeg hørte, hvorledes de til
Højmesse kimede med Klokkerne i vor Frue Kirke, baade før og
efter Tjenesten, sendte jeg Bud til Ædituum [Degnen] Jacob
Svendsen, for at fornemme, hvad sligt skulde betyde. Han
svarede, at det skete efter Begæring, de unge Folk til Ære, som 

forleden Torsdag havde Bryllup der i Sognet og i Dag holdt
deres Kirkegang. Hvorudover jeg lod ham siden ved Provsten
skarpelig sætte til Rette, at han absque Magistratus sui jussu vel
consensu [uden sin Øvrigheds Befaling eller Tilladelse] havde
fordristet sig til saadan ny Skik at indføre. Thi at kime for
fornemme Folk paa deres Bryllupsdag, naar de lade sig copulere i
Kirken, er vel en gammel Sædvane. Men slig Stads paa nogle
Dage efter Brylluppet for dennem at bruge, er hverken tilladeligt
eller med praxi gemæs".

I <sp>Sverige</sp> derimod, hvor saa meget af katolsk Skik bevaredes,
holdt ogsaa denne sig uforandret i Aarhundreder efter Reformationen. 
I en Formularbog fra 1619 omtales "Brudemessen" paa
anden Bryllupsdag endnu som en selvfølgelig Sag<footnote>Andr. Jonæ: 
Thesaurus epistolicus (Sthlm. 1619). 4to. 4de Bog. S. 48. </footnote>. 
Aar 1703 var
det endnu Brug paa Landet, at Unghustruen ved denne Lejlighed
"indledtes" i Kirken af Præsten. Han modtog hende i
Vaabenhuset, læste en Bøn over hende. Tykke Vokslys paa et halvt
Pund hvert båres brændende foran hende, medens Præsten førte
hende ved Haanden indenfor Kirkedøren, hvorefter hun gik op
til Alteret og ofrede Ost og Kage<footnote>Petter Dijkman: 
Antiqvitates Ecclesiasticæ (Sthlm. 1703). S. 317-18. </footnote>. 
Aar 1783 omtales Skikken vel som afskaffet<footnote>Sv. Bælter: 
Hist. Anm. om Kyrko Ceremonierna. 2. Upl. (Sthlm. 1783). S. 531. 
</footnote>; men endnu ved Overgangen til det nittende
Aarhundrede fulgtes den i Blekinge<footnote>J. J. Öller: Beskr. 
öfwer Jemhögs Sochn i Blekinge (Wexiö 1800). S. 240. </footnote>. 
Ned imod vore Dage er
den i Skaane afbleget til, at de unge Folk Søndagen efter
Brylluppet skal til Kirke for at "<sp>hente Held</sp>". Det hører sig til, at
de skal være de første ved Kirken, hvorfor tidligere ankomne
holder sig tilbage, for at de kan gaa først ind<footnote>N. Lovén: 
Folklifwat i Skytts härad. 2. Upl. (Lund 1868). S. 145. </footnote>.

*

<h1>3</h1>

Ved Hjemkomsten fra Kirke om Mandagen fandt i Slutningen
af det 16de Aarhundrede og langt ind i det 17de hos de mere
forfinede <sp>Overrækkelsen af Brudegaverne Sted</sp><footnote>
At dette senere i flere Egne er blevet Skik ogsaa blandt Bønder, 
kan ses f. Eks af J. Allvin: Beskrifn. öfv. Wästbo Härad i 
Jönköpings Län (Jonkoping 1846). S. 200-1. </footnote>. Hos
Folkets Flertal var dette alt foregaaet paa den første Bryllupsdag,
dels i Kraft af gammel Skik, dels fordi man frygtede for ved slig
Opsættelse at give ubefæstede Sjæle Lejlighed til at knibe ud og
under Paaskud af Rus eller Mangel paa Tid helt at udeblive fra
denne Hovedhandling. Som tidligere omtalt, benyttede ved Prins 

Christian af Danmarks Bryllup 1634 den franske Udsending sig
af denne Udvej. Ukendt med den nordiske Skik, at give
Brudegaver ogsaa ved Fyrsters og Adelsmænds Bryllupper, foretrak
han om Mandagen, skøndt Bruden mindede ham ved at tilsende
ham en Perlekrans med Ædelstene, at blive liggende hele Dagen
i Sengen under Henvisning til Gaarsdagens sene Aftensvir<footnote>
H. J. Schlegel: Samlung zur Dänischen Geschichte II 2, 32. </footnote>.

Derpaa <sp>spiste man til Middag</sp>. Mandagens Middagsfest var
i det væsentlige kun en Gentagelse af den foregaaende Dags,
i visse Maader blot en mattere Efterklang, men med den samme
Tilbøjelighed til ubunden Overdrivelse, der havde udmærket det
gentagne Kirkebesøg. Ud fra denne Stemning lader bedst de
Forhold sig forklare, der allerede i det 16de Aarhundredes Slutning
tog Fart, men først i det 17de Aarhundrede rullede sig sammen
som fast Skik, der holdt sig hos de dannede og nød en Slags
Rettroenheds Hævd til ind i det 18de.

For ikke helt at misforstaas, maa Skikkens Forudsætninger
og gradvise Vækst haves for Øje. Her var to Slægter samlede,
der havde indgaaet en Pagt og nu med de bedste Ønsker sluttede
sig om Pagtens Udtryk, det nygifte Par. At disse Ønsker kom
til at gælde <sp>Parrets Frugtbarhed</sp> og <sp>Slægtens
Opblomstring</sp> var ganske naturligt. Og ligesaa naturligt var det,
at alle de Vidner til Ægteskabets lovlige Indgaaelse, som her
maaske for sidste Gang var samlede, til Slut gav hverandre
utvetydigt til Kende, at alt herhen hørende nu var i Orden, og at de
vidste, hvad de vidste. I en drøj Tid maatte sligt kunne give sig
drøje Udtryk.

Men i <sp>Katolicismens</sp> Dage havde den heraf følgende frie
Tone haft sin bestemte Modvægt. De Gejstlige, der var tilstede,
var alle ugifte. Var det et anseligt Bryllup og fejredes det i
Bispegaard eller Kloster, saa nedlagde baade Vært, ikke faa Gæster
og alle Omgivelserne en stiltiende Indsigelse mod ægteskabeligt
Samliv som Samtalens Hovedemne. Slog end maaske Brudens
Slægtning, Bispen, Prioren eller Erkedegnen personligt ind paa
en kaad Spøg, saa stod han dog i Gæsternes Øjne, rent verdsligt
set, i en anden Belysning, netop som Eksempel paa, hvad Rang
og Len den ugifte Stand kunde drive det til. Og Gejstligheden
havde en naturlig Forbundsfælle i Selskabets Kvinder. De
udgjorde en Magt; thi usynligt svævede der over dem, selv i den

dristigste Svends Øjne, noget ubestemt, ærefrygtsindgydende, i 
Slægt med Kirke-Indtryk fra Mariabilledet paa Alteret. Ædru
forstod han, at en Abbedisse i Slægten ikke var til at kimse ad,
og at selv den sandsynligste Arv efter en barnløs Faster ved en
utidig Spøg kunde springe ham forbi som Gave til Kirken. Alle
disse Indtryk maatte bringe endog den hedeste Stemning af Kog.
Det altfor ubundne Hankøn var i bestemt Mindretal overfor
Intetkøn og Hunkøn.

<sp>Anderledes efter Lutherdommens Indførelse</sp>. Den
gejstlige Stand havde tabt sin gyldne Glans. Den tálte ikke længer
Rigsraader og Stormænd, der kunde beherske et helt Selskabs
Tone, men kun uslebne Smaakaarsfolk, som var glade til ved at
maatte le ad en drukken Adelsmands Spas og kunne redde en
Skinke og et Par Daler fra Festen til Reden derhjemme. Ogsaa
Kvinderne havde tabt deres fordums Betydning. Der laa intet
ubestemt Skær af Maria-Renhed over dem. Nu da de gode
Gerningers Dyrkning var afløst af Kristenavl, synede Kvinderne
kun som en Samling Tillægs-Hunner af forskellig Alder.
Fortidens himmelske Duft og brogede Glans over Selskabet var
omme; der stod som en lummer Rugevarme derfra. Fordum
spraglet Blomsterflor, nu altfor frisk Hø i Stak, der brændte
sammen.

Det varede nogen Tid, førend disse nye Forhold ret fik Lov
at virke. Et Par Slægtled endnu holdt Minderne sig nogenlunde
om den gamle Grænse for Sømmelighed, der ikke burde
overskrides. Men det var kun tomme Former, der var tilbage, den
egentlige Modstands-Evne var brudt. Det viste sig, hver Gang
noget nyt opstod. For Gejstlighedens Vedkommende ytrede
Forskellen mellem før og nu sig i, at den ikke længer ved festlige
Lejligheder sad jævnsides med sin verdslige Slægtning, Adelen,
og lod, naar man trængte til Latter, en Hofnar, en Dværg eller
en lejet Gøgler forlyste begge Parter. Nu, da Adelen sad ene i
Højsædet, forlangte denne som ny Form for Lystighed, at
<sp>Gejstligheden skulde være Narren, Dværgen, Gøgleren</sp>.
Forgæves svaredes der nej. Ved Brylluppet paa Københavns
Slot 1574 morede, som vi tidligere har omtalt, Adelen sig med
at klippe Bagparten af Summus Teologus og de andre lærde
Teologer<footnote>Nærværende Skrift XI 266-67. </footnote>. 
Det var ikke blot ved et Bryllup hos Fru Ingeborg 

Skeel paa Voergaard, at man drev Spas med to Præster og
brændte dem med Nelder<footnote>Præsten i Aalborg, Christierni 
Stephani, Optegnelser. Anno 1591 den 13. Juni: Oc bleff szame 
tiidt tho enfoldige præster, -- som vor baade giester -- aff 
nælder noget brendt, -- dog icke møget skendt. -- Huilchet di 
dog vedder giorde -- szaa møget, som di torde, -- at di, 
perlamenten begønte, -- then leg ickj ønte -- och slemelig forløb 
platzen. -- Saadan ende foer tratzen. G. K. S. no. 2355. 4to. 
</footnote>, eller ved et  Bryllup hos Laurits
Straale, at Erik Urnes Dreng trak Skjorten ud for og agter paa
Hr. Pastor Peder Hansen til Allerup og lod ham saaledes tjene
til fælles Moro<footnote>Mester Jakob Madsens Visitatsbog, 
udgivet af A. Crone. S. 57. </footnote>. 
Hele Landet over ventede og krævede man, at
Gejstligheden nu ved Bryllupper skulde underholde Selskabet
ved Raptungethed, ved Sang eller ved Gøgl. Forgæves søgte man
paa Landemoderne at sætte en Stopper herfor. Hvor Præsterne
hørte op, begyndte "Degnene", "Daviderne" og alle de forløbne
Skoledrenge og Studenter, dette lærde Proletariat, som de nye
Forhold havde, om ikke skabt, saa dog saa betydeligt øget. Naar
de stemmede i med uanstændige Viser, gjorde Hundekunster
eller udførte under umulige Gebærder "Tobias5 Giftermaal", saa
lo man saa det klukkede, og følte samtidigt glad, at man støttede
Kirken og dens vordende Tjenere, thi ogsaa paa slige Fyre skulde
engang vokse Krave og Kappe.

For Kvindernes Vedkommende bar alle de nye Skikke, som
opstod i det 16de Aarhundrede, et og samme Præg. Den nye
vilde Dans Par og Par, som afløste den gamle adstadige Dans i
Række; det dristige Spring over Bordet, naar Dansen skulde
begynde, førend Maaltidet var forbi; og endelig ved Dansens
Slutning den besynderlige "Liggen paa Tro og Love" paa en Seng
med sin Danser, det var altsammen Skikke, hvorover man i
Katolicismens Dage vilde have korset sig.

*

Det mest betegnende Udslag af den nye Aand viste sig dog
paa et Omraade, hvor man mindst skulde have ventet det. Siden
Reformationen var det blevet Skik, at den <sp>lærde Stand</sp> ved
Venners og særlig ved formaaende Venners Bryllup lod høre
<sp>fra sig med Lykønskningsvers</sp> paa elegant Latin.
Færdighed i at lave latinske Vers indøvedes i Skolerne, og lærtes altsaa
baade af Adel og Gejstlighed. Men Gejstligheden fik her et
naturligt Forspring, og det laa da nær at gribe denne sjældne
Lejlighed, hvor man paa engang kunde vise en Adelsmand
Opmærksomhed og samtidigt gøre sin overlegne Dannelse gældende. I
Begyndelsen var Digtene vistnok blot haandskrevne. Senere blev 

det Skik at lade disse Bryllupsdigte, "Epithalamier" som de
kaldtes, trykke og overrække i flere Eksemplarer. Det er hertil der
sigtes, naar det f. Eks. i Biskop Hegelunds Optegnelser hedder:
"1587 den 9de August sendte jeg min Dreng, Iver Hansen fra
Ribe til Slesvig til Bogtrykkeren med Trude Bjørns og Jomfru
Ermegaards Epithalamium. Fredagen den 18de affærdigede jeg
mit Bud, Christen Ebbesen, til Bjørnholm med Epithalamiet.
Den 20de stod Brylluppet"<footnote>Hegelunds Calenderoptegnelser, efter 
Afskrift af N. Jacobsen. </footnote> o. s. v. Fra adelig Side var det Skik,
at udtrykke sin Taknemmelighed og Overlegenhed ved at give
Forfatteren en Drikkeskilling, et Forhold, der i al sin
Ubetydelighed giver et træffende Billed af Gejstlighedens Tilbagegang i
social Anseelse efter Reformationen.

Den hele Skik skulde synes ret uskyldig, kun faretruende for
Misbrug af Papir og Sværte samt for gavmilde Velynderes Pung.
Denne uskyldige Udvikling lader sig følge dybt ind i det 17de
Aarhundrede<footnote>En ypperlig Samling af Epithalamier findes paa 
det store kongelige Bibliothek i København i den Hjelmstjerne-Rosenkroneske 
Samling. 4to. no. 3648-3872, og folio passim. </footnote>. 
Man gik videre og viste sin Lærdom ved at
forfatte Epithalamier ikke blot paa Latin, men paa Græsk, ja paa
Hebraisk. I Tyskland blev det Skik, at ogsaa kvindelige
Slægtninge forfattede Bryllupsdigte<footnote>H. W. Laurembergs fire 
Skjæmtedigte, udg. af J. Paludan. S. 102. </footnote>. 
Tilsidst svirrede det saaledes
med trykte Lykønskningsdigte om enhver, der frembød mindste
Anledning og vakte Haab om en Drikkeskilling, at i enkelte
Lande, Sverige f. Eks., Regeringen maatte skride ind. Da en
engelsk Udsending Aar 1653 kom i overordentlig Sendelse til
Sverige, var Flokken straks over ham i Gøteborg. Han afviste
dem paa en Maade, der næppe har stødt dem. "Om Søndagen
den 27de November," hedder det i hans Dagbog, "overleverede
flere Personer, efter Stedets Skik, nogle trykte Vers. Men som
de snarere var at anse for Tiggere end Poeter, betaltes de for
deres Ulejlighed"<footnote>B. Whitelockes Dag Bok över des ambassade 
til Sverige 1653-54 (Upsala 1777). S. 146. </footnote>. 
Aar 1664 udstedtes i Sverige følgende
Forordning: "Om Bryllupsskrifter, Nytaarsskrifter samt alle andre
Saadanne Tiggerskrifter gælder, at ingen ubuden maa skrive dem,
under tolv Dalers Bøde"<footnote>A. A. v. Stiernmann: Förordn. ang. 
Sweriges Commercie, Politie oc Oeconomie III 240 og 269. </footnote>.

Men foruden den blot lærde og tiggermæssige Retning indslog
Bryllupsdigtene efter Aar 1600 endnu en anden Vej. De blev til
<sp>Bryllupsviser paa Modersmaalet</sp> af mere og mere tvetydigt
Indhold. Forholdet var her vendt om. Det var <sp>ikke længer den
lærde Stands Spidser</sp>, dertjente til Mønster, men <sp>Daviderne,
Løbedegnene og tvivlsomme Studenter, der gav Tonen </sp>

<sp>an</sp>. Saa stærk var Strømmens Magt, at inden nogle faa Aartier
var disse Viser et nødvendigt Tilbehør ved ethvert blot lidt
anseligere Bryllup i Danmark.

De første Spirer af Arten i Danmark var noget lyssky. Intet
maatte udkomme paa Tryk her i Landet uden først at være
gennemset og tilladt af Københavns Universitet<footnote>H. Rørdam: 
Kjøbenhavns Universitets Historie IV 181-82, 207-9, 268-69. </footnote>. 
Professorerne bar altsaa Ansvaret for, hvad der udkom, og Bogtrykkeren var
atter dem ansvarlig for, at intet blev "prentet" uden at være
forsynet med de højlærdes Paaskrift om, at det maatte trykkes.
Men med Smaating kunde det ofte falde besværligt at føre nøje
Tilsyn; Epithalamier og lignende Æresvers var, som digtede til
bestemt Lejlighed, ikke egnede til at vente halve Aar paa Censur
og derhos jo i Reglen af højst ufarlig Art. Dette synes at have
ledet til slappere Tilsyn paa disse Omraader, og dette atter at
have aabnet Vej for Misbrug. Første Gang vi hører Tale om
saadant, var Aar 1599, da Bogtrykker Mads Vingaard i København
blev opkaldt for Professorerne og tiltalt for "en Kærlings-Vise,
han havde trykt, Gud til Bespottelse, ærlige Kvinder til Eftertale
og det hellige Ægteskab til Foragt, imod den Ed, han har gjort in
Consistorio, at han intet skulde trykke, uden Professorerne det
havde set"<footnote>Ny kirkehistoriske Samlinger V 114-15. 
</footnote>. Mads Vingaard bekendte, at han havde faaet Visen
af en Hofskriver, og anførte til sin Undskyldning, at den havde
været trykt paa Tysk tilforn. Da det imidlertid oplystes, at den
tyske Vise var meget forskellig fra den danske, bad Mads om
Naade og lovede, at det skulde aldrig ske tiere, derhos forpligtede
han sig til at aflevere alle de Eksemplarer af Visen, han endnu
havde i Behold.

Det er ikke ganske klart, om denne Vise har været en
Bryllupsvise; det meddeles kun, at den har handlet om Ægteskab,
været af utugtigt Indhold og er bleven sungen eller falbudt paa
Gader og Stræder, hvilket sidste vistnok maa være Betydningen
af, at den kaldes: "en Kærlings-Vise". Universitetet var imidlertid
blevet skræmmet op og passede fra nu af skrapt paa. Da Mads
Vingaard et Par Dage efter ansøgte om "at maatte trykke den
Fisk, som siges at skulle være fangen med en underlig Skabning",
blev der svaret ham: Kun, hvis han kunde bevise, at det var
sandt. "Alexandri Magni Epistola" fik blot Lov at trykkes, hvis 

det intet usædeligt indeholdt, og en Maanedstid efter blev Mads
Vingaard selv sat fra hele Bestillingen. For at sikre sig mod
Studenterne som Visedigtere blev det bestemt, at intet Digt af en
Student maatte trykkes, uden at være forsynet med
Kommunitetsprovstens Underskrift.

Hvad hjalp imidlertid alle Forholdsregler mod dette kaade
Folkefærd? De var ikke bange for at skrive Provsten, Magister
Peder Gelstrups Navn falskelig under og bagefter sidde Brøden
af med otte Dage i Universitetets Fængsel<footnote>Acta Consistorii 9. 
Juli 1627. N. K. S. 755 b. Folio. III Bind. </footnote>. Ved Magister Ole
Vinds Bryllup vrimlede det med Digte, baade tilladte og utilladte,
slette latinske med Provstens Underskrift, og "skarnvorne"
uden, altsammen "Akademiet til største Spot". Consistorium
besluttede i denne Anledning at give Provsten Afsked som
Verseretter og true Bogtrykkerne for sidste Gang med Lovens Straf<footnote>
Acta Consistorii 13. Novbr. 1641. N. K. S. no. 755 b. Folio. III Bind. </footnote>.
Men det blev ikke bedre derfor. Jævnt sænkedes Lavmaalet. I
December 1652 var Universitets-Bogtrykkeren to Gange for
Consistorium<footnote>Acta Consistorii 1. Decbr. 1652 N. K. S. no. 
755 b. Folio IV Bind. </footnote>. Den ene Sag drejede sig om et "ufint"
Bryllupsvers til Karine Rosenmeiers Datters Bryllup. Det har sikkert
været slemt, thi skøndt Studenten, der havde forfattet det, falskelig
havde forsynet det med Magister Bangs Underskrift og
Bogtrykkeren for saa vidt var sagesløs, undsaa denne sig dog ved at
staa Fadder dertil og lod det ulovligt udkomme uden Angivelse
af Trykkested og Aar. Den anden Sag angik et "ufint Carmen
til Peder Pedersens Datters Bryllup i Søndags". Her manglede
intet, Bogtrykkerens Navn stod under, Forfatteren var bekendt,
Student Peder Knudsen Osdorf fra Viborg, og "Provsten i
Klostret" havde givet sin skriftlige Tilladelse til, at det maatte trykkes.
Provsten blev da opkaldt, men han gav det meget betegnende
Svar: "at han ikke kan være dennem kvit, eftersom de altid skyde
sig ind under tidligere Eksempler, vide og desforuden meget
ingeniose saadanne Emblemata, som ellers i sig selv give tilkende
ufinlige Tanker, paa adskilligt andet at forklare, saasom denne
Studiosus, hvilken dette sit Emblema forklarede om en Odder".
Provsten fik en Formaning om at se sig bedre for en anden Gang.
Herpaa blev Forfatteren opkaldt, men han blev ved sin Odder,
og dermed var Sagen omme. Dette var vistnok den sidste Sag af
denne Art. Fra nu af synes Professorerne at have ladet deres 

Betænkeligheder fare, og <sp>Studenterne, de Højlærde og det
dannede Publikum at være mødtes i en fælles
Forstaaelse af det sømmelige</sp>.

Denne Forstaaelse afveg i den Grad fra Nutidens, at vi kun
med største Undren bliver den var. Selv den, der er fuldt
fortrolig med Datidens frie Udtryksmaade, mærker i 
Bryllups-versene en Artsforskel, der stiller dem i en ganske egen Række,
Dette staar i Forbindelse med, at deres Betydning lidt efter lidt
blev en anden. De tilspidsedes i Løbet af det 17de Aarhundredes
første Halvdel og blev tilsidst det Brændpunkt, hvor med Flid
Tidens yderligste Fortolkning af Ægteskabet ophobedes og stod
i lys Lue. Men i samme Grad som Bryllupsdigtene kom til at
danne Festens Knaldeffekt, er de umulige for Nutids Smag. I
vore Dage vilde lignende Vers end ikke blive taalte i den
kaadeste Revyvise paa et Forstadsteater.

*

<sp>Bryllupsviserne</sp> havde arvet fra deres latinske Forbilleder,
at de blev fremsagte og uddelte blandt Selskabet, men ikke
afsungne. I Hamborg havde man den Skik, at de stundom blev
uddelte ved Kirkedøren<footnote>Joh. Lauremberg Scherzgedichte, 
herausg. v. Lappenberg (Stuttg. 1861). S. 235 Anm. </footnote>. 
I Danmark vides de kun at have været knyttet til Hjemmet. Som det 
hedder i Laurembergs Skæmtedigt<footnote>H. W. Laurembergs fire 
Skjæmtedigte, udg. af J. Paludan. S. 100-1.</footnote>: 
"Et Bryllup næplig skeer, at jo den tredie Ræt --
Bekrydret er med Vers, som er paa Bordet sæt. -- Derved den
klare Vin indglide kan dissagter [des lettere], -- Saa kan enhver
med Lyst og sige frisk: Blanck acter! [Drik ud]". I de latinske
Epithalamiers Tid foregik denne Fremsigelse og Uddeling i
Regelen ved Middagen første Bryllupsdag. Dette holdt sig endnu i
nogen Tid for de danske Bryllupssanges Vedkommende, og disses
Indhold var derfor Opfordring til Brudeparret om at vorde
frugtbare samt hensynsløs Udmalen af, hvad de i saa Henseende om
lidt havde at iagttage. Men efterhaanden som <sp>Bryllupsviserne</sp>
tiltog i Drøjhed, <sp>henlagdes</sp> de til Overdrivelsernes Dag,
<sp>Mandagen i Brylluppet</sp><footnote>Amaranthes: Frauenzimmer 
Lexikon (Lpzg. 1715). S. 258. "Brautsuppe" saaledes plejer man 
nogle Steder at kalde de lystige og spøgefulde Carmina, som man 
uddeler ved Bordet den anden Bryllupsdag. </footnote>.

Skøndt det skulde synes umuligt at gaa videre, holdt dog Viserne
Trop med og'benyttede sig af denne Forandring til en yderligere 

Overdrivelse. Tidligere havde de været henvendte til
Brudeparret og indskærpet dette dets Pligter. Nu henvendte de sig
ofte sluttelig til Selskabets ugifte Kvinder og forelagde disse en
Gaade om, hvad der var foregaaet. Den af dem, der gættede den,
skulde være den første, der blev gift. At Tonen ved denne Form
for Fællesspas blev en ganske egen, er let forstaaelig. I
Gaadeform naaede Bryllupsviserne deres Højdepunkt. Heraf alle de
Benævnelser paa Bryllupsvers, som forekomme en senere Tid
Uforstaaelige: "Gætning"; "En Apostrophe til Fruentimmeret";
"Tidsfordriv med Pigerne"; "En Proposition for Pigerne"; "En
liden Klædekost at feje det skarpsindige Fruentimmers Fornuft
op med"; "Pigernes Biret"; "Confect til Pigerne"; "En liden
Tvebak for Fruentimmeret at tygge paa"; "Ragout for Damerne";
"En liden Kalvefricassée med kort Sauce, anrettet paa trende
smaa Asjetter"<footnote>Thottske Manuskript-Samling no. 1524 
4to. S. 177, 274, 292, 293, 294. -- Collectio carminum variorum. 
P. 3. no. 2, 9 og 22, St. kgl. Bibi. -- Damianus Johannis: Bryllupsdigt 
ved M. OL Chr. Luxdorphs Bryllup med Jomfru Dorothea Erici Torms 
(Hafniæ 1669). 4to. -- Bryllupsdigt til Købmand i Helsingør Robert 
Tihe (Kbhvn. 1670).  Folio. -- Tidsfordriv til Eggert Hansøns Kgl. 
M. Rejsebagers Bryllup (Kbhvn. 1671). -- N. Jacobsens Saml. "Bryllup". 
</footnote> o. s. v., o. s. v. At ogsaa selve Benævnelsen ofte
var langt friere<footnote>F. Eks. "Damernes Spærlagens Prædiken, 
anden Dagen, om den dorleflede Brudeseng". -- "Mødommens Gravskrift 
paa Sengestolpen". Bryllupsdigt til Peder Hansen Horsens o. s. v. 1672 
25 Novbr. (Kbhvn.) 4to Hjelmstjerne-Rosenkroneske Samling no.3742. -- 
"Brudens Planete-Bog, Planeret i Brudgommens Perse". N. K. S. no. 819. 
4to. </footnote> fulgte af sig selv. Indholdet var omtrent ens i
dem alle. Bedæknings-Lyrik paa Pedantvers.

Hvad der undrer en Nutids Læser mest ved hele denne Digtart 
er de Navne, der er knyttede til den. I det 17de Aarhundredes
sidste Halvdel var det ikke længere blot unge, ubekendte
Mennesker, der var Forfatterne, men <sp>vi træffer blandt disse
Digtere som Anders Bording<footnote>Se f. Eks. A. Bordings Brudedigt 
til Vitus Bering og Gjertrud Jørgensdatter (Kbhvn. 1663), til Jørgen 
Reitzer og Anna Fabricia 1663, til David Melvin og Margrethe Jacobsdatter 
1665, til Jacob Søfrensøn og Rebecca Bechten 1665, til Frederich Gise 
og Margrethe Elizabeth Schønbach 1665, til Didrik Schult og Jfr. Armgaard 
Sophia af Gabel 1669, til Johan Stoltenfod og Barbara Beeltey o. s. v., 
o. s. v. And. Bordings Danske og Latinske Vers 1643-1677. St. Kgl. Bibl. 
</footnote>, og særlig var
Gejstligheden talrigt repræsenteret</sp>. De, ved hvis Bryllupper
Digtene blev anvendte, udgjorde Samfundets dannede Krese,
Adelen, bekendte Borgerlige og atter her var Gejstligheden i Flertal.
Som <sp>Præstedigtning</sp> -- af Præster eller til Præster eller
dog til Bryllupper i Præstehjem -- <sp>opnaaede Retningen en
egen Blomstring</sp>. I saa Henseende kan eksempelvis
henvises til Gaaden ved Doktor Ludvig Pouchs Bryllup i Ribe Aar
1674 med Biskop Peder Kragelunds Datter; det var den
ovenomtalte "liden Tvebak for Fruentimmeret", i høj Grad dristig,
men den synes at have gjort megen Lykke og anvendtes oftere<footnote>
Collectio carminum variorum. P. 3. no. 4. </footnote>.
"Et Par Linier om de tvende Tal l og O fremlagt for
Brudgommen", Hr. Henning Actonius, Sognepræst for Hyllested og
Meensløv Menigheder, samt Bruden, Jfr. Inger Margrethe
Numsen<footnote>Collectio carminum variorum. P. 3. no. 4. </footnote>. 
"Den flyvende Mercurius" ved Hr. Justs Bryllup. "Et
usædvanligt Syn, seet af Posten om Natten den 23de April 1695,
da Hr. Jens Hoe, Sognepræst til Ho og Oxby Sogne, blev 

kopuleret til Mademoiselle Christine Carstensdatter"<footnote>
N. K. S. no. 819 b. 4to. S. 113. </footnote>. "Een hjulpen
ved tvende, tvende hjulpen ved Een; Præsten og Præstens Dotter
i Birkerød hjalp paa Een, Hr. Maurits Jensøn, den ene har gjort
ham før til Kapellan, den anden gør ham i Dag til Mand. Han
hjalp igen paa tvende, paa Præsten i hans Alderdom, paa
Dotteren i hendes Ungdom. Hin gør han Tjeneste i Templet og
Kirken, denne skal han gøre Tjeneste i Huset og Sengen. Det
første har han begyndt at gøre" o. s. v.<footnote>N. K. S. 
no, 355, Fol, III 151. </footnote> "Veneris Jagt i
Lundedalen, da Mag. Lorents Bildsø, Sognepræst til Kjettinge og
Bregninge i Laaland, ægtede den gudelskende Mademoiselle Anna
Sophia Lunde"<footnote>Trykt i København 1700. 4to. </footnote> 
o.s.v., o.s.v. Mellem alt dette tager det sig
næsten ud som en blot Fejltagelse, en latterlig Tankerest fra en
svunden Tid, naar Præsten i Fjelstrup Aar 1701 af Konsistoriet
i Haderslev idømtesen Bøde for et "kødeligtstilet" Bryllupsvers
til Præsten i Vonsbæk<footnote>P. Rhode: Haderslevs Amts Beskr. 
1775. S. 395. </footnote>.

Det er klart, at en Udviklingsrække som Bryllupssangenes
hverken kan forstaas eller maa bedømmes ud fra Nutids
Forudsætninger. Man skuffes imidlertid ogsaa let, naar man vil søge
at forstaa dem i Forhold til deres egen Tid, efterdi de i deres
Blomstring optog enkelte fremmede Elementer. De bedste af
dem bærer saaledes tydelige Spor af Ludvig den Fjortendes
Tidsalder, baade i Valg af Stof, den behændigere Versbehandling og
i Evnen til at slibe en Plumphed tvetydig. Men deres Væsen
bunder dybere, deres egentlige Artsmærke er et andet.

Dette fattes først, naar man mindes, hvorledes denne Retning
herskede ikke blot i Danmark, men samtidigt i Tyskland<footnote>
C. v. Weber i Archiv f. Sächsich. Geschichte IX 199. -- Fleischer: 
Der Irländischer Robinson (Copenh. 1755). 8vo. S. 107 -- Ifølge 
velvillig Meddelelse fra Prof. Kristoffer Nyrop kan Gaadeformen 
forfølges tilbage til den italienske Digter Strapparola i det 16de 
Aarh. I hans Nuits facetieuses, trad. p. Pierre Larivey I-II 1572 
anvendes den ofte, dog med den Ejendommelighed, at det obscøne 
Indhold stadigt dækkes ved en bortforklarende Løsning. </footnote>;
hvorledes hist som her Præstemænd, hvis Bravhed vi ikke har
mindste Grund til at drage i Tvivl, slog Følge med, ja gik i Spidsen.
<sp>Den inderste oprindelige Stemning var en religiøs</sp>. Klart
bestemmes Visernes Betydning af den tysk-danske Digter Johan
Lauremberg allerede i Aarhundredets første Aartier: "Naar
Brudgommen fører sin fagre Brud til Lejet, og Bryllupssangene
mangler, da hviler han Natten igennem kraftesløs og slap som
den aldrende Nestor. Men har Sangene lydt, da undfanger
Bruden"<footnote>Cum ducit amator -- Formosam in thalamos nympham, 
si carmina desint, -- Nocte jacet tota tenuis sine robore nervus, 
-- Non magis arrecto quam Nestoris hernia collo. -- Carminibus 
dictis generosæ semina prolis -- Sponsa capit. J. Lauremberg 
Scherzgedichte, herausgeg. v. Lappenberg (Stuttgart 1861. S. 80. 
</footnote>. Hvad var da, rettelig set, Bryllupsviserne andet end
Kirkens, Menighedens opmuntrende Tilraab til Parret. Kun en
vantro Daare kunde tage Forargelse heraf. For de troende lød det
som Herrens eget Kald til Arbejde i Vingaarden. Det opildnede 

ikke blot Brudeparret, men hvert Ægtepar i Selskabet til Frugtbarhed. 
Kun de ugifte var endnu udsatte for Djævelens Anløb.
Men fulgte ogsaa disse Kaldet, vakte Sangen Lyst ogsaa hos dem
til Ægteskab, saa at de trængte sig Par og Par til Alter og
Brudeseng, saa stod Djævelen som Slapsvans, Sejren var Herrens.
Derfor henvendte ogsaa med Rette Sangen sig med sin Gaade
til de ugifte, thi hos disse gjaldt det om at tænde den Offerild, der
var Gud en Velbehagelighed.

Det var det lutherske Syn paa Ægteskabet, der gjorde sig
gældende, men saaledes som det fortrinsvis stod for <sp>den gejstlige
Stand</sp>, og derfor <sp>blev</sp> ogsaa denne <sp>dets ypperste Talsmand</sp>.
Thi der var en ubevidst Forskel mellem Stændernes Forhold til
det nye. Adelen fulgte tøvende med; Borger- og Bondestand gik
muntert paa, hvad der bødes; men for Gejstligheden var det nye
alt, selve Betingelsen for dens Tilværelse. Thi Lutherdommen
havde skabt det hidtil ukendte: <sp>gifte Præster</sp>. I det 16de
Aarhundrede var deres Anseelse for ringe til, at de kunde
selskabeligt give Tonen an. Men efterhaanden som i det 17de
Aarhundrede deres Betydning steg og Folkets gamle Trang til
Ærbødighed for Kirken heftede sig ved dem, blev ogsaa de toneangivende.
Bryllupssangenes Bukkespring blev Udslaget af disse Forhold.
Deres inderste Grundtone var Gejstlighedens Lovsang over
Ægteskabets længe forbudne Frugt. Røsten var gejstlig, Ordene
kødelig Naturglæde, "Kalvedans", som af den bredpandede Flok,
naar den fordum ellevild en Vaardag slap ud af Klostrets
Vinterstald til Friluft og Grøntfoder.

Alle dannede havde imidlertid Del med i Bryllupsviserne, thi
den gifte Gejstlighed var jo ikke en enlig Undtagelse, men selv
blot en Ytring af den nye Form for Tro paa Gud og Ægteskab.
<sp>Bryllupsviserne</sp> blev dog efterhaanden mere end
<sp>Lutherdommens</sp> sidstfødte, yderligste Udtryk, de blev tillige dens
<sp>Karikatur</sp>. Midlet overskred her Maalet, Menigheden
indsæbedes i Slibrighed uden derfor at blive mere ren. Der maatte
komme den Tid, da Rusen var omme, da man trættedes og
væmmedes ved denne rettroende Brunst og ikke længer var lydhør
for Herrens Stemme i Plumphederne. Omtrent ved Aar 1730
skete Omslaget for Danmarks og Norges Vedkommende.
Pietismen bortvejrede paa dette Omraade en beklumret Luft og 

aabnede nye Fremtidsmuligheder ved Tale om Fællesskab i
Følelsesliv mellem Ægtefæller. Hvad der siden da spredt
forekom af gammeldags Bryllupsvers, udgav sig ikke for mere end
hvad det var: kaadmundet Spøg paa betalte Rim. Mod det 18de
Aarhundredes Slutning forsvandt ogsaa disse, krympede sig
sammen til Konditor-Strimler ved Fyld i Kransekage. Den tomme
Plads fremkaldte endelig i det 19de Aarhundrede den nye Art
Sange: "Til Brudeparret", Velvilje paa Vers, der synges af alle
paa den nær, der derefter har Ordet.

Medens Udviklingen hos Folkets øvre Lag har fulgt dette
bugtede Løb, synes den i enkelte, mere afsides Egne at have
skudt en Genvej. Hos Bønderne i det vestlige Jylland forekom
langt ned i det 19de Aarhundrede Bryllups-Æresdigte, der
tydeligt nok var ren Afstamning af det 16de Aarhundredes lærde
Epithalamier. Sirligt skrevne eller prentede med kulørte
Bogstaver, omsluttede af paamalede eller udklippede Blomsterguirlander, 
det hele indfattet i Glas og Ramme, udgjorde de ofte en
kostbar Gave. De havde da heller ikke udtjent efter at være
foredragne under Festen, men ophængtes som Pryd paa Væggen til
Amindelse om Parrets Æresdag<footnote>O. Lund: Uddrag af Pennetegninger 
fra Vestjylland. S. 138-41. Haandskrift. -- Samme Forfatter: 
Bygningsmaaden i Vestjylland. Haandskrift i Store Kgl. Bibliothek. </footnote>.

*

<h1>4</h1>

<sp>Et større Bryllup</sp> i det 16de Aarhundrede <sp>varede
omtrent en Uge</sp>. I den katolske Tid havde Fastedagen, Fredag,
ofte sat Stop for videre Festlighed og herved indskrænket
Brylluppet til de fem første Ugedage. Men havde Festtrangen været
stærk nok til at overvinde denne Hindring, saa var Strømmen
svulmet op og havde hyppigt taget Søndag og Mandag af næste
Uge med. Et Bryllup i Middelalderen havde derfor gerne varet
enten fem eller ni Dage. Hertil svarer Folkevisernes Udtryk:
"Drukke de deres Bryllup -- I fulde Dage fem; -- Alt sad
Bruden sorrigfuld, -- Og Folkene de fore hjem<footnote>Abrahamson, 
Nyerup og Rahbek: Udvalgte Viser fra Middelalderen III 115. 
</footnote>. Eller: "De drukke
Bryllup i Dagene fem; -- Ikke vilde Bruden til Sengs udi dem.
- Og de drukke Bryllup i Dagene ni; -- Ikke vilde Bruden til
Sengs udi de"<footnote>Samme Skrift IV 181. </footnote>. 
Eller i Visen om ungen Sverder: "Om Løverdag
lod hun sig døbe, -- Tog ved den kristne Tro. -- Om Søndagen 

drukke de Bryllup, -- De leved tilsammen med Ro. -- De
drukke Bryllup i Dage, -- Og vel i Dage ni" o. s. v.<footnote>
Samme Skrift I 269. </footnote> Efter
Lutherdommens Indførelse voldte Fredagens Faste ingen
Vanskeligheder, og en Uge blev nu den sædvanlige Tid. Aar 1586
hedder det i Frederik den Andens Forordning herom: "Bryllupskost 
iblandt Adelen ... holdes paa det meste den ganske Uge"<footnote>
Reces af 31. Maj 1586. (V. A. Secher: Forordn., Recesser o. s. v. 
1558-1660 II 445.) </footnote>.
Det samme gentoges af Christian den Fjerde 1603<footnote>Forordn, 
af 30. Juni 1603. (V. A. Secher: Forordn., Recesser o. s. v. 
1558-1660 III 159.) </footnote>. I Datidens
Romaner omtales en lignende Varighed. I "Unge Karles og
Drenges Spejl" f. Eks. hedder det: "Dette Bryllup varede i otte
Dage, at Ingen maatte drage hen, førend de otte Dage var
forløbne"<footnote>Vnge Karlis oc Drengis Speiel, vdsæt paa Danske 
aff Rasmus Hansen (Reravius). (Kbhvn. 1571.) Bl. J. 5. </footnote>. 
Og fra de mest forskellige Egne hører vi, at Bønder, ja
Husmænd har fulgt samme Skik<footnote>Sønderjylland og Holsten: 
Joh. Adolphs Oran. von Kleiaung etc. 1601 (Schlesw. 1605). Bl. C. 3. 
-- Chr. IV's Policeyordn. 27. Septbr. 1636 f. Slesv. u. Holst 
(Glückstadt 1636). Bl. F. -- Gotland: 28. Maj 1606. O. W. Lemke: 
Visby Stifts Herdaminne (Örebro 1868). S. 498. </footnote>.

Det var dog meget langt fra, at denne Overdaadighed var tilladt.
I umindelige Tider havde Regeringen søgt at bekæmpe den, og
lige fra Kong Hans' Tid strakte sig en fortsat Række af
Forordninger, der bød, at Bryllup ikke maatte vare mere end to, højst
tre Dage<footnote>Hans's almindelige Købstadsret og Chr. II's verdslige 
Lov Cap. 53 og gejstlige Lov § 129. (Kolderup-Rosenvinge: Gl. Danske 
Love IV 61 og 102, V 533.) -- Chr. II's Privilegier for Købstæder i 
Sjælland o. s. v. (Danske Magazin III 302.) -- Chr. II's Stadfæstelse 
af Malmøe Privilegier. (Suhm: Nye Saml. til den danske Hist. II 2, 142.) 
-- Fr. I's Forordn, o. Adelens Klædedragt m. m. 1528. (Danske Magazin 
 76.) -- Chr. III's Reces 1537 § 15. (Kolderup Rosenvinge: Gl. Danske 
Love IV 180.) -- Chr. III's Reces 1539 § 12, 1557 § 4, 1558 S 69. -- 
Frederik II's Reces af 31. Maj 1586 § 4. -- Chr. IV's Forordn. af 30. 
Juni 1603 § 4 og 6. April 1610 § 4. -- Reces af 31. Marts 1615 § 5. 
(V. A. Secher: Forordn., Recesser o. s. v. 1558-1660 I 48-49, II 445, 
III 159, 276 og 444.) -- Bergen 1552. (Norske Magasin I 585.) -- 
Flensborg 1610. (Corp. Statut. Slesv. II 288.) -- København 1610. 
(Kbhvns. Diplomatarium I 585.) -- Forordn. af 1. Maj 1624 § 15, af 
16. Juni 1642 § 7, af 24. Septbr. 1651, af 11. Juni 1654 og 4. Novbr. 
1655. </footnote>. Først henimod Aar 1660 synes disse Forbud at være
blevne tagne til Følge i Landets højeste Krese, næppe dog -- 
som den lange Fortid viste -- paa Grund af Forbudet i og for
sig, men snarere fordi en forfinet Smag ikke længer fandt Behag
i de altfor udtværede Fester. Omslaget foregik imidlertid kun
langsomt, thi det var et dybt rodfæstet Begreb hos alle, at et Bryllups
Anselighed dog alligevel afhang af dets Varighed. Selv Carl den
Tiendes Søster, Pfalzgrevinde Marie Euphrosyne -- hvis
Bryllup med Grev Magnus de la Gardie Dronning Christine af Sverige
gjorde Aar 1647 -- skrev herom saaledes: "Mine Søstre havde tre
Dage deres Bryllupper med al Hæder og Ære, som deres Stand
fordrede; jeg derimod med min Herre havde ikke aleneste tre
Dage, men hele fem Dage". Hos Nordens Bondestand har de
otte Dages Bryllupper, trods alle Forbud, holdt sig i enkelte
Egne nogle Aartier ind i det nittende Aarhundrede. I Jylland
havde vel ved Aarhundredets Begyndelse Tredages Bryllupper
vistnok i Reglen fortrængt de gammeldags. Men fra Jonkoping
Len hedder det endnu Aar 1828: "De store Bryllupper varer i
Reglen til Ugens Slutning"<footnote>J. Allvin: Beskrifn. öfver 
Wästbo Härad i Jönköpings Län. (Jönkøp. 1846.) S. 200. </footnote>. 
Og om Forholdene i Telemarken
og Numedal skriver den bekendte norske Fysiker, Hansteen,
saaledes Aar 1821: "Da vi lykkelig og vel var komne ned i
Dalen, mødte os det Uheld at finde alle Døre lukkede og Husene 

tomme. Thi uheldigvis var der to Bryllupper i Dalen, hvortil alle
Gaardmænd med deres Familier var Indbudne, og da Saadanne
Bryllupper højtideligholdes uafbrudt i otte Dage, saa var der for
os kun lidet Haab om at faa Nattekvarter"<footnote>C. Hansteen: 
Rejse-Erindringer (Christ. 1859). S. 14. </footnote>.

I det 16de Aarhundrede var som sagt Skikken fælles for alle
Stænder. Ogsaa da kunde der gives Undtagelser, men disse
bekræftede kun Reglen. Det kunde jo nemlig hænde, at et nyt
Bryllup greb forstyrrende ind i et foregaaende, idet Brudgom
Nummer to havde stævnet sine Venner til at ledsage ham ved
Lørdagens Indridt. Følgende Linjer i et Brev fra Hak Ulfstand
til Christoffer Gøye, dat. Sorø 13de Marts 1579, giver Indblik i
saadan fortsat Virksomhed: "Nu i Søndags stod Sidsel Albret
Oxes Bryllup med Frederik Hobe, og drog alle Herrerne af om
Fredagen i det andet Bryllup"<footnote>Afskrift i Dokumenter til 
Klevenfelds Stamtavler (Hak Ulfstand). R. A. </footnote>.

Det kunde synes <sp>vanskeligt, at faa en hel Uge til at gaa
med lutter Fest</sp>. Men Datiden var ikke forvænt. Allerede det
at være borte fra Hjemmet og fritagen for de daglige Pligter,
der ellers fra den aarle Morgen kaldte enhver til sin Dont, var
en uvant Behagelighed. Man synes ret at have nydt at kunne
<sp>ligge længe om Morgenen og lade sig opvarte paa
Sengen</sp>. I ethvert Fald har saavel i Norge som i Sverige herhen
hørende Skikke haardnakket holdt sig hos Bønderne, og Sproget
iklædt disse Morgennydelser de mest indsmigrende Navne. I
Nerike er det, eller var det for kort Tid siden, Brudgommen og
Bruden, der ledsagede af Musik gik rundt og trakterede alle de
liggende Gæster baade i Bryllupsgaarden og i Nabogaardene,
hvor de var indkvarterede<footnote>H. Hofberg: Nerikes gamla Minnen 
(Örebro 1868). S. 202. </footnote>. I Vossevangen, Nordhordeland og
andetsteds i Norge var det Køgemesteren, der gik om til de
hvilende med en "Botellie Brændevin" i den ene Haand og én Kurv
fuld af Kringler i den anden. Ham fulgte fire Kvinder, der
"nævede" eller "nøvede" Gæsterne, som det hed, det vil sige bød
dem Mjød, Smørrebrød, "Kringser" og "klinte Læpser", "saa
meget de kunde overvinde"<footnote>Thottske Haandskriftsamling 
no. 1719. 4to. (Delvis aftrykt i Folkevennen. Kristiania 1859.) 
</footnote>. I Gudbrandsdalen ombødes
Brændevin og "Aveletter"<footnote>H. F. Hjorthøy: Beskr. over 
Gulbransdalen (Kbhvn. 1785). I 142. </footnote>. Om Forholdene i 
Nordlandene synger
Peter Dass: "Om Morgenen tidlig, der Dagen frembrød, --
Fremkom den Køg-Mester og Gæsterne bød -- Hin klinede
Lefser og Gomme, -- Kam-Kager og allehaand' krusede Brød 

-- Og store Træskaaler med Hamborger-Mjød; -- Vore
Kvinder de gjorde dem tomme"<footnote>Petter Dass's Nordlands Trompet, 
udg. af A. E. Eriksen (Krist. 1873). S. 62-63. </footnote>.

Nutiden savner den rette Maalestok for denne Morgenherlighed. 
Datiden havde endnu en bestemt Erindring om, at, selv om
man havde været oppe med Solen, saa hørte Maaltid sig dog
egentlig ikke til før Middag Kl. 9. Vel var man ved det 16de
Aarhundredes Slutning stærkt paa Vej til at komme ud over
denne Tankegang<footnote>Nærværende Skrift V 22-25. </footnote>; 
men Tilbagefald til gammeldags Strenghed fandt dog ofte Sted<footnote>
Se f. Eks. Skibsartiklerne af 26. August 1589, i hvilke den strænge 
Bestemmelse fornyes: "Skal Ingen gives varmt Øl om Morgenen, ej heller 
Brød blødt i Øl, undtagen den, der er syg." Dette var blevet tilladt 
i Skibsartiklerne af 20. Juli 1563 (Tegn o. alle Lande) og tillodes 
atter i Skibsartiklerne af 14. Maj 1595. (Sjæll. Regist.) </footnote>. 
Paa denne Baggrund tegnede sig
Brylluppets fortryllede Uge, hvor man uden at behøve saa meget som
at rejse sig, straks blev budt alt, hvad Hjertet kunde begære.
Sligt var Herreliv for hver en Gæst, hvad enten han saa laa
under en Gyldenstykkes Himmel, selvtredje i en Slagbænk, i
Flok i et Udhus eller blot paa Tunet under en Birk med en
nippende Ged til Nabo.

*

<sp>Dagens Adspredelser</sp> bestod i "<sp>Leg</sp>" under alle Former,
Intet Ord i Datidens Mund havde saa vidtløftig en Betydning
som dette. Det omfattede alt, hvormed man kunde fornøje sig,
flere i Lag. Medens de adstadigere "legte" Tavl, Kort eller
Tærninger, "legte" de yngre i Flok, enten hvert Køn for sig eller
begge sammen. Til de mere mandhaftige Lege hørte
Legemsidrætter, Styrkeprøver, Vaabenbrug, der dreves med samme Iver
i Borggaarden mellem Adelsmænd og paa en Grønning mellem
Bønder. Blandt Fælleslegene indtog, som vi tidligere har set,
Dans eller rettere Sanglege i det fri og under Tag en vigtig Plads.
"Dans" og "Sanglege" er dog meget for snævre Udtryk for alle
disse Former for Fællesmoro, hvor snart Musiken udgjorde
Hovedsagen, idet der legtes paa Piber, Horn og andre
Instrumenter, snart Sangen og Dansen tog Magten, snart "Legen"
nærmest bestod i Løb og Tagfat. Mange af disse Former for Morskab
er siden da i den Grad gaaede i Glemme, at vi end ikke kender
Navnene eller deres Betydning. Vi veed f. Eks. intet om, hvori
Legen "Huggetønde" bestod, der ifølge Peder Palladius blev
under Dødsstraf forbudt ved Bryllupper<footnote>En Visitatz Bog 
aff Doct. Petro Palladio, udgivet af Svend Grundtvig. S. 130 og 141. </footnote>.

Forskellen mellem dengang og nu træder tydeligt frem, naar
vi ser, hvorledes Datidens Indbildningskraft udmalede sig 

Munterheden ved et Bryllup, ret som det burde være. I den ovenomtalte
Roman "Unge Karles og Drenges Spejl" beskrives en Dag i et
Bryllup saaledes: "Den Nat forgik, og den anden Dag begyndte
at skinne. Da begyndte man paany at berede saare kostelige og
skønne Maaltid. Hertugen havde bestilt, at de unge Herremænd
skulde den tilkommende Dag beruse sig og anstille Dystridt med
Renden og Gesellstik. Hvilken der beholdt Prisen iblandt dem,
han skulde foræres med et Klenod. Desligeste lod han gøre sine
Hingstridere en besynderlig Klædning af Læder fra Hoved og
til Fod; de skulde kæmpe tilsammen i et Skrankværk paa Heste
med Fægtesværd, som ikke var skarpe. Hvilken, der da
behændigt kunde bruge og vende sig, han skulde have en Skænk saa
god som seks Dukater. For det tredje gav det menige Ridderskab
alle de Gække og Narre, som dèr var, ogsaa Klædninger, som
kostede tre Dukater. De maatte fægte tilsammen i et Skrankværk
med lange Læderposer, var gjorte ligesom Pølser og vel haardt
stoppede. Og de skulde ikkun være i blotte Skjorter og Hoser
og have Lærreds Huer paa Hovedet, hvilket var saare lystigt til
at se. Der blev ogsaa givet de ædle Fruer og Jomfruer Stykker
Fløjl og Damask, derom maatte de løbe Væddeløb. Hvilken der
først kom til Maalet, hun fik det Fløjl eller Damask. Disse og
andre Saadanne flere Lystigheder blev bedrevne i dette Bryllup,
hvorom der var saare meget at skrive. Men jeg vil lade det staa
tilbage. Hvo, som begærer at vide og se saadant, han maa drage
til Fyrsters og Herrers Gaarde"<footnote>Unge Karlis oc Drengis 
Speiel, vdsæt paa Danske af Rasmus Hanssøn (Reravius). (Kbhvn. 
1571.) Bl. I 4. </footnote>.

Som det vil ses, var det fælles for al denne Bryllupsmunterhed,
at enhver Gæst var virksomt optrædende deri, udførte sin Del af
det store Skuespil. For at holde i Aande og føre an, naar det
begyndte at skorte, var det dog fra gammel Tid Skik at sikre sig
særlige Lystigmagere, der kunde danne Midtpunkter for Moroen. En
Dværg, en Hofnar (Fig. 7) var her ubetalelig. Saadanne holdtes
jo mod Middelalderens Slutning af de fleste rigere Adelsmænd.
Naar nu ogsaa velstaaende Gæster medbragte deres, kunde
disse i Forening afgive et "artigt Spektakel". Hos Bønder og
Borgere, der ikke havde Raad til til daglig at lønne Saadanne
Luksusvæsener, nøjedes man med ved Lejligheder som denne
at hverve Egnens pudsigste Fyr til "<sp>Leger</sp>". Som saadan
dansede, spillede, gøglede han for Selskabet, var her og der, tog 

imod Knubs og sagde den forløsende Vittighed. Alt for Penge.
Thi som det hedder i Peder Lolles Ordsprog: Legeren danser
gerne for Vinding<footnote>Peder Lolles Saml. af danske og 
latinske Ordsprog, udg. af R. Nyerup (1828) no. 305. </footnote>. 
Og som det ifølge Folkeviserne gik ved de
stores Bryllupper: "Der blev ikke Guld for Legeren spart", saa
gik det og her. Biskop Palladius siger derfor ogsaa<footnote>
En Visitatz Bog af Doct. Petro Palladio, udg. af Sv. Grundtvig. 
S. 79. </footnote>: "Ja kommer
der en Pibere til dit Bryllup, han vil ikke end lade sig nøje med
Mad og Drikke for sit Arbejde og Gækkeris Skyld, han vil end
have en Dør med sig. Og den Penning sidder ikke fast i din Pung, der
Piberen skal have, hun skrider saa lempelig op i Haanden, imedens det
søde Øl skrider ned i dig".

<img>
Fig. 7. Kejser Maximilian og hans Nar.
(Tegning af Hans Holbein  1515.)

Som et ægte Barn af sin Tid, stødes Peder Palladius ikke ved
denne Legerens eller Piberens gøglende Virksomhed. Men han
kommer i Harnisk ved Tanken om, at der muligt iblandt en saadan Fyrs           
Viser kunde findes gamle fra den katolske lid. "Og mens vi tale
om Pibere, da vil jeg vare dem ad om en ny Skjorte og en ny
Hudstrøg, de skulle snart faae, om de ikke lade deres
ugudelige Viser om Helgens Paakald og andet saadant udi Bryllups
og Gæstebud".

Endnu Aar 1777 omtales en saadan lejet Bryllupsnar hos
Bønderne i Herjedalen. Han kaldtes her: "Brickarhufvudet" og
betegnes som "en Gæst, der ene er indbudt for at more Selskabet.
Jo vanvittigere han ugler sig ud og jo flere Pudsigheder, han
finder paa, des større Lykke gør han, hvorfor ogsaa en saadan
Nar foruden god Forplejning faar Brudegaver tillige. I fordums
Tid skal han ogsaa have fulgt med Brudeskaren til Kirke, men
saasom herved ofte skete Forargelse under Gudstjenesten, er
dette nu forbudt"<footnote>Svenska Folkets Seder etc. 
(Sthlm. 1846.) S. 132. (Svegs Sogn i Herjedal.) </footnote>.

*

Det var denne <sp>Narrens</sp>, "<sp>Legerens</sp>", <sp>Rolle</sp>, som man i
Norden, særlig i Danmark og Norge, efter Lutherdommens
Indførelse forlangte,<sp> at den nye Gejstlighed skulde overtage</sp>.


Dette Forlangende var ikke fuldt saa stødende, som det ved
første Øjekast tager sig ud. En Nar stod nemlig for den
almindelige Bevidsthed ikke blot som den latterlige, men ogsaa som
den aandeligt overlegne. Endnu den Dag i Dag glider disse to
Sider jo i eet for Børn og Almuesfolk, naar de i en Abes pudsige
Fagter mener at se en overlegen Spot over dem selv. Men hos
Narren var denne Overlegenhed ofte ikke blot tænkt, men
virkelig tilstede. Mangen Nar indtog ved sin Forstand, Frispas og
Troskab mod sin Herre en underlig Dobbeltstilling, hvor
Allemands Skumpelskud samtidigt var Herrens fortrolige og
uformærkt den ledende. Ganske som Gejstligheden, da den ved
Lutherdommens Indførelse havde mistet sit Adelskab og sit
Jordegods. Som en hjælpeløs, ny Stand stod den dér, ringere
end alle de andre, nødt til at besætte ledige Embeder med ofte
tvivlsomme Størrelser, latterlig i sin Helhed i Mængdens Øjne
ved sit rent verdslige Præg. Og dog var den samtidig en Bærer
af det aandelige Liv, i lønlig Pagt med det højeste.

<sp>Den lutherske Gejstlighed overtog</sp> virkelig <sp>Hvervet</sp>
som Nar og "Legere" og <sp>udførte det efter Evne</sp>. For en
senere Slægt staar dette som uforstaaeligt, og dog var det i god
Overensstemmelse med Datids Forhold. Kampen mod
Katolicismen havde jo for en stor Del ytret sig i Spot over Faste, ugift
Stand, Messe og Tiggermunke. De, der havde været ivrigst, var
ofte siden endte som lutherske Præster. Det laa da saa nær for
disse at fortsætte i den gamle Toneart, hævde den nye Stilling
ved fremdeles at fange Latteren, og naar man samledes til Gilde
gendrive Faste, Ugifte, latinsk Messe og alt det papistiske Kram
ved som glad Bægermand at istemme en saftig, dansk Vise.
Mangen luthersk Præst havde ulige lettere ved at klare sig under
saadanne Forhold end ene paa en Prædikestol. Og hvor hans
Underholdnings-Forraad slap op, traadte hele Staben af forløbne
Studenter, "Davider" og Degne hjælpende til.

Var dette Vrangen af det nye, saa var Retten ikke altid saa let
at skelne derfra. Efter den lutherske Opfattelse var jo -- som
vi tidligere nærmere har paavist -- Skuespil et af de virksomste,
aandelige Vækkelsesmidler, og Gejstligheden kaldet til at anvende
dette. Allerede i den katolske Tid havde religiøse Skuespil været
opførte. Omtrent ved det 16de Aarhundredes Begyndelse havde 

den nyvakte, større Kendskab til Oldtids-Literaturen frembragt
de saakaldte "Skolekomedier", hvorved Ungdommen indøvedes
i Brugen af det latinske Sprog. Luthers Sans for det folkelige
havde lært ham at sætte Pris paa bibelske Skuespil paa
Modersmaalet. Ved det 16de Aarhundredes Midte var da Skuespil,
forfattede af Gejstlige, indøvede af disse og ofte for de vanskeligste
Rollers Vedkommende ogsaa udførte af disse, i fuld Gang saavel
i Nordtyskland som i Skandinavien<footnote>Om Skuespil i Norden 
i det 16de Aarhundrede se Th. Overskou: Den danske Skueplads I 1-101. 
-- S. Birket Smith: Djævelen og Narren i det gamle danske Skuespil
(Danske Samlinger II 3, 219-96) samt Fortalerne til de af ham udgivne 
enkelte Skuespil (ovennævnte Afhdl. samt de indtil 1883 skrevne 
Fortaler er samlede i et selvstændigt Skrift: "Studier paa det gamle 
danske Skuespils Omraade"). -- J. Paludan: Om Dramets Udvikling i 
Danmark. (Historisk Tidsskrift V 2, l-38.) -- H. J. Huitfeldt: 
Christiania Theaterhistorie (Kbhvn. 1876). S. l-49. -- G. Ljunggren: 
Svenska Dramat intill slutet af sjuttonde århundradet (Lund 1864). 
S. 135-214. -- Sveriges dramatiske litteratur till och med 1875. 
Bibliografi af G. E. Klemming. (Sthlm. 1863-79.) </footnote>. 
For blot at nævne et iøjnefaldende Eksempel fra Danmark, saa udførte -- 
som tidligere omtalt -- Aar 1584, da Skuespillet "Kong Salomons Hylding" i
Anledning af Christian den Fjerdes Hylding blev opført i Viborg,
den gejstlige Forfatter, Byens Sognepræst, selv Narrens Rolle i
Stykket med tilhørende Narredans<footnote>Nærværende Skrift VII 139-40. 
</footnote>. Og han høstede udelt
Bifald herfor, lige saa vel som hans mange Kaldsfæller, der hver i
sin By nød Tak og Gave for lignende Virksomhed.

Det kunde ved første Øjekast synes underligt at sammenstille
alvorlige, bibelske Skuespil med tvetydige Løjer af en gejstlig
Undermaaler efter et Gilde. Og dog nærmede de sig i visse
Henseender til hinanden. Trangen til at gøre Skuespillene folkelige
ændrede ikke blot de latinske, saa at de enten oversattes paa
Modersmaalet eller fik indlagt uvedkommende Danse, men fyldte
ogsaa de bibelske med ejendommelige Tilsætninger.

<tab> "Lærdom og Lyst vel føjes tilsammen,
<tab> Alvorlig Tugt og lystig Gammen.
<tab> Man skal ikke altid være bøs,
<tab> Men undertiden sla' Gækken løs"<footnote>Hieronimus Justesen 
Ranch's danske Skuespil, udg. af S. Birket-Smith. S. 20. </footnote>,

blev den Regel, som her fik Lov at raade. Og i Kraft heraf optog
man, som vi veed, i de bibelske Stykker de to gamle, kendte
Figurer, Djævelen og Narren, der ved forskellige Løjer skulde
holde Tilskuerne i Aande<footnote>S. Birket-Smith: Djævelen og Narren 
i det gamle danske Skuespil. (Danske Samlinger II 3, 219-296.) 
</footnote>. Og samtidigt tillod man i Udførelsen
en Frispas, der overskred alle Grænser. De bibelske Stykker -- 
"Adams Fald", "Josefs Historie", "Samsons Fængsel", "Davids
Historie", "Holofernes og Judith", "Susanna", "Tobiæ Comedie"
og hvad de alle hed -- kunde da i og for sig være prægede af
nok saa megen sædelig Alvor; de blev til noget andet, naar blot
f. Eks. Potifars Hustru, Dalila, Batseba, Susanna i Badet og Saras
syv Brudenætter fremstilledes af forsorne Davider og Degne, der
benyttede Lejligheden til "at sla' Gækken løs". Og i de verdslige 

Stykker som f. Eks. "Paris' Dom", "Cleopatra" eller det mere
moderne "Studenterliv" gjorde Stoffet endnu mindre Modstand.

Det vil forstaas, at <sp>Stykker som disse</sp> maatte kunne <sp>passe
ypperligt ind i Bryllupsfestlighedernes Række</sp>. Bryllup
var just den rette "Legetid". Her ikke blot trængte man til
Adspredelse, men her fuldbyrdedes Ægteskab, og alle de unge,
som her stimede, kunde muligvis vindes for den Gudvelbehagelige 
Stand. Hvilken skøn Dobbeltopgave at lege et Skuespil, der
ikke blot morede alle, men lønligt lokkede de unge i Herrens
eget Garn. Naar de romerske Hedninger, ifølge Luthers Ord, alt
havde vidst at bruge Komedier som levende Billeder, der æggede
Ungdommen til Giftermaal<footnote>Comoediæ mihi optime placent 
apud Romanos, quorum principalis status fuit, ut juventutem ad 
conjugia incitarent. Nam politiæ non possunt stare sine conjugio. 
Ideo homines illi ingeniosi optime juventutem comoediis tanquam 
picturis ad conjugia sollibitabant. Scortationes enim et coelibatus 
sunt pestes reipublicæ. M. A. Lauterbachs Tagebuch 1538, die 
Hauptquelle der Tischreden Luthers, herausg. v. Seidemann. (Dresden
1872.) S. 89. </footnote>, hvor meget mere tilkom det da ikke
de kristne Præster at anvende dette Middel.

Skuespil og Bryllupper synes dog først ret at have fundet
hinanden fra den Stund, det blev Skik at fejre store, adelige
Bryllupper ikke i Hjemmet, men i Købstæderne, i de dertil indrettede,
nyopførte Raadhuse<footnote>Nærværende Skrift X 67-77. </footnote>. 
Her faldt det ganske naturligt, baade for
Byens Skole at skaffe sig en Indtægt ved at opføre et Skuespil,
og for Festens Giver at ønske et saadant, der kunde muntre
Gæsterne, være en Slags Vederlag til Byen for det Rykind, man
gjorde, og desforuden Herren til Ære, idet Skoleungdommen
herved rigeligt bespistes. Udgifterne var ikke saa store, som det
skulde synes. Skoledrengene vilde man dog have haft sværmende
om Stegerset paa Raps og Rov. Dragter og andet Tilbehør laantes
hos Byens Borgere. Og til Skueplads benyttede man, naar
Aarstiden blot nogenlunde tillod det,<sp> Byens -- Kirkegaard</sp>.
Denne Plads var særlig egnet hertil<footnote>In cæmeterio, tanquam 
loco perquam commodo ... Terpager: Ripæ Cimbricæ p. 361. Skuespil paa 
Kirkegaarden omtales udtrykkeligt i Ribe (J. Kinch: Ribe Bys Historie 
og Beskrivelse II 535 og 762), Helsingør (Histor. Tidsskrift 503), 
Bergen (Norske Magasin I 212 og 433). </footnote> og at foretrække for
Raadhussal, Raadhusgaard og Byens Torv. Her var hegnet og dog
aaben Adgang for alle, Skygge af Træer mod Sol og Regn og
ingen Spærring af Færdselen som paa Torvet. Gravtuerne var
for faa til at hindre Krumspring, alle fornemmere Lig begravedes
jo inde under Kirkens Gulv og Omgang. Om Anstød var her
ikke Tale. Havde man danset og drukket om Formiddagen i
Kirken selv, kunde man vel om Eftermiddagen "agere Leg og
Spektakel" paa Kirkegaarden.

<sp>Disse kirkelige Skuespil blev snart
Bryllupsfestlighedernes Glanspunkt</sp>. De havde for de fleste Gæster
Nyhedens hele Tiltrækningskraft, ejede Næring for hver Følelse 

lige fra barnlig Fromhed, Drøm om Drabelighed til det kaadeste
Begær. De var Tidens ægte Børn, brogede, vidtsvævende og
garanteret rettroende. Det var jo Gejstlige, der ledede dem,
"Kirken fredede dem, og selv ved den letfærdigste Afvej nikkedes
der beroligende: Vejen til Himlen. Intet Under, at de ogsaa
kunde stige de udførende til Hovedet, og at der stod som Skum
af disse Købstadforhold ud over Landet "Løbedegne, som fyge
om fra det ene Herred til det andet og efter et helt Aars Forløb
ikke vende tilbage til Skolen"<footnote>Ny kirkehistoriske Samlinger 
II 464 og 473. </footnote>.

I Begyndelsen var man næppe nøjeregnende med, hvad
Stykker der opførtes ved Bryllup, end ikke med, om de var paa
Latin eller Dansk. Sligt maatte jo afhænge af, hvad vedkommende
Skole havde paa Lager. Der lod sig ogsaa bøde paa et latinsk
Stykke ved en dansk Indledning og Afslutning og ved indlagte
Mellemspil med Dans<footnote>Se f. Eks. Tobiæ Komedie, udg. af S. 
Birket-Smith. S. VI-VII med Anm. 1. </footnote>. 
En Maade at opnaa fyldigt Skuespil paa
var, at henlægge Brylluppet til en Aarstid, især Maj eller Juni
Maaned, hvor Skolen alligevel opførte Stykker og stundom to
tre Dage i Rad forlystede Byen<footnote>For Ribes Vedkommende se 
f. Eks. J. Kinch: Ribe Bys Historie og Beskr. II 761-65, hvor Datoerne 
anføres efter Hegelunds Almanakoptegnelser. </footnote>. 
Men allerede inden det 16de
Aarhundredes Udgang var man naaet saa vidt at kræve til
Bryllup et nyt Skuespil, forfattet alene til denne bestemte Lejlighed.
Det ældste nu bevarede Skuespil af denne Art er fra 1596 og
synes at vise, hvor udbredt Skikken allerede den Gang maa
have været, idet det er skrevet og opført i Anledning af et Par
Borgerfolks Bryllup, "velfornuftig Svend, Johan Willemsøn samt
dydelig Mø, Ingeborg Frederiksdatter, deres Højtidsdag". Det
er dog, maaske netop af denne Grund, endnu af beskedent
Omfang og danner, da der kun er een optrædende Person, snarest
en Slags Overgangsform mellem Bryllupsdigt og Skuespil<footnote>
Isaac Pederssøn: En liden Comedie, Som Ageris aff en Person (kaldis 
Venlig Forening) .... Oc er paa Erlig oc Velfornufftig Suend, Johan 
Willemssøn, sampt dydelig Mø, Ingeborg Frederichs Daatter, deris 
Høytids dag, dennem til ære agerit. 1596. 4to. </footnote>.

Fra det følgende Aarhundrede haves langt tydeligere
Eksempler. Saaledes skrev Rektor Jens Kjeldsøn i Ribe til Biskop
Jens Dinesøn Jersins Bryllup Aar 1630 "Josephs Komedie", der
opførtes paa Ribe Kirkegaard af 23 Skolepersoner<footnote>
Terpager: Ripæ Cimbricæ p. 361. </footnote>. Den
nittenaarige Erik Broby, siden bekendt som Erik Pontoppidan, Biskop
i Trondhjem, bearbejdede det uopslidelige Emne "Tobiæ
Giftefærd" paa ny til Flemming Ulfeldts Bryllup 1635<footnote>
Erik Erickssøn Broby: Den Gudfryctige Tobiæ Giffftefær, stilet til 
Flemming Vlfeldt oc Jomfr. Annæ Elizabeth von Grøben, Huis Bryllups 
Høytid skal angaa til Kiøbenhaffn d. 26. April 1635. 
(Hjelmstjerne-Rosenkroneske Saml. 8vo. no. 3450. Slutningen fra 
Bl. E. mangler.)</footnote>. Hvor
nødvendig en Bestanddel af Bryllupsfestlighederne Skuespil var
blevne, kan bedst ses af, hvorledes det gik til ved Prins
Christians Bryllup Aar 1634. Allerede et halvt Aar forinden var unge, 

adelige Jomfruer fra alle Landets Egne forskrevne til København
for her at indøve en Ballet, der skulde opføres ved denne
Lejlighed<footnote>Herom udgangne Breve findes i Sjællandske 
Tegnelser 19. Marts og 20. Maj 1634. Om selve Balletten og dens 
Udførelse se S. Birket-Smith: Leonora Christina Grevinde Ulfeldts 
Historie I 69 og XXX-XXXI. </footnote>. 
Brylluppet selv forløb saaledes<footnote>Jørgen Holst: Regiæ Nuptiæ 
Christiani Vti (København 1637.). Bl. C 3-D 2. </footnote>: Faa tredje
Bryllupsdag, den 7de Oktober, blev Balletten opført. En tilstedeværende
tilføjer: "Herefter trak Kongen, der var utaalmodig over at have
maattet sidde saa længe og tørste, hele Sværmen med sig til
Skænken, hvor man gjorde ordentlig Besked. Da de kongelige
Døtre senere vendte tilbage, omklædte i skønne, blaa Dragter,
forekom de mig som Sirener blandt de mange Drikkelagets
Skibbrudne"<footnote>Caroli Ogerii Ephemerides. (Lutet. Paris. 1656.) 
p. 96. </footnote>. Den 8de Oktober blev efter Maaltidet spillet en
Komedie om den Konge Aquilone, som førte den skønne Orithiam
bort. Den 9de skulde der om Aftenen efter et Traktement i
Rosenborg Have "været ageret en anden Komedie, men efterdi de
komme vel beskænket af Haven, er denne Aften uden videre
Festivitet ganske stille afgangen". Den 10de blussede Festen op
paa ny, idet der paa denne Dag fejredes Bryllup mellem Hr.
Christian Pentz og Chr. IV's Datter, Frøken Sophia Elisabeth.
Efter Brudedansen "blev en Tragedie spillet om nogle Dyder og
Laster. Og endte sig ved Midnat samme Tragedie. Hvorhen den
var stilet, er let at forstaa. Om Natten, Klokken var tre, skete
en Ildebrand i Byen". Den 12te Oktober endelig opførtes en
Komedie "om Phineo, den Konge af Thracia, som til Straf for
sin Fortrædelighed ..... blev levendes kastet for de Harpyer
eller Røve- og Rivefugle".

Med dette storartede Bryllup gled Skuespillene ud af
Gejstlighedens Haand. Her var for første Gang alt ordnet og udført
alene af andre: Dansemestre, Malere, Digtere af Profession. Fra
nu af førtes Udviklingen videre ad andre Veje efter fremmed
Hofmønster. <sp>Gejstlighedens Tid som offentlig Leger var
omme</sp>.

<sp>Skuespillene udgjorde omkring Aar 1600
Glanspunktet i Brylluppernes Festuge</sp>. Men idet de saaledes
overtraf al anden Underholdning, bidrog de deres til hemmeligt at
undergrave Brylluppernes Varighed. Ovenpaa dem faldt det
meste andet mat. Nyt Skuespil hver Dag kunde kun de
aller-færreste byde. Selskabeligt set burde da, naar Skuespillet var
omme, ogsaa Brylluppet have en Ende. Til samme
Betragtningsmaade maatte andre Hensyn lede. Mere end to tre Dage 

kunde man dog ikke godt lægge Beslag hverken paa Raadhuset
eller -- hvis det var Herremands Bryllup i By -- paa
Købstadbeboernes Villighed til at huse de mange fremmede Gæster.
Alt manede altsaa til Opbrud.

*

Det var godt nok, at man efter Skuespillet paa anden eller
tredje Dag i Brylluppet helst burde bryde op. Nu var jo
Glanspunktet omme.

Men i modsat Retning trak Regelen, at et Bryllup skulde vare
en Uge. De herved opstaaede Vanskeligheder søgte man saa
vidt muligt at raade Bod paa ved <sp>at lade Brylluppet dele
sig i to Fester</sp>.

Den til Grund liggende Tanke var ældgammel. Ved et
Bryllup var det jo to Slægter, der mødtes og indgik Forening. Men
det var kun den ene af disse, i Reglen Brudens Fader eller
nærmeste Paarørende, der gjorde Brylluppet. Det tilkom altsaa den
anden Slægt at betale ogsaa sin Part af Gildet, sørge for, at
Slægternes Fællesregnskab ved Opgøret kom til at stemme. I sin
nøgterne Klarhed maatte denne Tankegang føre til, at
Brylluppet flækkedes i <sp>to Gilder, hvert at betale af sin Slægt</sp>.
Sligt lod sig imidlertid af mange Grunde ikke altid udføre. I
umindelige Tider var man da kommet ud herover ved at lade
alle Indbudne møde med Madvarer, "Send" eller "Føring" som
det kaldtes. Skøndt Brylluppet stod i Brudens Hjem, blev det
saaledes dog et Sammenskuds-Gilde af alle Parthavende.

Allerede i den katolske Tid var der vel opstaaet
Vanskeligheder, naar f. Eks. Brylluppet fejredes i Bispegaard eller Kloster
hos Brudens gejstlige Slægtninge. Man synes dog at have klaret
sig ved, at den fremmede Slægt ydede mere rigeligt Vederlag i
Form af Gave "til Kirken". Men omtrent fra Midten af det 16de
Aarhundrede rejste Spørgsmaalet sig paany og i langt skarpere
Form, naar Brylluppet fejredes paa Raadhus. Her var i
Modsætning til Fortids gæstevenskabelige Former alt indrettet som i
vore Dage paa offentlig Sted: hver Ting for Penge. Man betalte
Leje for Lokale, Betjening og Bordtilbehør. Man købte som
andre hvad Vin og 01, der blev hentet op fra Raadstuekælderen.

Og stundom drev man det til at faa ogsaa hele Bespisningen
leveret for Penge, saa at de Gæster, der mødte med Fødevarer
i "Føring", ikke længer vidste, til hvem de skulde give dem, og
de, der havde haabet paa Levninger med hjem, blev grusomt
skuffede. Men ved Festens Slutning viste dens Genfærd sig i
Form af en Regning, hvor "item" fulgte paa "Item", indtil hele
Skylden var opregnet. Dette var Festens "uhyggeligste Punkt.
Men een Moral indeholdtes der: det burde ikke gaa Modparten,
den anden Slægt, bedre.

<sp>Bryllup paa Raadhus medførte da, at Brudgommen straks skulde 
gøre Gengæld, paa Stedet</sp> betale en Kontrafest.

Som Paaskud benyttedes den gamle Skik, at Brudgommen
ved Ankomsten til sit Hjem gerne gav en Fest, den saakaldte
"Velkommen" til Ære for sin Brud og de Gæster, der havde
ledsaget hende paa hendes Hjemfærd. Denne Skik var endnu i
fuld Gang i det 16de Aarhundrede. Aar 1574 skrev saaledes
Niels Ulfstand til Fru Grethe Bryske og bad hende være en af
"de fire Fruer af min næste Slægt og Venner, som skal tage
imod min Brud til min "Velkom" her i Byen, og forstaa at se
til med, hvad Dragning som Behov gøres"<footnote>Niels Vlffstandt 
til Fru Grette Brydske til Ttofftteholm. Dat. Kbhvn. 4. Aug.1574. 
Orig. Adelsbreve. Fase. 58. Ulfstand. (Aftrykt i Vedel Simonsen: 
Familie-Efterretn. o. d. danske Ruder II 140.)  </footnote>. 
Aar 1592 skænkede
Regeringsraaderne i Kongens Navn Otto Rosenkrans til Boller
fire Stykker Raadyr til hans "Velkom"<footnote>De 4 Regeringsraader 
til Casper Marckdaner, dat. Kbhvn. 1. Juli 1592.   Orig. Adelsbreve. 
Fasc. 46. Markdaner. (Trykt i Danske Magazin V 123.) </footnote>. 
Og ofte omtales baade
da og senere saadan Fest. Men det fælles gennemgaaende var
naturligvis, at den blev fejret i det nye Hjem. "Den 1. Aug.
1574 stod mit første Bryllup udi Odense; den 8. Aug. gjorde jeg
mit Velkommen paa Nakkebølle" (Fig. 8.), hedder det f. Eks. i
Ejler Brokkenhus' Optegnelser<footnote>Samlinger til Fyens Historie 
og Topographie VI 324.  </footnote>. "Mine Forældres Bryllup stod
udi Vormarkegaard Anno 1585 om Michelmesse-Tider, men
ottende Dagen derefter stod deres "Velkommen" udi Svendborg",
skriver Præsten Andreas Pedersøn<footnote>Nyt historisk Tidsskrift 
V 142. </footnote>. Den 27. Aug. 1586 ægtede
Professor ved Københavns Universitet, Anders Christensen,
Abele Svaning i Ribe; den 2. Oktober holdtes deres "Velkom" i
København<footnote>H. Rørdam : Kjøbenhavns Universitets Hist. II 658. 
</footnote> o. s. v.

Men nu forlangte man, at naar Brylluppet var gjort paa
Raadhus, Brudgommen da ogsaa skulde give Gengæld af samme Art
og fortsætte Festen ved <sp>sammesteds</sp> at holde sit
"Velkommen". Dette var i alle de Tilfælde, hvor Brudgommen ikke hørte

<img>
Fig. 8. Nakkebølle paa Fyn,
opført af Jakob Brockenhus og Susanne Bølle 1559-63.
(Fotografi.)

hjemme i Byen, ganske latterligt og i Strid med Festens Mening
og gammel Skik. Men det var et klart Udtryk for, hvor
fuldstændigt de nye Forhold havde betaget Sindene. Aar 1586 var
man naaet saa vidt, at der i Lovgivningen maatte tages Hensyn
til denne nye Skik. Det kom til at hedde i Frederik II's
Forordning om Adelens Bryllupper: "Ingen Bryllupper skulle maa
holdes længere end tre Dage, Søndag, Mandag og Tirsdag. Og naar
Brylluppet gøres udi Købstæderne, og Brudgommen vil gøre sin
"Velkomme" <sp>straks</sp> der udi Byen, da skal han det gøre om
Tirsdagen udi Brylluppet efter Middag og ikke længer dermed
forhale eller gøre der mere Prang eller Bekostning paa"<footnote>
Fr. II's Reces om Bryllupper blandt Adelen. 31, Maj 1586 no. 5. (Forordn.,
Recesser o. s. v. 1558-1660, udg. ved V. A. Secher. II 446.) 
</footnote>. Loven tog her Brudgommens Parti og indskrænkede hans Fest
til det mindst mulige. Som praktiske Folk, kendte med
Forholdene, lukkede dog Rigsraaderne atter Øjnene til i følgende
betegnende Tilføjelse: "dog dersom nogle Brudgommens Venner
besøge hannem anden Dag, det skal ikke være hermed ment
eller regnet for nogen "Velkom". -- Herefter kunde
Brudgommen sikkert vente "Besøg af Venner" Ugen ud.

Som en Følge af de ny Raadhuse og de dermed i Forbindelse 

staaende Forhold <sp>deltes da By-Bryllupper</sp> i det 16de
Aarhundrede mere og mere <sp>i to Fester i Flugt, den første
given af Brudens Slægt, den anden af Brudgommen</sp>.
Naar man i det følgende Aarhundrede søgte ad Lovgivningens
Vej at faa Ram paa de ugelange Bryllupper, sigtede man derfor
ogsaa med Rette mod den sidste Halvdel "Velkommen"<footnote>
Forordn. af 6. April 1610 om borgerlige Bryllupper. -- Forordn. 
af 1. Juli 1619. -- Acta Consistorii 27. Septbr. 1622. (N. K. S. 
no. 755. b. Folio.) -- Reces af 1643. (Kolderup Rosenvinge: GI. D. 
Love IV 455.) -- Sjæll. Tegnelser 24. Septbr. 1651. </footnote>.
"Velkommen" blev sluttelig srrengt forbudt, selvfølgelig uden
Virkning. Omkring Aar 1600 kunde man da se det Særsyn,
uforstaaeligt for en tidligere Slægt, at blot Brylluppets sidste Halvdel
fejredes paa offentligt Sted, idet Brudgommen paa denne Vis
gav "Velkommen", førend han endnu var kommen til sit Hjem.
Lensmanden paa Frederiksborg, Peder Mund, gav saaledes sit
"Velkommen" paa Raadhuset i Helsingør, hvor blandt andre
Christian den Fjerde var hans Gæst<footnote>Helsingørs Kæmnerregnskab 
1598-99: "Radhussis trappen att forbedr i emod w. Peder Mundts Welkom, 
hand haffde kon. maytt. till giest. iiij Sk." (N. Jacobsens Afskrift). 
</footnote>. Ved Sigvard Grubbes
Bryllup 1602 viste det nye sig ret i tydelig Form. Kongen
gjorde Brylluppet, der fejredes med stor Festlighed paa
Københavns Slot Søndag og Mandag den 25. og 26. Juli. Men om
Tirsdagen gjorde Sigvard Grubbe "sit Velkommen udi Compagniet",
hvilken Fest overværedes af Kongen med Brødre og
Dronningen. Om Onsdagen havde han Kongen og hans Brødre til
Middag i sin Bolig. Torsdag og Fredag gav Hertugerne Hans og
Ulrik hver en Fest, "og blev hans fyrstelige Naade dèr bedrukken
cum multis bonis sociis" [med mange gode Venner]. Og om
Lørdagen havde Brudgommen Kongen og hans Brødre endnu en
Gang til Middag. Først næste Tirsdag kom Brudeparret til deres
nye Hjem paa Malmøhus, hvor Sigvard Grubbe var Lensmand<footnote>
De  curriculo vitæ Sigvardi Grubbii. Ulldallske Haandskrift-Samling 
no. 449. 4to. S. 142. (Trykt i Danske Magazin IV 4, 14.) </footnote>.

*

Hvor meget end den nye Skik, at holde fortsat Dobbeltfest i
Flugt, kunde syne og være Genstand for Omtale, saa var og blev
det dog Flertallet, der fejrede Bryllup ikke paa nymodens,
forhastet Vis paa Raadhus, men paa gammeldags Maade i Hjemmet.
Her vedblev den gamle Ordning at holde sig: Bryllup en Uge og
saa "<sp>Hjemfærd</sp>".

<tab> "Drukke de deres Bryllup
<tab> Baade med Skænk og Vin.
<tab> Otte Dage derefter korn,
<tab>Da fulgte de Bruden hjem"<footnote>Nyerup og Rahbek: 
Udvalgte Danske Viser fra Middelalderen IV 201. </footnote>.


"Hjemfærden" var en betydningsfuld Akt og burde udføres
med Højtidelighed. Egentlig skulde alle Gæsterne i Optog
ledsage de nygifte til deres Hjem. Maatte der end slaas noget af
paa dette Krav, hvor Parret skulde langvejs bort, saa opfyldte
man det dog troligt i en meget vid Maalestok. Følgen kunde
blive, at Gæsterne for lange Tider var sysselsatte. Ved et
Bryllup i Jylland 1571 f. Eks., hvor Fru Jutte Podebusk paa Restrup
bortgiftede sine tvende Døtre, varede det egentlige Bryllup vel
kun den sædvanlige Tid, otte Dage, fra Søndag den 5. August.
Men da den ene Datter, Jomfru Anna, havde ægtet Lensmanden
paa Hald, Korfits Viffert, og den anden, Jomfru Karen, Axel
Gyldenstjerne, der skulde bo paa Oxholm, saa fandt det første
Pars Hjemfærd Sted Søndagen den 12. og følgende Dage, det
andet Pars Søndagen den 19. AugusH og følgende Dage, saa at
trofaste Bryllupsgæster ved denne Lejlighed havde nok at tage
vare i henved tre Uger<footnote>Nye kirkehistoriske Samlinger V 360. </footnote>.

I det 17de Aarhundrede vedblev man samvittighedsfuldt at
iagttage de gamle Former ved "Hjemfærden". "Drog min Fader
og Moder og jeg fra Odense og fulgte Ellen Gjøe hjem til
Klinstrup efter hendes Bryllup", hedder det fra 1625 i Mette
Rosenkrans' Optegnelser<footnote>Ny kongl. Samling no. 393. 8vo. 
27. August. </footnote>. "Paa Grund af min Svaghed kunde jeg ikke
ledsage min Svigersøn til Bosieholm ved min kære Datterlils
Hjemfærd", skriver Sigvard Grubbe 1629<footnote>De curriculo vitæ 
Sigvardi Grubbii. Uldallske Haandskrift-Saml. no. 449. 4to. S. 266. 
-- Propter invaletudinem meam non potui comiteri filium meum 
Bosseholmiam ad domi-ductionem filiolæ meæ charissimæ. (Oversat af 
H. Rørdam i Danske Magazin IV 4, 79.) </footnote>. I sin
Levnedsbeskrivelse fortæller Dr. Otto Sperling, at hans Svoger, Magister
Jørgen Jakobsen, otte Dage efter Brylluppet i Roskilde førte sin
Brud hjem til Aasum ved Christiansstad i Skaane. "Og min
Kæreste og jeg tilligemed andre Venner ydede dem Følgeskab
over Helsingør til Aasum og var der gladeligt samlede i tre
Dage"<footnote>O. Sperling: Historia vitæ. G. K. S. no. 3094. 4to. 
S. 175. -- Dr. med. Otto Sperlings Selvbiografi, oversat i Uddrag 
af S. Birket-Smith. S. 47. </footnote>. Den Interesse, hvormed ogsaa 
uvedkommende fulgte sligt, gengiver Jens Bircherod i følgende Barndomserindring:
"9. Juni 1662 tog den nygifte Fru Anna Krag bort med alle fra
Odense og hjem til novam fortunæ suæ sedem [sit nye Lykkens
Bo] Kiørupgaard. Dèr hun -- i Følge af nogle adelige Kareter,
hvori hendes paarørende Venner sade -- post meridiem [om
Eftermiddagen] henrejsede, stod jeg hos min Moder og andre
flere paa Smedelavs-Huset og saa deres Bortfærd. Stadsen var
mindre, end man havde ventet"<footnote>Jens Bircherods Dagbog 
efter Afskrift af N. Jacobsen (ikke trykt i C. Molbechs Uddrag). </footnote>.

Endnu i Begyndelsen af det 19de Aarhundrede var det "Skik

ved Bryllupper i Svendborg, at Gæsterne fulgte med Fakler og
Lygter Parret fra Brudens til Brudgommens Hus"<footnote>H. C. 
Andersen i "Kun en Spillemand" I Del IV Kap. </footnote>. Og hos
Bønderne i Skaane iagttoges i Aarhundredets første Aartier al
den Højtidelighed ved Hjemfærden, som havde udmærket
Adelens tilsvarende Optog i det 16de Aarhundrede<footnote>N. Lovén: 
Folklifwet i Skytts härad. 2 Upl. (Lund 1868.) S. 146. -- H. P. 
Klinghammer: Minnen från Åren 1829-39. (Helsingborg 1841.) S. 52. </footnote>.

Naar der fra ældgammel Tid lagdes saa megen Vægt paa dette
Følgeskab, var Grunden mere end den, blot at faa Lejlighed til
at fejre nyt Gilde, "Velkommen" i Parrets fremtidige Hjem.
Selv Sigvard Grubbe og hans Hustru Hildeborg Grubbe, der jo,
som ovenanført, havde holdt deres "Velkommen" paa "Danske
Kompagni" i København, ledsagedes dog den besværlige Vej
over Søen til Malmøhus blandt andre af Brudens Mormoder,
Karen Banner<footnote>Danske Magazin IV 4, 14. </footnote>. 
<sup>Vigtige Ting var nemlig at iagttage
baade i religiøs og i retslig Henseende</sup>.

I <sp>religiøs Henseende</sp> maatte intet af de gamle Midler
forsømmes, som var at anvende, naar Parret betraadte det nye
Hjem, og hvoraf deres fremtidige Lykke jo saa væsentlig af hang.
Den unge Hustru maatte saaledes ikke gaa over Tærskelen uden
med et brændende Lys i Haanden, til Sikring mod Husets onde
Vætter. Endnu i Mands Minde var det Skik i Skaane, at Bruden,
førend hun betraadte Huset, skulde kaste en Kost ind deri. I
Døren skulde hun modtages af Svigermoderen eller, hvis denne
var død, af Mandens ældste kvindelige Slægtning, der rakte hende
det brændende Lys, hvis Lue hun et Øjeblik skulde omfatte med
Haanden. Det er Sporene af den ældgamle Tro paa Ildens
signende Magt, der f. Eks. hos Romerne havde gjort det til Pligt for
de nygifte, naar de betraadte det nye Hjem, først at røre ved Ilden.
Det er uden Tvivl Rester af samme Tro, naar i Skaane Brudens
første Gang skal være hen til Ildstedet, hvor hun skal kigge op
igennem Skorstenen<footnote>N. Lovén: Folklifwet i Skytts härad. 
2. Upl. (Lund 1868.) S. 146. </footnote>.

En Skik, der ligeledes hos Nordens Landbefolkning har holdt
sig ned til vore Dage, er, at den unge Hustru skal medbringe en
Kat. Sligt sikrer Husfred<footnote>J. M. Thiele: Danmarks Folkesagn 
III. S. 31. No. 135. </footnote> og Lykke. I Skaane medbringer hun
den i sit Forklæde.<footnote>N. Lovén: Folklifwet i Skytts härad. 
2 Upl. (Lund 1868.) S. 146. </footnote> Fra Nordvestjylland hedder det<footnote>
C. M. C. Kvolsgaard: Spredte Træk af Landbolivet. 1891. S. 132-33. 
</footnote>: "Den unge Kone skulde have stjaalet en Kat at tage med sig og kaste
ind i sit nye Hjem, før hun selv gik ind; og naar det skulde være
rigtig godt, skulde hun gaa hele Huset igennem og hele Tiden
kaste Katten ind i hvert Rum, før hun kom derind selv. En Høne 

<img>
Fig. 9.  Nøgle af Jærn, funden i Ragnhildholms Fäste. 
Statens historiske Museum, Stockholm.
(H. Hildebrand: Sveriges Medeltid.)

eller andre levende Ting var ogsaa god, men en stjaalen Kat var
det bedste.  En Kone, der havde tjent paa en Herregaard og
stjaalet en Kat med sig derfra til sit nye Hjem, trak ogsaa hele 
Lykken med sig, fortalte Folk, for fra den Tid af gik det tilbage for
Herremanden, men det gik fortrinligt for hende, saa længe hun levede."

Kom nu hertil alt, hvad Hustruen havde at iagttage, hvis hun tillige 
vilde sikre sig let Nedkomst og Lykke som Moder i det nye Hjem, saa vil det
forstaas, at hun vel kunde trænge til Ledsagelse af ældre, erfarne Kvinder, 
der ikke over Festtumlen glemte Hovedsagen. Men ved Siden heraf var mange
Slægtninges Nærværelse fornøden <sp>som Vidner til, at Brudgommen virkelig
opfyldte den sidste af de ham paahvilende Forpligtelser</sp>. "Giftermaalet" 
var jo blevet fuldbyrdet, idet Brudens Fader havde lagt hendes
Haand i hans og sagt: "Jeg giver Dig min Datter til Hæder og Hustru, 
til halv Seng og halvt Bo, til Laas og til Lukke og alt halvt Vundet [*c:
selverhvervet Gods, modsat Arvegods] i Navn Gud Faders, Søns og 
Helligaands, Amen"<footnote>Nærværende Skrift IX 165. </footnote>. Dette
sidste, vigtige Punkt, at Manden virkelig overdrog hende Magten som 
Husmoder "til Laas og til Lukke", stod endnu uopfyldt.

Det fuldbyrdedes, idet Manden højtideligt overrakte hende Nøgleknippet 
til alle Husets Gemmer. Fra nu af var dets Plads i Bæltet paa hendes 
venstre Side. Kun Død eller æreløs Handling kunde atter berøve hende det. 
Intet Under da, at man fra Hustruens og hendes Slægts Side lagde 
overordentlig Vægt paa denne 

<img>
Fig.  10. Bronce-Nøgle med Kæde, 
funden paa Øland.
(Det historiske Museum i Stockholm.)

Handling, hvorefter hun efter ældgammel Opfattelse først indsattes i
sin fulde Rettighed som "Husfrue". Under alle Former var man
vant til just i Nøgleknippet at se Udtrykket for Hustruens
Myndighed. I Lovsproget hed det: tingsyg Kvinde er den, der haver
mistet sin Ære for Tyveri eller Horsag, saa hun ikke maa raade
over sine Nøgler<footnote>Nic. Helvaderi Formular Bog. (Kbhvn. 1625.) 
Bl. F. 2. </footnote>. Hvis en Hustru efter Mandens Død fragik
Arv og Gæld, var det, i det mindste i Sverige, Skik, at hun henlagde sit
Nøgleknippe paa Baaren til den døde<footnote>Joh. Loccenii Antiquitates 
Sveo-Gothicæ (Upsaliæ 1670) p. 153. </footnote>. Og i Gejstlighedens Mund 
faldt Sammenligningen naturlig: "Ligervis som Brudgommen overgiver Nøglerne
til sin Brud, paa det hun maa vorde delagtig i alle hans Goder, saa haver og
Christus overgivet Kirken sine Nøgler: Magten til at binde og løse, 
eftergive Synder og skænke Retfærhed og det evige Liv"<footnote>Kallske Haandskrift-Samling no. 524. 4to. Slutnings-Partiet: "Collationes quædem 
utiles." Secunda. </footnote>.

<img>
Fig. 11. En Nøgle- og Laasesmed.
(Efter Jost Amman 1568.)

Der var da vel næppe den Kind, ung eller gammel, som ikke blussede
stærkere under Konehuen, naar Nøgleknippet første Gang føltes
i Bæltet. Det vejede til, thi baade var Nøglerne selv store (Fig. 9
og 10) og Moden gjorde Ring og Kæde uformeligt svære. "En
Sølvring til at hænge Nøgler i vog. 37 1/2 Lod", hedder det i et
gammelt Regnskab<footnote>Rentemester-Regnskab 1614. Efter A. Petersens 
Collectanea. </footnote>. Christian den Fjerde forbød Borgemestres
og Raadmands Hustruer at have Nøglekæder paa mere end 40
Lod Sølv, rigere Borgeres paa mere end 30 Lod, simplere
Borgeres paa mere end 20 Lod<footnote>Chr. IV's Policeyordn. 27. Septbr. 
1636 f. Slesv. u. Holst. (Glückstadt 1636.) Bl. B. 3, C 1 og 3. 
</footnote>. Jo tungere da, des bedre. Men fra
dem alle strømmede en og samme betagende Følelse. Ikke
glatsiddende som et Jomfrubælte, men skævttrukne som en
Sværdrem, mindede de -- sødt som Værgets uvante Vægt ved den 

nyslagne Væbners Lænd -- for hvert Skridt der toges, om ny Magt
og nyt Værd. Forvandlingen var til Ende. Husets nye
Herskerinde var fuldt udviklet.

*

Den Magt, som ved Nøgleknippet den Gang overdroges
Hustruen, var i Reglen større end den, der nu til Dags ved
Giftermaal lægges i en Hustrus Haand. Datidens Forhold førte dette
med sig. Det, hun fik at bestride og raade over, var jo ikke blot
Husholdningen fra Dag til Dag, men -- som vi tidligere har set
-- gerne et helt Aars Forsyning, derhos Tilvirkning af Brød, Øl,
Smør, Ost, Lys, Beklædning og Hustilbehør, endelig Forvaring
af Kisteklæder og Klenodier, -- med eet Ord i mangt et Tilfælde
Omsorgen for Ægteparrets hele Velfærd og Formue. Erfaring og
Øvelse gjorde hende naturligvis dygtigere med Aarene. Men der
hørte en gennem mange Slægtled opøvet Evne til at kunne gaa
ind til sligt og straks myndigt overtage Styret.

Nøgleknippets større Magt og Betydning dengang bundede
i, at en Husholdning i hin Tid var langt vidtløftigere end nu til
Dags. For Mandens Vedkommende fik dette sit tilsvarende
Udtryk i, at hvad enten han saa var bosat paa Land eller i By,
maatte han næsten altid forestaa en stor Bedrift med Dyrkning
af Jord, Opstaldning af Kvæg, Part i Fiskeri o. s. v. Mandens og
Hustruens Omraader gled herved over i hinanden og krævede
for ret at trives enig Samvirken. Han skulde fylde Loft og
Kælder, Stald og Bryggers. Hun skulde sørge for det indbragtes
Tilvirkning og Forvaring. Hans Omraade var for saa vidt det
betydningsfuldeste, som Fejl i Drift og Indkøb maatte sætte
Mærker i selv den bedst førte Husholdning og sluttelig kunne
undergrave hele Husets Bestaaen.

Sindbilledet paa Mandens Magtfuldkommenhed -- svarende
til Hustruens Nøgleknippe -- blev dog ikke hentet fra hans
Virksomhed som Jordbruger, men fra et endnu vanskeligere
Omraade. Med Føje blev <sp>Regnebrædtet</sp> Udtrykket for en ret
Husbonds højeste Dygtighed.

Uvilkaarligt smiler et nygift Par i Nutiden ved Tanken om,
hvad Rolle "Nøgleknippe" og "Regnebrædt" en Gang har spillet
hos dets Forgængere for tre-fire Hundrede Aar siden. 

Beskedent maa det nu ofte tilstaa, at hele Herligheden kan udtrykkes i
Nøglen til en Bordskuffe med Husholdningspenge for en Uge og
i en tyndlagen Regnskabsbog. Men just i denne store Forenkling
ligger Beviset for de mærkelige Fremskridt, der er sket i
Mellemtiden.

Thi ikke for intet ansaas den Gang Regnebrædtet for et
Sindbilled paa Husbondens vanskeligste Kunst. Den, der nu i sin
Regnskabsbog -- maaske nemt afstreget med røde Streger for
Enere, Tiere og Hundreder -- i en Haandevending tæller mange
Poster sammen, aner ikke sin Forgængers Kval i det 16de
Aarhundrede. Og mindst af alt skønner man paa den Nytte, man
har af det lille flygtige 0, som mangen knap gider skrive bagved,
naar Udgiften lige er 1 Krone. Og dog ligger hele
Hemmeligheden i Nutidens Regnefærdighed i det simple Fif: at skrive og
regne kun med Tallene l-9 og forresten lade et bagved skrevet
0 give disse Tal Rang lige fra 10 til Millioner.

I det 16de Aarhundrede skrev man i Norden endnu
med latinske Tal, altsaa ikke med de nu brugelige, de saakaldte arabiske.
Tallet 148 f. Eks. skreves CXXXXVIII. Skulde herfra trækkes
f. Eks. 79: LXXIX, hjalp det ikke at skrive disse Tal under
hinanden, thi Sifrenes Stilling og Værdi svarede ikke til hinanden.
End ikke deres Antal kunde man stole paa. Trak man f. Eks. 2
fra 10 (II fra X), blev der VIII til Rest. Rent sindsforvirrende
var det at skulle "gange" med disse stridige Tingester. LXXIX
gange XCVII var en Opgave, der nok kunde gøre et almindeligt
Menneske skørhovedet.

Hertil kom at Mønt, Maal og Vægt hyppigt afveg indbyrdes i
de forskellige Landsdele og altid tvang til at regne med Brøker,
da kun Tallene gik til 100, men Daler, Alen og Pund altid
stoppede ved 96. Som sidste Vanskelighed endelig virkede Manglen
paa gangbar Mønt. Seddelpenge kendtes ikke. Kun faa Mønter
var i Omløb. Og stod man endelig med en Daler i Haanden, var
det vanskeligt at faa den vekslet.

De hertil svarende Forhold maatte blive af en egen Art. Selv
den flinkeste Husmoder, der havde Tal paa alt, hvad hun ejede,
og vidste paa Fingrene, hvor meget der hvert Sted skulde være,
havde disse Tal i Hovedet, eller maaske tillige gengivne med
underlige Tegn og Mærker paa Kælderloft, Tøndebund og 

Kistelaag, men var ikke i Stand til at føre et Regnskab i Nutids
Forstand. I hver Bod, selv den største, undgik man gerne Brugen
af Mønt og ombyttede heller Vare mod Vare. Og om Aftenen i
Byens Raadhuskælder kunde det hænde endog Byens rigeste
Borgemester, at ogsaa han af Mangel paa Skillemønt "tog paa
Kridt", altsaa nøjedes med at lade sit Forbrug af Kander Vin
optegne med Kridtstreger paa Vægtavlen.

<img>
Fig. 12. Den utro Husfoged. (Herren har Regnebrædt paa Bordet.)
(Niels Hemmingsens Postille 1576.)

Hvad var da et "Regnebrædt", dette Sindbilled paa den
højeste Regnefærdighed? Ganske simpelt: et ufuldkomment Middel,
hvorved man søgte at undgaa en Del af disse Vanskeligheder og
forudgribe Nemheden ved de arabiske Tal. I Reglen var det en
Bordplade eller løs Tavle med Linjer paa Tværs. Øverste Linje
angav Enere, den næste Tiere, den tredje Hundreder o. s. v.
Herved undgik man de fortvivlet lange latinske Tal. CCCXXXIII
f. Eks. opløstes i 3 Streger paa hver af tre Linjer. Da man aldrig 

kunde faa med mere end 9 Streger at gøre af hver Art -- blev
de til 10, flyttedes disse jo som l Streg til næste Linje -- saa
lettedes herved overordentlig al Regning, hvad enten det gjaldt
at lægge sammen eller trække fra, at gange eller at dele.

<img>
Fig. 13. Vægtskaalen synker til Gunst for Sjælen, da dens Regnebrædt fjærnes og
Kalken med Kristi Blod sættes i Stedet for. Kalkmaleri i Tybjerg Kirke paa Sjælland.
(Efter Akvarel af J. Kornerup i Nationalmuseet.)

Naturligvis lod Regnebrædtets Linjer med samme Lethed sig
anvende overfor Mønt, Maal og Vægt. Man kunde lade Linjerne
angive Daler, Mark, Skilling; eller Læster, Tønder, Potter; eller
Alen og Tommer; eller Lispund, Pund og Lod. Forskellen
mellem Linjernes Betydning blev naturligvis ved hver ny
Anvendelse en anden, men overalt skød man nem Genvej bag
Romertallenes spærrende Afvisere.

Man kunde endelig forbinde disse Regningsmaader paa et og
samme Regnebrædt ved med en nedadgaaende Linje eller flere 


at dele det fælles Linjebundt i forskellige Afdelinger, hvoraf en
f. Eks. betegnede Maal, en anden Vægt o. s. v. Et saadant lidt
mere sammensat Regnebrædt synes det at være, som paa
hosstaaende Billed (Fig. 12) Vorherre i Lignelsen om den utro
Husfoged anvendte ved Regnskabs-Opgørelsen.

Men senest paa dette Punkt, i Reglen længe før, begyndte det
at svimle for almindelige Mennesker: selv dygtige Kvinder,
endsige da jævne Folk og Børn. Det gik dem, som det vilde gaa de
fleste i Nutiden, hvis vi uden Øvelse i Brug af arabiske Tal skulde
efterlave deres Fordele. De fleste stod dengang lige saa
uforstaaende overfor et Regnebrædt, som nu til Dags overfor en
Logarithme-Tabel. Men des større var Respekten for det Faatal, der 
blev tilbage, disse, der hver især som en ret Husbonde forstod 
let at læse og løse den samlede Husholdnings og
Drifts Regnskabsgaade. Mellem disse ragede atter de store
Købmænd og Lensbesiddere op, der kunde tumle med Tal, som langt
oversteg, hvad der faldt for i et almindeligt Hus. Men Grænsen
mellem kyndig Husbond og umoden Mand gik dog med Rette
dèr, hvor Kendskab til Brug af Regnebrædt begyndte.

<img>
Fig. 14. Sankt Peder gaar med Nøglen til Himmerig
i Spidsen for de Salige.
Kalkmaleri i Aasum Kirke paa Fyn.
(Efter Akvarel af Magnus Petersen i Nationalmuseet.)

Over de aller-allerflestes Forstand laa det endelig, at der
virkelig gaves enkelte udvalgte, der ikke behøvede Regnebrædt, men
selv havde det i Hovedet og ved Hjælp af de fremmede arabiske
Tal helt kunde undvære det. Tolderen i Helsingør og Tyge Brahe
paa Hveen - de to Mænd, der var klogest paa Jorden og 

paa Himlen -- brugte arabiske Tal, medens f. Eks. Statsregnskaberne 
holdt ved med de latinske lige til omkring Aar 1600.

"Nøgleknippe" og "Regnebrædt" var da Sindbillederne paa
Ægtepars Magtfylde og Dygtighed. Hvor de to trofast og enigt
virkede sammen, var Betingelserne givne for Husets og
Hjemmets Trivsel. Og hver især var "Nøgleknippe" og "Regnebrædt"
umistelige Myndighedstegn, bestemte til ikke at afgives, saalænge
Liv og Ægteskab varede.

<img>
Fig. 15. Sankt Peder, efterfulgt af de Salige, 
stikker Nøglen i Døren til Himmerige.
Kalkmaleri i Elmelunde Kirke paa Møen.
(Efter Akvarel af Magnus Petersen i Nationalmuseet.)

Men længere slog de heller ikke til. Ud over Døden strakte
deres Betydning sig ikke. Paa Dommens Dag tilstedtes det ikke
nogen Hustru at tynge Vægtskaalen ned ved Hjælp af sit
Nøgleknippe. Og hver Husbond stod sig bedst ved at faa sit Livs
fuldskrevne Regnebrædt fjærnet og erstattet af Kalken med Kristi
Blod (Fig. 13).


Hist oppe, hvor der ikke ægtedes eller toges til Ægte, men alt var
fuldkomment, var Regnebrædtet afløst af den store "Livets Bog", 
som Vorherre selv førte, og Nøgleknippet af Hovednøglen til Himmerig, 
der var betroet til Sankt Peder (Fig. 14, 15 og 16).

<img>
Fig. 16. Sankt Peder oplukker Døren til
Himmerig for de Salige.
Kalkmaleri i Gislinge Kirke paa Sjælland.
(Efter Akvarel af J. Kornerup i Nationalmuseet.)

*

<h1>5</h1>

Naar "Velkommen" var til Ende og de sidste 
Gæster havde forladt de <sp>nygiftes</sp> Hjem, begyndte endelig disses
<sp>egentlige Samliv</sp>. Forinden vi gaar over til nærmere at
betragte dette og Datidens Syn herpaa, maa vi imidlertid, for at
vinde den rette Forudsætning for Forstaaelsen, vælge os et
Synspunkt med friere Udsigt.

Forholdet mellem Mand og Kvinde har sysselsat Menneskenes
Sind fra første Færd og vil vedblive dermed indtil Dagenes Ende.
Men der gives Tider, hvor dette Spørgsmaal ganske særligt er
oppe. Et saadant Tidspunkt var for Nordens Vedkommende det
16de Aarhundrede. D<sp>et nye Syn paa Forholdet mellem 
Mand og Kvinde, som gjordes gældende af Luther</sp> og
søgtes gennemført af ham og hans Tilhængere i Nordevropa, blev
ikke blot de gotogermanske Folks mest selvstændige Bidrag til
Renæssancen, men stod og staar den Dag i Dag som underligt
fremmed og frastødende for den største Del af det øvrige
Evropa. Med ganske særlig Interesse søger da Granskningen just
paa dette Omraade at naa til fuld Forstaaelse.

Det lutherske Syn paa Ægteskabet og dets Betydning forstaas
imidlertid lige saa lidt som andre tilsvarende, uden at man klart
gør sig Rede for <sp>det Spørgsmaal, der skal løses</sp>. Hvad 

der ligger for, er jo, at Jordelivets Gaade er bygget over den
simple og dog saa besynderlige Formel: Forplantning foregaar
kun ved Par, der, idet de giver efter for en Nydelsesdrift,
lokkes til at ofre sig selv til bedste for en ny Slægt. Tostrenget
flettes saaledes alt Liv ned efter: Par og Par mødes, frembringer
nyt, der atter skilles i Par og Par for at mødes, frembringe nyt
og saa fremdeles.

Allerede i Planteverdenen viser dette sig. Planten udfolder sin
højeste Pragt i Blomsten, men denne maa visne, for at Frøet kan
dannes. Tydeligere ytrer dog Forholdet sig hos Dyr og
Mennesker, hvor Parrene er selvstændige Enkeltvæsener. Naar
Udviklingen er kraftigst, gribes de af den ejendommelige Attraa, der
frembringer nyt Liv, men samtidigt enten dræber eller dog
svækker Forældreparret ved Omsorg for Afkommet.

Jo højere man kommer op, des mere fremtræder tillige en
anden Ejendommelighed, der yderligere forvikler Forholdet. Hos
Planten mangler Undseelsen. Frimodigt strækker den i
Blomsten sine Kønsorganer mod Himlen. Det samme er endnu
Tilfældet hos enkelte lavere Dyr, hvor Kønsorganerne udgør
Dyrets Skønhed. Men jo højere man kommer op i Rækken, des
mindre finder dette Sted. Forplantelsesdelene faar Sæde
nedefter ved Udførselskanalen for det til Legemets Ernæring
ubrugelige, og skjules delvis. Hos visse højere Dyr bliver Undseelsen
bevidst.

I Menneskelivet giver alt dette sig stærkest tilkende. Naar den
blomstrende Alder er naaet, vaagner en heftig gensidig Drift, en
legemlig, sjælelig Attraa efter at besidde en anden. Det er saa
langt fra Lysten til at faa Afkom, at denne Hensigt snarest maa
siges som Regel ikke at være til Stede. Men ifølge en uforklarlig
indre Trang drages to og to mod hinanden, og idet Foreningen
fuldbyrdes, fremgaar af den mættede Attraa en ubekendt,
uvedkommende tredje, der dog hurtigt, veed at suge sig fast og suge
begges Kræfter til sig. Slægt efter Slægt gentager det samme
Særsyn sig: En Rigdom af blomstrende Ungdomskraft, der ved sin
Lyst til Bedrift synes i Stand til at udrette det utrolige, til at
skumme over Menneskevilkaarets Bredder; -- og saa kort efter
alle sammenparrede to og to, lammede af Omsorgen for et
Afkom, hvis Maal atter er at gentage det samme. 


Den Magt, som drager de to mod hinanden, er alt efter deres
Udviklingstrin af forskellig Art. Til Grund ligger altid en
legemlig Drift, men denne kan være forædlet og tilsat med noget højere.
I udviklede Samfund vil hyppigt hin ovenomtalte Undseelse gøre
sig gældende, og Elskov under sine første Former kunne ytre
sig netop som Sky for alt sanseligt, en brændende Renhedstrang,
en selvhengivende Længsel og Udve bort fra alt jordisk. For
saa vidt dette ikke er en blot Overgangsform, der faar sit
modsvarende i en senere des stærkere, sanselig Attraa, vil den ofte
holde sig i en egen Troskabsevne eller en ejendommelig religiøs
Undervarme.

Dette er det givne, den besynderlige Form, hvori vi ved
Jordlivet er indrammede. Man kan tankeløst bøje sig derunder. Man
kan læse deri en uendelig Spot, der djævelsk nyder
Tilværelsens store Bedrag, alt imens den jager Slægt efter Slægt til Døde
mod samme gøglende Maal. Eller man kan, som Aristophanes i
Platos Symposium, spøgende forklare det af Gudernes Frygt,
der ved Synet af det oprindeligt firbenede Menneskes
himmelstormende Kraft flækkede dem alle i to, han og hun, hvilke nu
har travlt med hver især at finde sin oprindelige Halvdel. "Men
opføre vi os ikke som vi bør mod Guderne, er det meget at
befrygte, at vi endnu en Gang blive gennemskaarne" og kommer
til at hoppe enbenede om og lede efter Familjen<footnote>
Aristofanes's Tale i Platos Symposium. </footnote>. Eller man kan
ane deri en viis, alkærlig Ordning, hvorved det voksne
Enkeltvæsen just igennem Tilfredsstillelsen af sit stærkeste Begær
lempeligt ledes til Forstaaelse af noget højere, gennem Omhu
for Afkom uformærkt opdrages fra Egenkærlighed til Kærlighed
mod andre. Een Ting staar fast. Vor Forklaring ændrer ikke
det givne. Nu som tilforn og til Jordlivets Ophør risler
Udviklingens Strøm paa vor Klode paa samme, ensformige Vis.
Planter og Fisk, Krybdyr og Fugle, Pattedyr og Mennesker formerer
sig kønsvis, hvert nyt Slægtled har Retten til Livet, det gamle
gaar under.

*

<sp>Maaden, hvorpaa de civiliserede Folk har indordnet
sig under disse Vilkaar</sp>, er naturligvis grumme forskellig.
Vore hedenske Forfædre, der stod Naturtilstanden nær, lagde 

Vægten paa Mandens Ret til at følge sin Drift, og et Utal af
Slegfredforhold blev Følgen. Hos Oldtidens Grækere agtedes
Kvinden lavere end Manden, Elskov betragtedes som enhver anden
Naturtrang, der bør stilles, blot ikke uskønt. Penelope ventede
tyve Aar tro paa sin Husbond, Odysseus var hende ogsaa tro,
skøndt han i Mellemtiden stod i Forhold til andre Kvinder. Hos
Oldtidens Romere overvandt Folkets skarpe Retssans tildels
Naturdrift, og omgærdede Moderens Rettigheder i "Familien".
Først da den romerske Kultur blandedes med den græske, tabte
Ægteskabets Fasthed sig, og løse Elskovsforhold tog Overhaand.

Leddene i den Rækkefølge, der skulde forklares -- <sp>Knop,
Blomst, Frugt, Frø</sp> -- faldt i alle disse Forklaringer mere
eller mindre ud fra hinanden, og Eftertrykket lagdes, i det
mindste hos Nordboerne og Grækerne, særligt paa Blomstringstiden,
paa den mandlige Lystfornemmelse. Hvad der lettede denne
Splittelse og samtidig gjorde den mindre trykkende, var
Folkenes Flerguderi, der tillod at have en Gud for hvert Forhold og
skiftevis at ly til hver af dem. Hos Romerne f. Eks. trivedes
Priapus og Vesta Side om Side. Vanskelighederne voksede
derimod, <sp>naar den hele Rækkefølge skulde opfattes ud fra
Troen paa een Gud</sp>.

Det første energiske Forsøg herpaa var <sp>Jødernes</sp>. Skøndt
de i Ægypten havde lært saa meget, havde Opholdet her dog
hverken udvisket deres Tro paa Jehova eller bibragt dem Troen
paa den enkeltes Udødelighed. I Ægypten gik man saa vidt, at
man haabede ikke blot paa Sjælens, men ogsaa paa Legemets
fortsatte Bestaaen og balsamerede det derfor efter Døden, gemte
det i Mumiekiste, ja forskansede det i Pyramidernes faste Værn.
Men Jøderne forblev kolde overfor denne Tro og havde kun faa
Ord tilovers for Sjælens Liv efter Døden. Nej, Jehova sørgede
for sit Folk paa anden Vis. Naar han havde forjættet: "I din Sæd
skulle alle Jordens Slægter velsignes", saa holdt han dette Ord
ved at give sit Folk Sejr i Kamp mod dets Fjender og bestandig
rejse det nye Afkom. <sp>I Slægtens Fortsættelse laa den
enkeltes Udødelighed og Part i Forjættelsen</sp>. Derfor
var Børn Lykken. Ikke disse bestemte Børn, som man elskede
hvert især, men Børn. Da Job var bleven plaget ved at miste
sine syv Sønner og tre Døtre, trøstede Gud ham ved at give 

ham <sp>syv andre</sp> Sønner og <sp>tre andre</sp> Døtre. "Og Job levede
derpaa i mange Aar og saa sine Sønner og Sønnesønner i fjerde
Led." Men Barnløshed var Ulykke. Derfor var det Broderpligt,
naar en Mand døde barnløs, og hans Navn saaledes truedes med
at blive udslettet i Israel, at ile ham til Hjælp og rejse Sæd efter
ham ved at ægte hans Enke og lade det første Barn, hun fødte,
gælde for den afdødes. For Jøderne laa da Løsningen paa Livets
Gaade ikke i Elskovsforholdets Lyst, men i Slægtens bestandigt
sig bredende Strøm. Som Vandaarer fra Eufrat ud over det
smægtende Land skulde de tolv Stammer dele sig i altid flere
og flere Strømme -- hvo mægter at tælle Herrens Miskundhed?
-- indtil de blev talløse som Havets Sand og sejrrigt omfattede
den ganske Jord, thi "i din Sæd skulle alle Jordens Slægter
velsignes", <sp>For Jøderne laa Eftertrykket</sp> ikke paa Knoppen,
Blomsten, Frugten, men <sp>paa Frøet</sp>, det spiredygtige Frø. -
Hvilket Slag for denne Tro, da selve Træet fældedes og dets
Jord lagdes øde, da Jerusalem kom i Fjendehaand og Folket
splittedes som foragtet Ukrudtsfrø over alle Lande!

Det næste store Forsøg paa ud fra Troen paa een Gud at løse
Livsgangens Gaade, foretoges af den <sp>romersk-katolske
Kirke</sp>. For denne var Ægteskabet en Stand af lavere Art. I
Himlen ægtes der ikke og tager man ikke til Ægte. Her paa
Jorden er de de <sp>fuldkomneste</sp>, der følger Kristi guddommelige
Forbillede og <sp>vælger den ugifte Stand</sp> for bedre at kunne
tjene Gud og arbejde for hans Rige. Til alle Tider gives der
saadanne, der af Gud har faaet Kald og Naade til Afholdenhed.
Kirken indbyder dem til at følge Naadekaldet og frivilligt leve i
ugift Stand, og den aabner dem Lejlighed hertil i bestemte
Ordenssamfund, ligesom den kræver af alle sine Tjenere, at de skal
forpligte sig til livsvarig Kyskhed. Hvo, der desforuden følger
de to andre "evangeliske Raad" og forpligter sig til Armod og
Lydighed, den lever i Fuldkommenhedens Stand. Herved
sondres hele Menigheden paa Jorden i to Klasser: Kirkens egentlige
Stridsmænd, de sværtbevæbnede, og alle de øvrige, der kun
hører til den Skare, der værnes. Hine er de fuldkomnere, dem
venter en højere Løn i Himlen. Ikke arbejder de dog blot for
sig selv, deres overskydende Godhed kommer andre til bedste.
Thi ifølge Kærlighedens uendelige, uudgrundelige Lov kommer 

hvert Offer, som de i ydmyg Lydighed har bragt, de Sjæle til
gode, for hvem det bragtes.

<sp>I den anden, lavere Klasse</sp> staar alle de, der indlader sig
i Ægteskab. Medens hine formerer Skatten i Himlen, formerer
disse Slægten paa Jorden. Ogsaa dette er Guds Vilje, og for saa
vidt er Ægteskabet indstiftet af Gud og et Sakrament. Men den
til Grund liggende, kødelige Lyst bør stadigt holdes under
Kirkens Tugt for ikke at blive til Synd. Thi Tempelbygningen rejses
ikke ved, at hver enkelt vildt klasker Sten paa Sten, men først
naar gennem alle de enkeltes Begrænsning og planmæssige
Ledelse den store Tanke gennemføres, som kun Bygmesteren
kender og den, hvem han betroede Udførelsen.

Ægteskabet er da for det første uopløseligt. Selv om begge
Parter ønsker Skilsmisse, selv om den ene Part bevisligt har
brudt det, ja om saa Døden hæver det ved at bortkalde den ene
Ægtefælle, Ægteskabet varer ved og udelukker, strengt taget, nyt
Giftermaal.

Ægteskab mellem nærbeslægtede er forbudt. Ved "nærbeslægtede" 
forstaas ikke blot Søskende eller Forældre og deres Børn,
men tillige Søskendebørn, Næstsøskendebørn o. s. v. indtil det
fjerde Led; ja, i en Tid af Middelalderen udstraktes det endogsaa
til det syvende Led. "Nærbeslægtede" er fremdeles ikke blot de
ved Blodets Baand forenede, men ogsaa de ved Svogerskab
forbundne. Ogsaa her rækker Forbudet til fjerde Led.
"Nærbeslægtede" er endelig ogsaa de aandeligt beslægtede, de, der i
Fællesskab har staaet Fadder eller ført en og samme til Konfirmation.
De maa hverken gifte sig indbyrdes eller med den, til hvem de
har staaet Fadder eller med dennes nærmeste Slægt. Ikke heller
maa Giftermaal finde Sted mellem et af deres Børn og den døbte
eller med dennes Forældre eller Søskende.

Indenfor Ægteskabet er ligeledes strenge Regler at iagttage.
Ægtefællerne har at afholde sig fra ægteskabelig Omgang baade
straks ved Ægteskabets Stiftelse og fremdeles paa bestemte
Ugedage og til bestemte Tider af Aaret. Fra den Stund, Hustruen
har undfanget, er hun uren, og denne Urenhed vedvarer, lige til
hun efter Barnefødslen bliver indledet i Kirken og gennem
Syndsforladelse og Genoptagelse i dens Samfund renset fra sin
Urenhed.


I alle disse Enkeltbestemmelser kan der naturligvis foregaa
visse Ændringer efter de skiftende Tiders Behov, ligesom
Kirkens Overhoved har Magt til at fritage fra dem. Men som
Hovedsag staar fast, at <sp>Ægteskabet trænger til Kirkens
skarpeste Tilsyn</sp> og aarvaagne Pleje for ikke at synke tilbage til vild
Tilstand og Hedenskab. Ægtestand er indenfor de af Kirken
afstukne, snævre Grænser tilladt, fordi den er nødvendig til Slægtens
Forplantelse. Men den er samtidig et Udtryk for Jordelivets
fornedrede Kaar. Gennem alle Kirkens begrænsende Regler klinger:
derfor det samme Suk som i Apostlens Ord "Det er godt for et
Menneske ikke at røre nogen Kvinde." Og "jeg vilde ønske, at I
vare som jeg"<footnote>1. Corinthier Brev 7, 1 og 7. </footnote>.

<img>
Fig 17 Martin Luther Aar 1525.
(Efter Maleri af Lucas Cranach, i Müncheh i Privateje.)

Det Syn paa Livsgangens Gaade, som den romersk-katolske Kirke 
saaledes gør gældende, tager tydeligt nok Sigte paa
Udviklingens første Led. Rækkefølgen: Knop, Blomst, Frugt, Frø
er Formlen for det dyriske Liv. Men indenfor dette viser sig i
den ovenomtalte, vaagnende <sp>Undseelse</sp> Spiren til et højere.
<sp>Det unge Sinds</sp> første Sky for alt sanseligt, den uberørte
<sp>Renhedstrang</sp>, denne selvhengivende Længsel og Udve bort
fra alt jordisk, det er ikke den vaagnende Drift under Bangheds
Form, men <sp>Knoppens</sp> ædleste Indhold, selve den
<sp>himmelske Spire</sp>. Fredet, plejet, hærdet og avet ved frivilligt Savn
skyder den frem og er i Stand til at grunde et helt Liv. Et
Skyggliv, fattigt og ulykkeligt, kalder Verden det; thi den fatter 

ikke, at Livet i Gud er Lys, Afkald Rigdom og Selvopofrelse
Lykke. Men naar engang Jordskorpen brister, da skyder Spiren
op til det himmelske Dagslys, hvor Knop bliver Blomst i
Naadesolens Straaler.

I skarp Modsætning til dette Livssyn og de Misbrug, som man
i Tidernes Løb havde indsmuglet derunder, <sp>opstillede Luther</sp>
(Fig. 17) <sp>et helt andet</sp>. Nutiden, der har set dette udtyndet og
forfladet, har vanskeligt ved at blive det vår i dets Renhed. Vi
nødes derfor, selv med Fare for at trætte, til at gengive det med
Luthers egne Ord, for at Læseren kan modtage et uforfalsket
Indtryk af dets Ejendommelighed. Luthers Tankegang er følgende<footnote>
Dette og alle de følgende Ord af Luther er -- saafremt ikke anden Kilde 
anføres -- af hans "Predigt von ehelichen Leben". (Wittenberg 1522, 4to, 
der senere ogsaa udkom paa Latin. Optrykt i Dr. Martin Luthers sämmtliche 
Werke (Irmischer) XX, 57-58. </footnote>:

*

<h1>6</h1>

"<sp>Gud skabte Menneske</sp>t, saa at det skulde være en
<sp>Mand og en Kvinde</sp> (1. Mos. 1,27). Af dette Ord have vi
Vished for, at Gud har delt Menneskene i de to Dele, at der
skal være Mand og Kvinde, eller Han og Hun. Og dette har i
den Grad haft hans Velbehag, at han selv kalder det en <sp>god</sp>
Skabelse. Derfor, saaledes som Gud har skabt Legemet for
enhver af os, saaledes maa enhver af os beholde det, og det staar
ikke i vor Magt, at jeg gør mig til et Kvindfolk eller Du Dig til
et Mandfolk. Nej, som han har dannet mig og Dig, saaledes ere
vi, jeg en Mand, Du en Kvinde"

"Da Gud havde dannet Mand og Kvinde, velsignede han dem
og sagde til dem: <sp>Vorder frugtbare og formerer Eder</sp>!
Af disse Ord have vi Vished for, at Mand og Kvinde skal og
maa sammen og formere sig. Og dette staar fuldt saa fast som
hint første og er endnu mindre til at foragte eller le ad, siden
Gud her lægger sin Velsignelse til og gør noget mere end blot
det at skabe. Saa lidt som det derfor staar i min Magt at lade
være at være et Mandfolk, lige saa lidt staar det til mig at være
uden Kvinde. Og paa den anden Side, lige saa lidt som det staar
i din Magt at lade være at være et Kvindfolk, lige saa lidt staar
de t til Dig at være uden Mand. Thi det er ikke frit Vilkaar eller
blot et Raad, men er nødvendig, naturlig Ting, at <sp>alt, hvad der
er Mand, maa have en Kvinde, og hvad der er Kvinde,</sp> 

<sp>maa have en Mand</sp>. Thi dette Ord, som Gud siger: Vorder
frugtbare og formerer Eder! det er ikke et Bud, men mere end
et Bud, nemlig et guddommeligt Værk, som ikke staar til os at
hindre eller lade være med, nej, det er lige saa nødvendigt, som
at jeg er et Mandfolk, og nødvendigere end at spise og drikke,
afføre, sove og være vaagen. Det er en indplantet Natur og Art
lige som de Lemmer, der høre dertil."

"Herfra har Gud selv gjort Undtagelse med tre Slags
Mennesker, idet han siger (Matth. 19, 12): "Nogle ere Gildinger, idet
de ere fødte saaledes af Moders Liv. Andre ere gildede af
Menneskehaand. Og atter andre have gildet sig selv for Himmeriges
Skyld."

"<sp>Den første Slags</sp>, de, som Kristus siger ere gildede fra
Moders Liv, det er dem, man kalder <sp>impotentes</sp>. De ere af
Naturen udygtige til Befrugtning og Formering, hvad enten de
nu ere af en kold og svag Natur eller iøvrigt have Mangel i deres
Legems Bygning, der gør dem uskikkede til ægteskabeligt Liv.
Saadanne kan man jo træffe, baade Mænd og Kvinder. Dem lade
man fare. Dem har Gud selv gjort til Undtagelser og skabt
saaledes, at Velsignelsen ikke kommer dem til Gode. Dem kommer
ikke det Ord ved: Vorder frugtbare og formerer Eder! Ganske
som naar Gud skaber nogen lam eller blind, han er fri for at
kunne gaa eller se."

"Om saadanne har jeg engang skrevet et Raad for Skriftefædre, 
for det Tilfælde at en Mand eller Kvinde kom og vilde
vide, hvad der var at gøre, efterdi Ægtefællen ikke kunde
opfylde sin ægteskabelige Pligt, og den anden ikke kunde være
foruden, da Guds Skaberbud om Formering rørte sig kraftigt i
vedkommende. Her har man beskyldt mig for, at jeg skulde
have lært, at hvis en Mand ikke kunde gøre nok ved sin Kone,
skulde hun løbe til en anden. Men lad dem lyve, de
Vrangløgnere! Man har forvrænget Kristi og hans Apostles Ord, skulde
man da ikke ogsaa forvrænge mine? Men hvem det skader mest,
skal de nok faa at mærke."

"Hvad jeg har sagt, er: Naar en til Ægteskab dygtig Kvinde
faar en til Ægteskab udygtig Mand, og hverken offentlig kan faa
nogen anden eller har Lyst til at handle mod Ære, efterdi Paven
her uden Grund kræver saa megen Omstændelighed, saa skal 

hun sige saaledes til sin Mand: Ser Du, min kære Mand! Du
kan ikke gøre din Skyldighed mod mig og har bedraget mig for
mit unge Liv og dertil bragt mig i Fare for Ære og Sjæls
Salighed. For Gud er der intet Ægteskab mellem os to. <sp>Forund
mig da at have et hemmeligt Ægteskab med din
Broder eller nærmeste Ven</sp>. Du skal beholde Navnet, for at
dit Gods ikke skal gaa til fremmede Arvinger. Lad Dig nu til
Gengæld villig bedrage af mig, som Du mod min Vilje har
bedraget mig."

"Fremdeles har jeg sagt, at <sp>Manden er pligtig til at gaa
ind herpaa</sp> og skaffe hende Ægteskabs Pligt og Børn. Vil han
ikke gøre dette, da skal hun hemmeligt løbe fra ham til et andet
Land og indgaa Ægteskab dèr. Saadant Raad har jeg givet paa
den Tid, da jeg endnu var sky. Nu vilde jeg gaa mere lige paa
med mit Raad, og tage en saadan Mand, der holder sin Kone for
Nar, ordentlig i Kardusen. Ligervis om det var Konen, der var
den skyldige; dog det er sjældnere end med Mændene. Det gaar
ikke, i saa store, højvigtige Sager, der dreje sig om Liv, Gods
Ære og Salighed, letfærdigt at tage sin Næste ved Næsen."

"<sp>Den anden</sp> Slags, dem Kristus kalder gildede af
Menneskehaand, "<sp>Kapunerne</sp>", det er et usaligt Folk. Thi skøndt de ere
udygtige til Ægteskab, ere de dog ikke ond Lyst kvit, men blive
kvindekærere end tilforn og helt kvindagtige, og gaar det dem
efter Ordet: Hvo der ikke kan synge, vil altid synge. Saa have
da ogsaa disse deres Plage, de ere mere lystne efter Kvinder
og kunne dog intet. Nu, ogsaa disse lade vi fare. Ogsaa de ere
satte udenfor den naturlige Orden: vorder frugtbare og
formerer Eder! ihvorvel med Vold og kun hvad selve Handlingen
angaar."

"<sp>Den tredje</sp> Slags ere de høje, rige Aander, tøjlede af Guds
Naade; af Natur og Legemsvilkaar er de vel dygtige til
Ægteskab, men dog forblive de <sp>frivilligt ugifte</sp>. De sige som saa:
Jeg kunde vel gifte mig, men det lyster mig ikke. Jeg vil heller
have med Himmerig, det er Evangeliet, at gøre og <sp>avle
aandelige Børn</sp>. Denne Slags er sjælden, knap een blandt tusind, thi
det er Guds besynderlige Underværk. Ingen skal indlade sig
herpaa, med mindre Gud kalder ham særligt som Jeremias,
eller han føler Guds Naade saa mægtig i sig, at hint Guds Ord: 

vorder frugtbare og formerer Eder! ikke har Anvendelse paa
ham."

Dette er de <sp>tre af Gud gjorte Undtagelser</sp>. "Men
udover disse tre Slags formaste intet Menneske sig til at leve uden
Ægtefælle! <sp>Og hvo, der ikke er i disse tres Tal, han tænke
blot paa Ægtestand</sp>! Thi der er ikke andet for, Du bliver
ikke from, det er umuligt. Hint Ord af Gud, der har skabt Dig
og sagt: vord frugtbar og former Dig! det bliver og regerer i
Dig, og Du kan slet ikke unddrage Dig det, men vil komme til
at begaa gruelige Synder uden Ophør."

*

"Men udover disse Slags Mennesker har <sp>Djævelen</sp> ved
Menneskehjælp <sp>overtrumfet Gud</sp> og faaet fat i Folk,som han
har undtaget fra den guddommelige og naturlige Orden, nemlig
alle dem, der ere indfattede i Spindelvæv (det er: Menneskebud
og <sp>Løfter</sp>) og dernæst lukkede inde med mange Jernslaaer og
<sp>Gittere</sp>. Det er den fjerde Maade at holde Naturen nede og
tværtimod Guds oprettede Værk og Vej hindre Befrugtning og
Formering. Som om det var i vor Haand og Magt at bevare
Jomfruelighed som Klæder og Sko! Hvis man ved Jerngitre og
Slaaer kunde holde Guds Skabelse og Ord nede, saa haaber jeg,
vi vilde ogsaa sætte saa tykke og store Jerngitre for, at Kvinder
blev til Mænd eller Mennesker til Sten og Træ. Det er
<sp>Djævelen</sp>, der <sp>driver sit Abespil</sp> med de arme Kreaturer og
saaledes giver sin Vrede Luft."

"<sp>Paven</sp> med hans Kardinaler, Munke, Nonner og Præster
have <sp>villet gøre det bedre</sp> og indrette en "<sp>hellig Stand</sp>",
hvori de skulde leve helligt og kysk. Men hvor helligt, rent og
kysk Pave, Kardinaler, Biskopper, Munke, Præster og Nonner
have levet, det ligger klart for en Dag. Det er saadant, at Sol,
Maane og Stjerner have klaget derover. Svinestier ere urene og
svinske, men imod Klostrene ere de skønne og rene. Thi i
Klostrene have de ført saa kysk og rent et Levned, at man ikke godt
kan tale derom. Hvorfor er det gaaet saaledes til? Netop fordi de
have forrevet og foragtet Guds hellige Orden, Ægtestanden
derfor ere de heller ikke blevne fundne værd at maatte gifte sig"<footnote>
Dette og de nærmest efterfølgende to Stykker er fra "Predigt vom Ehestande",
holdt af Luther d. 4. August 1545 i Merseburg ved Domdekant Sigismund v. 
Lindenaus Bryllup. Genoptrykt i Dr. Martin Luthers sammtliche Werke 
(Irmischer) XX, 45-56. </footnote>.

"<sp>Ægtestanden er Guds Orden, derved blive vi</sp>. Om
de derfor ere os fjendske og ville hverken se eller høre os, det
spørge vi kun lidet om. Vi have Gud, der ser paa os, samt alle
Engle og himmelske Hære, han beskytter os ogsaa mod alle
Djævlens og Modstandernes Pile." "Da jeg nu veed, at jeg har
en naadig Gud, der ser til mig, nærer mig og beskytter mig, saa
agter jeg ikke, om ogsaa den Lus i Rom, Paven, og hans
Medlus, Kardinaler og Biskopper, Munke og Nonner ikke ville se
og agte mig." "Lad kun Pave, Kardinaler, Munke, Nonner og
Præster se surt, hvad spørge vi derom! Ville de ikke se paa os
med venlige og rene Øjne, saa lad dem se paa Horehus og de
urene, svinske, tilsølede Klostre!"

"Her sige de nu: "Ja, vi have lovet og svoret Gud at ville
være kyske og leve uden Kvinder; det Løfte er jeg sandelig
forpligtet til at holde, og derfor tør jeg ikke gifte mig. -- Dertil
svarer jeg: Det var ret, hold hvad Du har lovet, vær kysk og
ren! Men hvorfor holder Du det ikke, hvem hindrer Dig i at
være kysk og ren? -- Ja, jeg kan ikke holde det, siger Du. --
Du er en rigtig Hans Wurst. Hvorfor lover Du noget, som Du
ikke veed, hvad er, og ikke er i Stand til at holde." "Her
giver jeg Dig et Raad: vil Du love viseligt, saa lov, at Du ikke
vil bide Næsen af Dig selv, det kan Du holde." "Hvo har
befalet Dig at love og sværge paa, hvad der er imod Gud og hans
Ordning? Og det gjorde Du, da Du svor, at Du var ingen Mand
og heller intet Kvindfolk. Sandheden er dog, at Du er skabt af
Gud enten til Mand eller til Kvinde. Hvorfor forsværger Du da,
at Du er en Mand eller at Du er en Kvinde?" "<sp>Vil Du vide,
hvem det er, Du har lovet at bevare Kyskhed</sp>? Jeg skal
sige Dig det, <sp>det er den lede Djævel i Helvede</sp> og hans
Moder."

"Deraf ser Du nu, hvor vidt og langt alle Klosterløfter gælde,
og at ingen Drengs eller Piges Løfte har Gyldighed for Gud,
med mindre han eller hun er en af de tre Slags, som Gud alene
selv har undtaget. Derfor ere Præster, Munke og Nonner
pligtige til at opgive deres Løfter, saa snart de mærke, at Guds
Skabelse til Befrugtning og Formering er kraftig og dygtig i dem,
og de have ingen Magt til ved nogensomhelst Vold, Lov, Bud,
Løfte at hindre saadan Guds Skabelse i dem selv. Men hindre 

de det, saa vær Du vis paa, at de ikke forblive rene, men maa
besudle sig med hemmelige Synder og Hor. Thi de formaa ikke
at holde Guds Ord og Skabelse nede hos sig, det gaar, som Gud
har lavet det."

*

"Nu ville vi se, <sp>hvilke Personer, der have Lov til at
indgaa Ægteskab sammen</sp>, paa det man maa indse, at jeg
har slet intet Behag i, at man forpurrer Ægteskab, skiller Mand
og Kvinde. Thi Paven har i sin gejstlige Ret opdigtet atten
Aarsager til at forbyde og hindre Ægteskab, hvilke jeg dog fast alle
forkaster og fordømmer. Og selv fastholder han dem da heller
ikke længer, end til man omstøder dem med Guld og Sølv; de
ere kun opfundne for at tjene som Pengenet og Sjælestrikker.
For at deres Naragtighed skal komme for en Dag, ville vi dog
gaa dem efter."

"Der er først <sp>Blodslægtskab</sp>. Her have de forbudt
Ægteskab indtil tredje og fjerde Led. Hvis Du nu ikke har Penge,
saa maa Du ikke, selv om Gud vil unde Dig det, faa din
Halv- eller Kvartkusine til Ægte. Har Du taget hende, skal Du af med
hende. Men er der Penge, er det Dig tilladt; thi de have
Hustruer tilfals, de Kræmmere, ihvorvel de ikke have nogen selv.
Kan Du nu holde Stand mod dette Tyranni, saa vil jeg nævne
Dig de Personer, som Gud har forbudt (3. Mosebog 18, 7-18).
Det er: Min Moder, min Stedmoder, min Søster, min Stedsøster,
mit Barns kødelige Datter og Steddatter, min Faders Søster og
min Moders Søster. Disse Personer kan jeg ikke tage."

"Deraf følger: at Søskendebørn ægte hinanden er gudeligt og
kristeligt. Fremdeles: Jeg kan ægte min Stedmoders Søster,
ligesaa min Faders Stedsøster, eller min Moders Stedsøster. Og
videre: Jeg kan have min Broders eller Søsters Datter til
Hustru, saaledes som Abraham havde sin Sara."

"Den anden Hindring er Maagskab eller <sp>Svogerskab</sp>. Her
have de ogsaa opstillet fire Led og sige, at jeg efter min Hustrus
Død ikke maa ægte nogen af hendes Slægt, da hun strækker
sig indtil tredje og fjerde Led, med mindre jeg skulde have Penge,
der kunde hjælpe mig. Men Gud har blot forbudt følgende
Personer: Min Farbroders Enke, min Søns Enke, min Broders Enke, 

min Steddatter, min Stedsøns eller Steddatters Barn, og min
Hustrus Søster, saa længe hun selv er i Live." "Men efter min
Bruds eller min Hustrus Død maa jeg ægte hendes Søster eller
hendes Broderdatter eller hendes Fætterdatter, kort sagt, enhver
Slags Søskendebarn eller Slægtning."

"Den tredje Hindring er <sp>aandeligt Slægtskab</sp>, nemlig naar
jeg staar Fadder til en Pige eller fører hende til Konfirmation,
saa kan jeg eller min Søn hverken ægte hende eller hendes
Moder eller hendes Søstre, med mindre der da skulde være en
retskaffen, klækkelig Pengesum til Hjælp. Det er dog det rene
Narreværk og Gøgl, kun opdigtet for Penges Skyld og for at
forvirre Samvittigheden. Sig mig, er det ikke noget mere, naar jeg
selv tager Daaben, end naar jeg hjælper dertil? Men saa maatte
jeg jo ikke ægte nogen kristen Kvinde, siden alle døbte Kvinder
ere alle døbte Mænds aandelige Søstre ved en og samme Daab,
Sakrament, Tro, Aand, Herre, Gud og evig Arv. Hvorfor
forbyder Paven ikke ogsaa en Mand at beholde sin Hustru, naar
han lærer hende Evangeliet? Thi, hvo den anden lærer, er hans
aandelige Fader, som Skt. Paulus siger 1. Cor. 4, 15."

"Nok en Hindring er <sp>Vantro</sp>. Jeg maa ikke ægte en tyrkisk,
jødisk eller kættersk Kvinde. Det undrer mig, at de Tyranslyngler 
ikke skamme sig i deres Hjerter ved saaledes offentlig at
sætte sig op imod den klare Tekst i Skt. Pauli 1. Cor. 7, 13, hvor
han siger: "Vil en hedensk Kvinde eller Mand blive hos sin
kristne Ægtefælle, da skal Skilsmisse ikke ske." "Og Skt.
Petrus, 1. Epist.3, l, siger: "De kristne Hustruer skulle føre en god
Vandel, at de derved kunne omvende deres hedenske Mænd",
som Monica, Skt. Augustini Moder, gjorde."

"Vid derfor, at Ægteskab er en ydre, legemlig Ting som anden
verdslig Haandtering. Ligesom jeg nu kan spise, drikke, sove,
gaa, ride, købe, tale, handle med en Hedning, Jøde, Tyrk,
Kætter, saaledes kan jeg ogsaa indgaa Ægteskab med og være gift
med en saadan. Bryd dig ikke om de Narres Love, der forbyde
sligt! Man finder vel Kristne, og det maaske den største Part,
der er værre i Vantro indvendig end nogen Jøde, Hedning, Tyrk
eller Kætter. En Hedning er lige saa vel en Mand og Kvinde,
skabt vel og godt af Gud, som Skt. Peter, Skt. Paul og Skt. Lucia,
end sige da som en løs, falsk Kristen."

"Endnu en Hindring er Crimen, <sp>Forbrydelse</sp>. Her ere de
ikke enige om, hvor mange der bør holdes paa; men disse tre
staa dog fast: Naar nogen besover en Pige, kan han ikke ægte
hendes Søster eller næste Slægtning. Item: Hvo der begaar
Ægteskabsbrud med en gift Kvinde, kan ikke ægte hende efter
hendes Mands Død. Item, naar en Kvinde eller Mand ombringer
sin Ægtefælle af Kærlighed til en anden, kan Giftermaal med
denne ikke derpaa finde Sted. Her regner det med Narre paa
Narre. Tro dem ikke, lad Dig heller ikke skuffe! Djævelen rider
dem. Forbrydelser og Synder skal man straffe, men med andre
Straffe end Forbud imod Ægteskab. Thi ingen Forbrydelse eller
Synd hindrer Ægteskab. David begik Ægteskabsbrud med
Bath-seba, Urias' Hustru, og lod desuden hendes Mand dræbe, saa at
han begik to Forbrydelser. Uden at give Paven en Skilling tog
han hende derpaa til Ægte og avlede med hende Kong Salomon.
2. Sam. 11, 14,27.«

"Her maa jeg tage et Tag i dem. De sætte ogsaa det Tilfælde,
de kloge Folk: hvis det nu skete, at en Mand syndede med sin
Hustrus Moder eller Søster. (Før Ægteskabet var dette en
Forbrydelse, som vilde hindre Ægteskab; men naar det sker efter
Giftermaalet, kan det ikke ophæve Ægteskabet, for Hustruens
Skyld, som jo er uskyldig.) Men de sige: saa skal Mandens Straf
være at ligge hos sin Hustru og ikke have Magt til at kræve
ægteskabelig Skyldighed. Se dèr, hvad Djævelen ved sine Narre
har for med Ægteskabet! lægge Mand og Kvinde sammen og
sige: vær ikke Mand og Kvinde! Ild og Straa tilsammen, og saa
byde: brænd ikke! Hvis man lagde blot Tiendeparten af saadant
et Bud paa Paven, hvor vilde han ikke rase og støje og raabe
om Vold og Uret? -- Ud med de store Narre! Lad Du
Ægteskabet forblive frit, som Gud har indsat det! Straf Synder og
Forbrydelser med andre Straffe, men ikke med Ægteskab eller
med nye Synder!"

En sidste Hindring er, "<sp>naar Mand eller Kvinde ere
udygtige til Ægteskab. Det er den eneste ærlige
Hindring blandt alle atten</sp>."

*

"Nu ville vi se, hvilke Personer man maa give <sp>Skilsmisse</sp>.
Tre Aarsager kender jeg til at skille Mand og Hustru. Den
første er, naar Mand eller Viv ere udygtige til Ægteskab, enten af
Legemsbygning eller af Natur, hvad det nu kan være. Derom er
sagt nok. Den anden er <sp>Ægteskabsbrud</sp>. Herom have
Paverne tiet stille, derfor maa vi høre Kristum (Matth. 19).....

"Men jeg siger Eder: Hvo som skiller sig fra sin Hustru, uden
for Hors Skyld, og ægter en anden, han begaar Ægteskabsbrud;
og hvo der ægter den forladte, begaar ligeledes Ægteskabsbrud."
Her ser Du, at for Hors Skyld skiller Kristus Mand og Hustru,
saa at den uskyldige Part maa gifte sig paany. Thi dermed at
han siger: "uden for Hors Skyldu giver han noksom at forstaa,
at den ikke begaar Ægteskabsbrud, der ægter en anden og
forlader den første for Hors Skyld."

"Men spørger Du nu: hvad skal der blive af den anden, hvis
han fremdeles ikke kan holde sig? Svar: derfor har Gud befalet
i Loven at stene dem, der begaa Ægteskabsbrud, saa at dette
Spørgsmaal ikke behøves. Saa skal da ogsaa end det verdslige
Sværd og <sp>Øvrighed dræbe dem, der begaa Ægteskabsbrud</sp>. 
Thi hvo, der bryder sit Ægteskab, han har allerede skilt
sig ved sig selv og er at agte som død Mand. Derfor maa ogsaa
den anden Part gifte sig, som om Ægtefællen var død." "Men
hvor Øvrigheden er langsom og efterladende og ikke dræber
den, som begaar Ægteskabsbrud, dèr skal han begive sig til et
andet fjærnt Land, hvor han kan gifte sig, om han ikke kan
holde sig. Men bedre var: død, død med ham! for at undgaa
slet Eksempel."

"Skt. Paulus siger: Men dem, der begaa Hor og
Ægteskabsbrud, vil Gud domfælde. Hermed er Sagen afgjort, at ingen
Horkarl og Ægteskabsbryder vil undgaa Guds Straf. Da maa
vore Modstandere, Ægteskabsfjenderne, ogsaa frem, og det
hjælper slet ikke, at de rose sig og pukke paa deres Løfte. Thi de
ere rette, sande Ægteskabsbrydere, der hindre Ægteskab og
forbyde at gifte sig. Men <sp>Ægtefolk vil Gud ikke dømme</sp>, naar
vor Herre Jesus Kristus kommer paa den yderste Dag at dømme
levende og døde. Thi de ere i hans Orden. O, hvilken usigelig
Trøst er dette for alle Ægtefolk i deres Stand! Hvor trøstigt 

kunne de imødese vor Herres Jesu Kristi herlige Tilkommelse!
Thi et Æbletræ eller andet Træ, som bærer efter sin Art, det vil
ikke blive dømt paa den yderste Dag, fordi det bærer Æbler
eller er urent af Larver og Orme. Nej. Thi det er skabt dertil
af Gud, at bringe Æbler og Frugter. Ligesaa ville og Ægtefolk,
fordi de leve paa Ægteskabsvis og avle Børn, leve rent og
ægteskabeligt, derfor ikke blive dømte."<footnote>Dette og de to 
følgende Stykker er af "Predigt vom Ehestande" 1545. Luthers
sämmtliche Werke (Irmischer) XX, 55-56. </footnote>

"Men de, der begaa Hor og Ægteskabsbrud, de, der leve
uden for Standen i Besmittelse og Urenhed, som <sp>Paven og
Kardinaler, Biskopper, Domherrer, Munke,
Nonner o. s. v.</sp>, de, der forbyde Ægteskab og fremkalde langt
grueligere Lyst og Smuds herved og tilsøle saa jammerligt det
hellige Ægteskab, dem skal <sp>Gud domfælde paa hin Dag</sp>. Da
skal Dommen ret gaa for sig. Ja, Gud gemmer det ikke alt til
hin den herlige Kristi Dag, men han straffer ogsaa her i dette
Liv. Thi vel er jeg ikke meget gammel, men dog har jeg snart
paa det nærmeste tre Gange udlevet og overlevet, mig bekendt,
fire Stifter, hvor baade Biskop, Domherrer og Vikarer alle ere
døde. Som Skt. Petrus siger i anden Epistel 2, 1: "De ville føre
over sig selv en hastig Fordømmelse, og deres Fordømmelse
sover ikke." Vor kære Herre Gud og Fader i Himlen giver og
tilstaar dem ikke et langt Liv, eller dog meget sjældent, og kun
lidt findes der af gamle Folk i Stifter, alene af den Grund, at de
støje og rase mod Guds hellige Orden, sønderrive den med Vold,
og tilsøle den saa grueligt."

Men "at <sp>Du er i Ægtestand</sp>, vil paa den yderste Dag, al
den Stund Du er en Kristen, <sp>tjene Dig til stor Herlighed
og Ære</sp>, og nu saa længe Du lever bestandig være Dig til Trøst,
at Du lever i en saadan Stand, der er indsat af Gud og Gud
velbehagelig."

"Den tredje Grund til Skilsmisse er, <sp>naar den ene</sp> berøver
og unddrager sig den anden, saa at vedkommende <sp>ikke vil
opfylde sin ægteskabelige Pligt</sp> eller være hos den anden.
Som man vel kan træffe saadan en halsstarrig Viv, der sætter
Hovedet til Vers, og skulde saa Manden ti Gange falde i
Ukysk-hed, saa er hun ikke Skyld deri. Her er det Tid, at Manden
siger: Vil Du ikke, saa er en anden villig. <sp>Vil Konen ikke</sp>,


<sp>saa lad Pigen komme</sp>! Dog saaledes, at Manden siger hende
til i Forvejen to eller tre Gange, og advarer hende, og lader det
komme andre Folk forøren, at man offentlig maa kende hendes
Halsstarrighed, og den blive straffet for Menigheden. Vil hun
endda ikke, saa lad hende fra Dig, og lad Dig give en Ester, men
lad Vasthi fare, som Kong Ahasverus gjorde (Ester 2, 17)."

"Foruden disse tre Grunde til Skilsmisse er der endnu en
fjerde, men kun paa det Vilkaar, at begge fremtidigt forblive
ugifte eller ogsaa atter forliges. Det er, naar <sp>Mand og Hustru
blive uenige</sp>, ikke om Ægteskabs Pligt, men om andre Sager.
Derom taler Skt. Paulus l Cor. 7, 10-11: "Til dem, der ere i
Ægteskab, siger ikke jeg, men Herren, at Hustruen ikke maa
skille sig fra Manden; men har hun skilt sig fra ham, da forblive
hun ugift, eller forlige sig med Manden; ligesaa at Manden ikke
maa skille sig fra sin Hustru." Over Saadanne Hustruer klager
ogsaa Salomon i Ordsprogene 5, 4-5 og siger: "Han har fundet
en Viv, der er bitrere end Døden." Saa findes der ogsaa mangen
raa, vild, utaalelig Mand."

"Hvis nu her den ene havde kristelig Styrke og bar den
andens Slethed eller Brøst, det var vel et fint, saligt Kors og en
rigtig Vej til Himlen. Thi saadan en Ægtefælle kan vel udfylde
en Djævels Bestilling og feje det Menneske rent, der forstaar at
døje sligt. Men kan den anden ikke udholde det, saa lad ham,
for at undgaa noget værre, heller skilles og forblive ugift sin
Livstid. Men om han vilde sige, at det ikke er hans Skyld, men
den andens, og han vil derfor tage sig en ny Ægtefælle, det
gælder ikke. Thi siden den ægteskabelige Pligt ikke er bleven
ham nægtet, er han skyldig at lide ondt og kun lade Gud tage
Korset fra sig. Her gælder Ordsproget: Hvo, der vil have Ild,
maa finde sig i Røg."

*

"Nu ville vi se, <sp>hvorledes man kristeligt</sp> og gudeligt
<sp>skal leve i Ægteskabsorden</sp>. Men jeg vil lade de
ægteskabelige Pligter uomtalte, hvorledes de skulle ydes og afslaas,
hvad nogle Svineprædikanter ere uforskammede nok til at gaa
ind paa, for ai vække Ulyst. Men andre fastsætte ogsaa bestemte 

Tider hertil og undtage de hellige Nætter og de Liv, der alt ere
svangre. Jeg lader det være, da Skt. Paulus 1 Cor 7, 9 har tilladt
det, idet han siger: "det er bedre at gifte sig end lide af
Brynde". "Enhver maa da prøve sig selv, at han ikke ved
Afholdenhed udsætter sig for Fare for Hor og andre Synder, og
ikke tage Hensyn til Helligdag eller Hverdag eller andre
udvortes Ting."

"Men vi ville tale mest derom, at Ægtestanden er hos
Hvermand kommen i saa ynkeligt et Ry. Der er mange hedenske
Bøger, som ikke handle om andet end om Kvindernes Lyder og
Ægteskabets Ubehageligheder, saa at nogle have ment, at, om
saa Visdom selv var en Kvinde, skulde man dog ikke ægte hende".
"Man træffer ogsaa endnu daglig Forældre, der have glemt, hvad
der engang fejlede dem, og nu ere som Mus, der er mæt af Mel.
De holde deres Børn fra Ægtestand og lokke dem til
Præstestand og Nonnestand, idet de lade dem høre, at i Ægteskab er
der Møje og onde Dage. De bringe altsaa deres egne Børn hjem
til Djævelen, hvad vi daglig se, skaffe dem gode Dage for Legeme,
og Helved for Sjælene. Men fordi Gud maatte lide saadan
Bespottelse af Hedningerne for sit Værk, har han og givet dem
deres Løn, hvorom Paulus skriver Rom. l, 26-27, idet han lod
dem synke hen i Horeri og Urenhed, indtil de tilsidst ikke
betjente sig af Kvinder, men skændede Drenge og ufornuftige Dyr,
og Kvinderne sig selv og den ene den anden. Og efterdi de
bespottede Guds Værk, overgav han dem til et forkasteligt Sind,
hvoraf ogsaa de hedenske Bøger er fyldte paa den mest skamløse
Vis".

"Paa det at vi nu ikke ogsaa skulle fare vild, men føre en
kristelig Vandel, saa hold først og fremmest fast, at Mand og
Kvinde ere Guds Værk. Og hold dit Hjerte og din Mund til, og
skæld ikke hans Værk og kald ikke det ondt, som han selv siger
Dig er godt. Han veed dog nok bedre, hvad der er godt og hvad
der tjener Dig, end du selv. Som han taler i 1. Mos. 2, 18: "det
er ikke godt, at Manden er alene; jeg vil gøre ham en Medhjælp
til at være hos ham." "<sp>Der ser Du, at han kalder
Hustruen god</sp> og en Medhjælp. Befinder Du det anderledes, saa
er Skylden visselig din, at Du ikke forstaar Guds Ord og Værk 

eller tror derpaa. Se, med dette Guds Ord stopper man Munden
paa alle, der klage og skælde over Ægteskabet".

"Derfor maa Ungersvende tage sig vel i Vare, naar de læse de
hedenske Bøger og høre den almindelige Klage, for at de ikke
skulle indsuge Gift. Thi Djævelen kan ikke godt med det
Ægteskab. Det kommer af, at det er Guds Værk og gode Vilje. Derfor
har Djævelen i Verden ladet skrige og skrive saa meget derimod,
paa det han kunde afskrække Folk fra det gudelige Liv og fange
dem i Horeriets og de hemmelige Synders Garn. Derfor tror jeg
ogsaa, at Salomon, ihvorvel han skælder onde Hustruer, taler
imod Saadanne Guds Bespottere, naar han siger, Ordspr. 18, 22:
"Hvo, som finder en Hustru, finder noget godt og annammer en
Velbehagelighed fra Gud". Hvad er det for noget godt og hvad
for en Velbehagelighed? Det ville vi se".

"Verden siger om Ægteskab: en kort Lyst og en lang Ulyst.
Men lad den sige, hvad den vil. Hvad Gud skaber og vil have, det
maa være Verden til Spot. Hvad det er for en Slags Lyst og Glæde,
den har udenfor Ægteskabet, mener jeg, vil den lettest blive vår
i Samvittigheden. <sp>Det er to helt forskellige Ting, at være i
Ægteskab og at erkende Livet i Ægteskab</sp>. Hvo, der er i
Ægteskab, men ikke erkender Livet deri, han kan ingensinde leve
deri uden Ulyst, Møje ogjammer, han maa klage og bespotte som
Hedningerne og ufornuftige, blinde Mennesker. Men hvo, der
erkender det, han har Lyst, Kærlighed og Glæde deri uden Ophør.
Som Salomon siger, hvo, der finder en Hustru, finder noget godt".

"De, der erkende det, ere dem, der fast tro, at Gud selv har
indstiftet Ægteskabet, givet Mand og Kvinde sammen og
forordnet at avle Børn og passe dem. Thi de have Guds Ord
derpaa, hvorom de ere visse, at det ikke lyver. 1. Mos. 1,31. Derfor
ere de ogsaa visse paa, at Standen i sig selv behager ham med
al dens Væsen, Virken, Liden og hvad der er deri. Sig mig nu,
hvorledes kan et Hjerte have større Gode, Fred og Lyst end i
Gud, naar man med Sikkerhed veed, at ens Stand, Væsen og
Værk er Gud behageligt"?

"Se, det betyder: at "finde en Hustru". Mange have Hustruer,
men faa finde Hustruer. Hvorfor? De ere blinde, kunne ikke
mærke, at <sp>det er Guds Værk</sp>, og har Guds Velbehag, h<sp>vad
de leve og gøre med en Hustru</sp>. Hvis de kunde finde det,

saa vilde ingen Hustru være dem saa hæslig, saa ond, saa vanartet, 
saa fattig, saa syg, at de jo i hende fandt en Hjertens Lyst,
just fordi de i hende stadig kunne lade Guds Værk, Skabelse og
Vilje ske Fyldest. Og naar de se, at det er deres kære Guds
Velbehag, saa kunne de have Fred i Nød og Lyst i Ulyst, Glæde
midt i Trængsler, som Martyren i Lidelser. Hvad der fejler os
er kun, at vi dømme Guds Værk efter vore Følelser, og se ikke
paa hans Vilje, men paa vor Begæring. Derfor kunne vi ikke
erkende hans Værk, og maa gøre os det ondt, som er godt, og
fange Ulyst dér, hvor Lyset haver hjemme. Intet er saa slemt,
end ikke Døden selv, at det jo bliver sødt og til at bære, naar jeg
blot veed og er forvisset om, at det har Guds Velbehag. Straks
følger da, hvad Salomon siger, Ordsp. 18, 22: "Han annammer
en Velbehagelighed fra Gud".

"Se nu til, hvor <sp>den kloge Hore, den naturlige Fornuft</sp>
(hvilken Hedningerne have fulgt, naar de vilde være klogest),
hvor den rynker Næsen, naar den ser paa det ægteskabelige Liv
og siger: "Ak, skulde jeg vugge Barn, vaske Bleer, rede Seng,
lugte Stank, vaage om Natten, høre efter, naar det skriger, og tage
Vare paa dets Udsler og Kopper. Og dertil endnu pleje Hustruen,
ernære hende, arbejde for hende, sørge for dit, sørge for dat,
være paa Færde her, paa Færde der, lide hist, lide her, og hvad
mere Ulyst og Møje Ægtestanden medfører; nej, skulde jeg være
saaledes fangen? Aa, du elendige, arme Mand! har du taget dig
en Hustru? Fy, fy, for en Jammerskade! Nej, det er bedre at
forblive fri og føre et roligt Liv uden Sorger. Jeg vil blive Præst
eller Nonne, og holde Børnene til det samme".

"Men hvad siger den kristelige Tro hertil? Den lader sine
Øjne op og ser alle disse ringe, lidet lystige og foragtede Sysler
i Aandens Lys og bliver da vår, at de alle ere prydede med
guddommeligt Velbehag som med kosteligt Guld og Ædelstene. Og
saa siger den: Ak Gud, da jeg veed, at Du har skabt mig til Mand
og ladet Barnet avles af mit Liv, saa veed jeg og for vist, at det
saaledes behager Dig som allerbedst, og jeg bekender, at jeg ikke
er værdig til at vugge det lille Barn eller vaske dets Bleer eller
passe det og dets Moder. Hvorledes er jeg uden Fortjeneste
naaet til den Værdighed, at jeg er bleven vis paa at tjene dit
Kreatur og din kæreste Vilje! Hvor gerne vil jeg gøre dette, om 

det saa var noget langt ringere og mere foragtet. Nu skal
hverken Frost eller Hede, hverken Møje eller Arbejde volde mig
Afbræk, nu da jeg veed for vist, at det saaledes er Dig
velbehageligt."

"Faa lignende Vis skal ogsaa Hustruen tænke om, hvad hun
har at virke." "Og saaledes skal man ogsaa trøste og styrke en
Hustru i Barnsnød."

"Skt. Cyprianus, den fortræffelige store Mand og hellige
Martyr, skriver: Man skal kysse et lille Barn, naar det er født og
endnu udøbt, til Ære for den Guds Haand, som her lige har
virket. Hvad mener Du, han vilde sige om et døbt Barn?"
"Derfor siger jeg, at alle Nonner og Munke, der ere uden Tro og
trøste sig ved deres Kyskhed og Orden, de <sp>ere ikke værdige
at vugge et døbt Barn eller lave dets Vælling, var
det saa end blot et Horebarn</sp>. Hvorfor? Fordi deres
Orden og Liv har ikke noget Guds Ord for sig, saa at de heller
ikke kunne rose sig af, at hvad de haver for behager Gud.
Men det kan en Kvinde gøre, om det saa kun er et uægte Barn,
hun bærer under Hjerte."

*

Nu ville vi se, <sp>hvad godt Ægteskabet bringer</sp>: "Det er
et ikke ringe Gode, at <sp>ved saadant Liv undgaas</sp> og afværges
<sp>Hor</sp> og Ukyskhed, ja dette er saa stort et Gode, at det alene var
Grund nok til skyndsomst at indgaa Ægteskab, og det af flere
Aarsager."

"Thi for det første fordærver Hor ikke alene Sjælen, men
Legem, Ære og Venskab. Thi vi se jo, at løsagtigt og
udsvævende Liv ikke blot er en stor Skam, men et uredeligt Liv, og
koster mere end et ægteskabeligt, ligesom ogsaa her de to maa
lide mere af hinanden end Ægtefolk indbyrdes. Og desforuden
fortærer det Legemet, fordærver Kød og Blod, Natur og hele
Organisme."

"Men Ægtestand tjener ikke alene hver enkelt til Nytte paa
Legeme, Gods, Ære og Sjæl, men gavner hele Stæder og Lande,
saa at de blive fritagne for Guds Plager. Thi vi vide, at de
allergrueligste Plager ere komne over Lande og Folk for Horens 

Skyld. Denne Synd fremhæves jo som Grunden til, at Verden
druknede i Syndfloden, l Mos. 6, 4-5, til at Sodoma og
Go-morrha gik under ved Ild, l Mos. 19, 5, og til mange andre
Plager, som Skriften anfører."

"Dernæst er <sp>Ægteskab sundt</sp>. "Lægerne tale ikke ilde,
naar de sige: Hvor man med Magt vil holde den naturlige Trang
til Frugtbarhed nede, der maa det slaa sig paa Kød og Blod og
Marv og danne Gift. Deraf opstaa usunde, svage, svulne,
stinkende Legemer. Thi hvad der skulde gaa med til Frugt og
Formering, det maa nu Legemet selv fortære. Hvor der da ikke er
stærk Hunger eller svært Arbejde eller den egne Naadegave,
dér bliver det Legemet for meget, og dette bliver usundt og sygt.
Derfor ser man ogsaa, hvor svage og usunde de ufrugtbare
Kvinder ere."

"Det allerbedste ved <sp>Ægteskabet</sp>, det for hvis Skyld alt
maatte kunne taales og gøres, det er dog, at Gud giver Frugt og
befaler at opdrage til at tjene Gud. Det <sp>er det allerædleste
og dyreste Værk paa Jorden</sp>, fordi Gud intet hellere lader
ske, end at forløse Sjæle. Alle ere vi jo skyldige at lade vort
Liv, om saa skulde være, blot for at bringe Gud en Sjæl. Ser
Du saa, hvor rig Ægtestanden er, idet Gud lægger den Sjælene
i Skødet, avlede af dens eget Liv og bestemte til, at der paa dem
øves alle kristelige Værker. Thi sandelig, Fader og Moder ere
Børnenes Apostel, Biskop, Præst, idet de forkynde dem
Evangeliet. Og der gives ingen højere, ædlere Magt paa Jorden end
Forældrenes over deres Børn; her er aandelig og verdslig Magt
forenede. Hvo der lærer en andet Evangeliet, han er visselig
hans Apostel og Biskop. Hat og Stav og store Lande, de kunne
gøre Afguder, men at lære Evangelium det udgør Apostel og
Biskop. Døm da selv, hvor godt og rigt det er, som er Guds eget
Værk og Ordning."

"Tilsidst maa vi besvare en stor og stærk Indvending. Ja, sige
de, det kunde jo være godt at blive gift, men <sp>hvorledes skal
jeg ernære mig</sp>? Jeg har intet, skal jeg saa tage en Kone til,
og vi begge leve deraf? -- Det er visselig den største Hindring,
der mest afholder fra Ægteskab og er Skyld i al Slags Hor. Men
hvad skal jeg svare dertil! Det er Vantro og Tvivl om Guds 

Godhed og Sanddruhed. Intet Under da, at idel Hor og Ulykke
bliver Følgen. Deres Fejl er, at de forud ville sikre sig, hvorfra de
skulle faa Mad, Drikke, Klæder. Ja, de ville trække Hovedet ud
af Slyngen: l Mos. 3, 19, "i dit Ansigts Sved skal Du æde dit
Brød". Lade, forslugne Skælmer ville de være, der ikke behøve
at arbejde. De ville kun frie, naar de kunne faa rige, smukke,
fromme, venlige Hustruer."

"Men lad saadanne Hedninger fare! vi tale ikke med dem.
Selv om det lykkedes dem, vilde det dog blive et vantro og
ukristeligt Ægteskab. De have kun Tillid til Gud, saa længe de mene,
at de ikke behøve ham, men have Forraad nok. Men hvo der
kristeligt vil indgaa Ægteskab, maa ikke skamme sig ved at være
fattig og foragtet og udføre uanseligt Arbejde. Han maa lade sig
nøje med, først at <sp>Gud har Velbehag i hans Stand og
Virken</sp>, dernæst at <sp>Gud visselig vil ernære ham</sp>, naar han
blot arbejder og tager fat, saa meget han kan; og bliver det ikke
til Junker eller Fyrste, saa kan det blive til Tjenestekarl og
Tjenestepige."

"Thi Gud har lovet Matth. 6, 25, 33: "Værer ikke bekymrede
for, hvad I skulle æde og drikke og klæde Eder i; søger først
Guds Rige og hans Retfærdighed, saa skal og alt dette tilfalde
Eder." Ligesaa Salm. 37, 25: "Jeg har været ung og er bleven
gammel, men jeg har aldrig set en retfærdig forladt eller hans
Børn maatte lede efter Brød." Om nogen ikke tror, hvad Under
da, om han lider Hunger, Tørst og Kulde og maa lede efter
Brød? Se til Jacob, den hellige Stamfader, han havde slet intet i
Syrien og vogtede kun Faar, men han bekom Gods, saa at han
kunde ernære fire Hustruer, stort Tyende og Børn og havde
nok endda, l Mos. 29, 18 og 32, 10. Saaledes fik Abraham, Isak
og Loth ogsaa Rigdom, og mange andre hellige i det gamle
Testamente.

"Derfor til Slut: "Hvo der ikke føler sig skikket til Kyskhed,
han lægge sig betids efter at have noget at arbejde og tage vare,
og saa <sp>vove</sp> han i Guds Navn <sp>at indlade sig i Ægteskab.
En Dreng i det seneste, naar han er tyve Aar; en
Pige, naar hun er femten eller atten Aar</sp>. Saa ere de
endnu sunde og flinke og lade Gud om, hvorledes de og deres 

Børn skulle blive ernærede. Gud danner Børnene, han vil vel
ogsaa nok skaffe dem Føden."

*

Dette er <sp>Luthers Opfattelse af Ægteskabet i dens
friske Oprindelighed og Kraft</sp>. En slappere Eftertid har søgt
at afglatte og udviske; men det var under denne Form, at den
blev hans Samtid forkyndt og bidrog til Reformationens Sejr i
Nordevropa.

Luthers Opfattelse bærer i langt højere Grad end den jødiske
og romersk-katolske Spor af at være <sp>blot Enkeltmands</sp>. Man
vilde paa Forhaand kunne slutte, at denne Lovsang til
Ægteskabets Pris, dette Forsøg paa ved Hjælp af Skriften at omstøde
Kirkens Lære og bane Vej for det naturlige, maatte høre hjemme
paa Renæssancens Tid, da ved Bogtrykkerkunsten Kendskab til
Biblen var vaagnet paany, og efter alt at dømme maatte den
hidrøre fra en Munk, hvem Forbud mod Giftermaal havde lært at
se det i Rosenskær. Men Betydningen af Luthers Opfattelse
ligger dybere end som saa. <sp>I denne Enkeltmands Syn fandt
en Tidsalders Trang sit klareste Udtryk</sp>, han var dens
Talsmand og ypperste Ordfører. Og mere end dette. I den
lutherske Opfattelse gjordes et nyt, kraftigt og selvstændigt <sp>Forsøg
paa religiøst at løse vor Livsgangs Gaade</sp>.

Af de fire Led -- Knop, Blomst, Frugt, Frø -- <sp>lægger
Luther Vægten</sp> paa det tredje, <sp>paa Frugten</sp>. Det er ikke
Sindene, som de udfolder sig og lønligt drages til hinanden; det
er ikke Kærlighedens alt beherskende Magt; det er endmindre
det voksne Afkoms Fortsættelse af Slægten, der interesserer
ham; men det er <sp>Parringen, Frugtdannnelsen</sp>. Livet
sondrer sig for ham i de to Modsætninger: Hor eller ægteskabelig
Børneavl. Det første er af Djævelen og fører til Helvede. I det
andet er Velsignelsen og Livet i Gud. <sp>Forplantelse er Livets
Løsen</sp>. I Modsætning til Katolicismen, der i det naturlige ser
det kødelige, det syndige, betragter Luther det naturlige som
Udtrykket for Guds Ordning og Vilje. "Gud saa alt, hvad han
havde gjort, og se, det var saare godt."


Det er dette ægte Renæssance-Træk, der er betegnende for
Luthers Opfattelse. Hedenskab og Pavedømme har i Tidernes
Løb ved Djævelens List forvansket det sande Forhold. Men nu
er Taagen vegen. Atter staar Mennesket som paa hin Dag, voksent
og kraftigt, Mand og Kvinde. Foran ligger den udyrkede Jord
med Herrens Bud: "i dit Ansigts Sved skal Du æde dit Brød".
Bagved ligger Paradiset, der langtfra er helt forsvundet. Ud
gennem den lukte Gitterport Straaler endnu med Morgenrødens
Glans den oprindelige Velsignelse: "Vorder frugtbare og
formerer Eder!" Derfor, til Arbejd! Dyrk og befolk Jorden!

At den lutherske Opfattelse er ensidig og egentlig kun har
Plads for det ene af de fire Led, der skulde forklares, er let nok
at se. Stiltiende har da ogsaa hans Tilhængere i Løbet af de
sidste to Hundrede Aar efterhaanden forladt den. Hvad Eftertiden
i sin Søgen har formaaet at stille i Stedet, er imidlertid lige saa
lidt endnu nogen fuld Løsning.

<sp>Fra to modsatte Sider har man søgt at raade Bod
paa Manglerne</sp>. For Luther stod ikke Valget af Ægtefællen
som Hovedsagen, men blot det, at komme til at udføre
Frugtbarheds-Buddet, undgaa Hor og snarest blive Ægtefolk. Som
han udtrykte det: "De er blinde og kunne ikke mærke, at det
er Guds Værk og har Guds Velbehag, hvad de leve og gøre med
en Hustru. Hvis de kunde indse dette, saa vilde ingen Hustru
være dem saa hæslig, saa ond, saa vanartet, saa fattig, saa syg, at
de jo i hende fandt en Hjertens Lyst, just fordi de i hende stadigt
kunde lade Guds Værk, Skabelse og Vilje ske Fyldest." Hertil
svarede det godt, naar senere Herrnhutternelod Giftermaal
foregaa ved Lodtrækning.

Men i denne <sp>Ligegyldighed for virkelig
Overensstemmelse og for Hjertets Valgret</sp> laa der en
Miskendelse af Følelseslivets Betydning. Tilbageslaget indtraadte i det
18de Aarhundrede, hvor Hensynet til de tvendes Følelser var i
stadig Stigen, og Literaturen, især efter Rousseaus Optræden,
hævdede og forherligede Elskov som Udtryk for det dybeste i
Mennesket. Denne Bevægelse har fortsat sig gennem det 19de
Aarhundrede. Næsten hele dettes Skønliteratur, og dermed
delvis de dannedes Tankegang, har været behersket af det ene
lysende Punkt: <sp>Forelskelse</sp>. Med en Umættelighed, der vil 

falde Eftertiden vanskelig at forstaa, har man i Aarrækker
nøjedes med at faa dette ene Forhold bestandig atter optrævlet, og
ladet i Romaner som i Skuespil Tæppet gaa ned, naar de tvende
endelig havde "faaet hinanden". Først henimod det 19de
Aarhundredes Slutning har man begyndt at forlange Oplysning om
de tvendes Samliv efter Giftermaalet, dog væsentlig med det ene
Hensyn for Øje: <sp>Berettigelsen af en ny Forelskels</sp>e.
Den stærke Vægt paa Forelskelsens Betydning og Ret har naaet
sin Kulmination i Læren om den "<sp>frie Kærlighed</sp>".

Dette nye, bevidste <sp>Forsøg paa Løsning af Livsgaaden</sp>
lider imidlertid af en endnu stærkere Ensidighed end de tidligere.
Idet Vægten her lægges paa de to første Led, <sp>Overgangen
fra Knop til Blomst, og Bestøvningens Lyst</sp>, udelades
Hensynet til de to næste Led, Frugt og Frø. Forklaringen har
ingen Plads for Afkommet, der, naar begge Parter nægter at
hæfte derfor, maa vantrives af Mangel paa Omhu. Følgerigtigt
maa derfor, før Blomstens sidste Blade falder, Livstraaden
overskæres ved en frivillig "Død i Skønhed".

I Modsætning til denne blot æstetiske Løsning har særligt i
det 19de Aarhundrede <sp>en anden Retning søgt moralsk at
lægge Vægten paa det sidste Led og hævde Hensynet
til Afkommet</sp>. Frygt for Overbefolkning og dens Følger, Frygt
for aandelige og legemlige Sygdommes Arvelighed og for
Forældrenes eller Børnenes altfor tidlige Død, hvor Evne og
Udkomme ikke holder Trit med Familjens Vækst, alt dette i
Forening med mere udviklet Kendskab til Lovene for Raceforædling
i Plante- og Dyreverdenen, har ændret det gamle Syn paa
Ægteskab og Frugtbarhed. Man godkender ikke længer den Form for
Gudsfrygt, der blot gaar ud paa at sætte Børn til Verden og lade
Vorherre om Resten. Fra alle Sider rejses der <sp>Ansvar</sp>, som
lærer den enkelte <sp>ikke at lade ene Forplantelsesdriften 
være unddragen Fornuftens Herredømme</sp>. Uden
endnu at have fundet Udtryk i bestemt Læreform, har denne
Opfattelse lidt efter lidt gennemsyret den moderne
Samfundsmoral, indpodet Tvivl i hvert dybere Gemyt og bortætset
Glorien om det ægte lutherske. Ensidigt fremgaaet, som den nye
Opfattelse imidlertid er, af Hensynet til det sidste Led,
Afkommet, vil den, naar den gennemførtes til det yderste, kunne 

medføre en betænkelig Indskrænkning i de første Leds naturgivne
Forhold.

*

Vor Tid er da lige saa lidt som det 16de Aarhundrede naaet
til Gaadens fulde Løsning. Men idet den saaledes har taget
Afstand fra <sp>Luthers Opfattelse</sp>, er der i det mindste aabnet
Mulighed for en fordomsfri Bedømmelse af <sp>dennes Svaghed
og Styrke</sp>.

<sp>Luthers Svaghed</sp> laa i hans Fremhæven af
<sp>Kønsdriftens Uimodstaaelighed</sp>. Da det nye Testamente kun
delvis gav ham Medhold heri, tyede han til det gamle og beviste
heraf, at Parring er mere end et blot guddommeligt Bud, den er
en guddommelig Skabelse. Ægteskab er den af Gud forordnede
Form for lovlig Parring.

Denne hans Bestemmelse af Ægteskabet er allerede underlig
<sp>fattig</sp>. Og den bliver <sp>uklar</sp> ved, at han snart blot beskedent
betegner Ægteskabet som en Nødstand for Tilfredsstillelse af
den uimodstaaelige Kønsdrift, der ellers vilde føre til Synd, snart
triumferende fremhæver, at Ægtefolk er Guds udvalgte, fordi de
opfylder Buddet: Vorder frugtbare og formerer Eder. Just ud
fra hans egen Forudsætning, at Kønsdriften er uimodstaaelig,
synes <sp>Ægtefolks Fortjenstlighed af at avle Børn ikke
stor</sp>.

Men Knuden strammes yderligere, og der kommer det Punkt,
hvor <sp>Luther maa vælge mellem det gamle og det nye
Testamente</sp>. Da han ikke fuldt ud kan dette, <sp>sprænges
hans egen Opfattelse derved</sp>. I hans Forklaring af
Ægteskabet er der intet absolut til Hinder for, at en Mand kan
samtidigt have flere Hustruer. <sp>I det gamle Testamente var
Flerkoneri tilladt. Gælder dette endnu</sp>? Som bekendt
besvarede Gendøberne dette bekræftende. Mellem
Reformatorerne indbyrdes herskede der Meningsforskel herom.
Carlstadt godkendte ubetinget Flerkoneri. Melanchton ansaa det
for i visse Tilfælde tilraadeligt. Saaledes opfordrede han i sin
Betænkning om Henrik VIII's Ægteskabssag (1531) Kongen
bestemt hertil: "Det vil være forsigtigst af Kongen, om han, uden
at skille sig fra sin tidligere Hustru, ægter den nye, thi det staar 

fast, at Flerkoneri er ikke forbudt i Guds Lov"<footnote>
Corpus Reformatorum: Philippi Melanchtonis opera quæ supersunt 
omnia ededit C. G. Bretschneider. 4to. II (Halie Saxonum 1835) 
526. De digamia regis Angliæ 27/8 1531. "Quid autem, si utilitas 
publica propter successionem hæredis suadet coniugium novum, ut 
accedit in casu regis Angliæ, ubi publica utilitas totius regni 
suadet novum coniugium ? Hic. respondeo: "Si vult rex successioni 
prospicere, qvanto satius est, id facere sine infamia prioris conjugii. 
Ac potest id fieri sine ullo periculo conscientiæ cujuscunque aut famæ 
per polygamiam. Etsi enim non velim concedere polygamiam vulgo, dixi 
enim supra nos non ferre leges, tamen in hoc casu propter magnam 
utilitatem regni, fortassis etiam propter conscientiam regis ita 
pronuncio: Tutissimum esse regi, si ducat secundam uxorem, priore
non objecta, quia certum est, polygamiam non esse prohibitam jure 
divino, nec res est omnino inusitata. Habuerunt multas conjuges 
Abraham, David et alii sancti viri, unde apparet, polygamiam non 
esse contra jus divinum." </footnote>. Luther indtog
et Mellemstandpunkt. Allerede i en Prædiken i Aaret 1527 havde
han opstillet Spørgsmaalet: "Maa en Mand have mere end een
Hustru?" og besvarede det saaledes: "Det er ikke forbudt,...
jeg kunde den Dag i Dag ikke forhindre det; men tilraade det
vil jeg ikke"<footnote>Adolf Hausrath: Kleine Schriften 
religionsgeschichtliches Inhalt (Leipzig 1883) 239. </footnote>. 
Lige over for Carlstadts aabne Paastand, at
Flerkoneri var tilladt, havde Luther da kun følgende valne Svar:
Man kan ikke forbyde een at ægte flere, og dette er ikke i Strid
med de hellige Skrifter. "Men jeg, Luther, er imod, at det
Eksempel skal indføres blandt de Kristne, hvem det sømmer sig at
undlade ogsaa de Ting, der ere tilladte, for at undgaa
Forargelse og for at bevare den Livets Hæderlighed, som Paulus altid
kræver"<footnote>M. Luthers Briefe, Sendschreiben u. Bedenken, gesammelt 
von de Wette II (Berlin 1826) 459. Ego sane fateor, me non posse prohibere, 
si quis plures velit uxores ducere, nec repugnat sacris scripturis, verum 
tamen apud Christianos id exempli nollem introduci, apud quos decet etiam 
ea intermittere, quæ licita sunt, pro vitando scandalo et pro honestate 
vitæ, quam ubique Paulus exigit. </footnote>.

I denne tynde Traad -- <sp>Hensynet til Forargelse -- hang
da hele Luthers Modstandsevne mod Flerkoneri</sp>; det
var klart, at Traaden ved given Lejlighed maatte briste.

Dette indtraf, da Luther gav sit Minde til, at <sp>Landgrev
Philip af Hessen indlod sig i Dobbeltægteskab</sp>. I
denne Sag, der i sin Tid vakte saa megen Opsigt og førte til en
langvarig Splittelse indenfor det evangeliske Fyrsteforbund,
ligger den Dag i Dag Svagheden ved den lutherske Opfattelse
tydeligt til Syne. Det var nemlig ikke et tilfældigt Fejlgreb af en
enkelt, men hver især af Parterne drog følgerigtigt Konsekvenserne
af det givne, og alle endte de i den misligste Stilling, Udtrykket
for, at Grundopfattelsen her havde et Hul og altsaa ikke afgav
noget Værn mod, hvor man førtes hen. Sagen var i Korthed
følgende:

*

Allerede Aar 1526 havde <sp>Landgrev Philip af Hessen</sp>
(Fig. 18), kort efter at være gaaet over til den nye Lære,
henvendt sig til Luther og forespurgt, om en Kristen maatte have
mere end een Hustru. Luther havde den Gang svaret<footnote>
Luthers Brev af 28. November 1526. M. Luthers Briefe, Sendschriben 
u. Bedenken, gesammelt von de Wette una Seidemann VI (Berlin 1856) 
79-80. </footnote>, at "nogle
af de gamle Fædre vel havde haft flere Hustruer, men <sp>dertil
havde de været tvungne af Nød</sp>, som Abraham og Jacob
senere hen ogsaa mange Konger, der ved deres Venners Død
fik ifølge Mose Lov disses Hustruer i Arv. Men hvor der ikke 

havde været Nød og bestemt Aarsag, havde de gamle Fædre
heller ikke haft mere end een Hustru, som f. Eks. Isac, Joseph,
Moses og flere andre". Luther maatte derfor bestemt fraraade
Kristne sligt, med mindre der var højlig Nød til Stede, saasom
at Hustruen var spedalsk eller paa anden Maade blev Manden berøvet.

<img>
Fig. 18. Landgrev Philip af Hessen.
(Efter et Træsnit af Hans Brosamer i Kobberstiksamlingen i Gotha.)

Med denne Afvisning, støttet til den noget løse Forklaring af
Forholdene hos Jøderne, maatte Landgreven foreløbig lade sig
nøje. Han var imidlertid stærkt interesseret i Spørgsmaalet. Han
var nylig bleven gift, men medens han selv var en kraftig og
meget lidenskabelig Natur, var hans Hustru koldsindig, noget
sygelig og, som han paastod, "stundom besværet af overflødig 

Drik"<footnote>Corpus Reformatorum. Philippi Melanchthonis opera, 
quæ supersunt omnia edidit C. G. Bretschneider. 4to. III (Halis 
Saxonum 1836). 851. </footnote>. 
Ikke desto mindre fik de i Aarenes Løb ialt otte Børn.
Men hun var ham ikke nok. Han levede uafbrudt i ulovlige
Forbindelser, og alt imedens han ikke kunde afholde sig herfra,
ængstedes han af Ordet: Skørlevnere og Horkarle skulle ikke
arve Guds Rige. Han turde i denne Anledning ikke gaa til
Alters. Fra Aar 1525, Bondekrigens Tid, hvor han var Fyrsternes
sejrrige Fører, og indtil 1540 nød han kun een Gang, under en
Sygdom, Sakramentet<footnote>M. Lenz: Briefwechsel Landgraf 
Phillpp's des Grossmuthigen von Hessen mit Bucer. I (Leipzig 1880). 
361. (Pablicationen aus den preussischen Staatsarchiven V.) </footnote>. 
Dette gjorde hans Stilling dobbelt pinlig.
Han følte sig selv som evig fortabt. Med Fortvivlelsens Iver og
en klar og begavet Aands hele Livfuldhed kastede han sig derfor
over Studiet af det gamle og nye Testamente for at se, om der
dog ingen Trøst var at finde for en Kraftnatur som hans, hvem
eet Ægteskab ikke kunde bære oppe, og som dog saa nødigt vilde
drages i Dybet ved Hor.

Aar 1539 paadrog han sig under sine Udsvævelser en farlig
Kønssygdom og maatte i den Anledning søge Kur i Gieszen<footnote>
M. Lenz: Briefwechsel Landgraf Philipp's o. s. v. I 71. Anm. 3. </footnote>.
Medens Lutheranerne saaledes i et afgørende Øjeblik under
Striden med Kejseren kom til at savne deres djærveste Fører,
havde han selv Lejlighed nok til i Ro at tænke over hele sin
sørgelige Stilling. Han tog da en Beslutning. Gennem Studiet af
Biblen var han kommen til det Resultat, at det <sp>hos Jøderne
havde været baade almindeligt og tilladt</sp> ifølge
Moselov at have to Hustruer (5 Mosebog 21, 15: "Naar en Mand
har to Hustruer" o. s. v.) og at <sp>denne Tilladelse aldrig
var bleven hævet af Kristus eller Apostlene</sp>. Selv
havde han fattet Kærlighed til en ung Adelsjomfru, Margrethe
von der Saale, der var Hofdame hos hans Søster. Det havde
været hans Agt, hvis hans Hustru døde, at ægte hende. Nu
besluttede han sig til at ægte hende straks.

I denne Anledning henvendte han sig hemmeligt til hendes
Moder. Denne blev først højlig forbavset over hans Andragende,
men endte dog med at give sit Samtykke paa Betingelse af, at
Lovligheden af en saadan Forbindelse først skulde bevidnes af
Teologerne og selve Brylluppet skulde overværes, foruden af
hende selv og hendes Broder, tillige af Landgrevens egen Hustru,
Kurfyrst Johan Frederik af Sachsen, Hertug Morits af Sachsen
og Teologerne Luther, Melanchton og Butzer.

Philip sendte straks Bud til Butzer i Straszborg, der lovede 

at staa ham bi, men bestemt holdt paa, at Sagen skulde holdes
hemmelig<footnote>Samme Skrift. S. 347 </footnote>. 
Butzer kom derpaa selv til Philip. Denne beskrev
ham vidtløftig sin Tilstand, forklarede, at paa Guds Tilladelse
til Dobbeltgiftermaal var han ifølge Skriften vis, det var kun den
menneskelige, der stod tilbage. Han endte med at erklære, at
hvis hans Troesfæller svigtede ham i denne Sag, vilde han blive
nødt til at henvende sig til Kejser og Pave om Tilladelse. Uden
iøvrigt at opgive sin Tro, vilde han herved verdsligt blive dreven
over til kejserlig Side<footnote>Samme Skrift. S. 352-54 </footnote>. 
Dette sidste Hensyn havde uden Tvivl
en betydelig Vægt for Butzer, da Afgørelsen af Reformationens
politiske Skæbne stod for Døren. Forgæves søgte han at udfritte
Landgreven om, hvem det var, han vilde ægte<footnote>Samme Skrift. 
S. 330. Anm. 2. </footnote>. Enden blev, at
Butzer paatog sig at drage til Sachsen og skaffe Kurfyrstens og
Wittenbergernes Samtykke og, hvis man tør tro Landgrev
Philip, gik han endogsaa for sit Vedkommende ind paa, at
Dobbeltægteskabet ikke behøvede at holdes hemmeligt<footnote>
Samme Skrift. S. 330 og 354 </footnote>. Forsynet med
de fornødne Breve red han i December 1539 til Wittenberg og
Weimar.

Luther og Melanchton kom i stor Forlegenhed ved
Landgrevens Henvendelse. Hans Brev til dem<footnote>
Corpus Reformatorum. Philippi Melanchthonis opera quæ supersunt 
omnia edidit C. G. Bretschneider. 4to. III (Halis Saxonum 1836). 
851-56. </footnote> indeholdt foruden
alle de Grunde, han tidligere havde udtalt for Butzer, tillige en
Meddelelse om, at det var ham bekendt, at de Aar 1531 havde
tilraadet Kongen af England at tage sig en ny Hustru uden at
skille sig fra sin første. Landgreven var nu i lignende Tilfælde
og forlangte derfor af dem et skriftligt Bevis for, at han ikke
handlede imod Gud ved at indgaa saadant Dobbeltægteskab, samt
at de virkelig ansaa det for et ret Ægteskab og var betænkte paa,
hvorledes Sagen kunde bringes offentlig frem.

De svarede i et Fællesbrev<footnote>Niedner's Zeitschrift für die 
historische Theologie XXII (Hamburg u. Gotha 1852). 266-70. 
(H. Heppe: Urkundliche Beiträge zur Geschichte der Doppelehe des 
Landgrafen Philipp v. Hessen.) -- M. Luthers Briefe, Sendschreiben 
u. Bedenken gesammelt von de Wette u. J. K. Seidemann VI (Berlin 1856). 
239-44. -- Corp. Reformator. Philip Melanchthoni opera ed. Bretschneider 
III 856-63. </footnote> af 10. December, hvori de først
udtalte deres Glæde over, at Landgreven var kommen sig af sin
farlige Sygdom. Thi "Kristi arme, elendige Kirke er lille og
forladt og trænger i Sandhed til fromme Herrer og Regenter." Hvad
hans Anmodning angik, maatte man vel <sp>skelne mellem at
give en almindelig Lov og i et enkelt Tilfælde af
vigtige Aarsager efter guddommeligt Tilsagn at bruge
en Dispensation</sp>. At give en almindelig Lov om, at det var
Hvermand tilladt at have mere end een Hustru, gik paa ingen
Maade an, da man saa maatte befrygte evig Uro i alle 

Ægteskaber. Landgrevens Paastand, at hvad der er ret for Gud, bør
ogsaa være alle tilladt, holdt ikke Stik. Dette gjaldt kun, hvor
Gud havde givet bestemt Befaling eller noget var i og for sig
nødvendigt; men hvor saadant ikke var Tilfældet, burde man
ogsaa tage andre Omstændigheder i Betragtning. I nærværende
Sag burde man betænke, at Gud oprindeligt havde indstiftet
Ægteskabet som Forbindelse blot mellem to. "De to skulle blive
eet Kød", hedder det. Saaledes var det ogsaa blevet overholdt,
indtil Lamech tog sig flere Hustruer. Abraham og hans
Efterkommere gjorde ligesaa, hvorpaa det tillodes i Mose Lov, thi
Gud gav noget efter for den svage Natur. Men da det stemmer
med den første Begyndelse og Skabelsen, at en Mand ikke har
mere end een Hustru, saa er saadan Lov priselig og ogsaa
antagen af Kirken. Og denne er i Overensstemmelse med Kristus,
der jo i Matth. 19 gentager Ordet: "De to skulle vorde eet Kød".

At der i et ganske enkelt Tilfælde kunde gives en Dispensation
herfra, vilde de ikke benægte eller kunne indvende noget imod.
Men det var deres underdanige Bøn til Landgreven, at han vel
vilde betænke, at selv blot en enkelt Dispensation vilde, naar
den kom offentlig frem for hele Verden, bringe de evangeliske i
Vanry, som om de var ligesom Gendøberne og Tyrkerne, der
tager saa mange Hustruer, som det lyster dem. Landgreven
burde alvorligt undgaa Ukyskhed og Ægteskabsbrud. Men naar
Hs. Naade nu ikke kunde afholde sig fra det utugtige Liv, som
han jo selv skrev, at sligt var umuligt, saa ønskede ogsaa de, at
Hs. Naade maatte komme i bedre Stand for Gud og kunne leve
med god Samvittighed, sig selv til Salighed og Land og Folk til
Bedste. Holdt da Landgreven fast paa at ville have endnu en
Ægtehustru, saa var det deres Mening, at sligt burde ske
hemmeligt, saa at det bevaredes som en Skriftehemmelighed mellem Hs.
Naade, vedkommende Person og enkelte betroede. Deraf fulgte
ingen Eftertale og Forargelse. Thi det var jo ikke usædvanligt,
at Fyrster holdt Konkubiner. Og om end ikke alle vidste,
hvorledes det hang sammen her, saa vilde dog fornuftige Folk dømme
med Skaansomhed og synes bedre om et saadant hemmeligt
Forhold end om Ægteskabsbrud og andet vildt, utugtigt Væsen.

Desuden skulde man heller ikke agte paa alt, hvad der kunde
siges, naar blot det stod rigtigt til med Samvittigheden. Og det 

gjorde det her. Thi hvad der er tilladt om Ægteskab i Mose Lov
er ikke forbudt i Evangeliet. -- Hermed havde Hs. Naade ikke
blot deres Bevis i Nødsfald, men ogsaa deres forudgaaende
Paamindelse.

<img>
Fig. 19. Kejser Carl V 31 Aar gammel. 1531.
(Kobberstik af Bartel Beham.)

Slutteligt advarede de ham eftertrykkeligt mod at bringe Sagen
for Kejseren (Fig. 19). Denne vilde kun agte Ægteskabsbrud for
en ringe Synd, da han formentlig har baade den pavelige,
kardinalske, polske og saracenske Tro. Men han vilde til sin egen
Fordel holde Landgreven hen med Ord. Thi Kejseren er en falsk
og utro Mand, der har forglemt tysk Sæd, gør intet alvorligt for 

Kristendommen, lader Tyrken uanfægtet og kun bringer Uro i
Tyskland for at hæve den burgundiske Magt. Derfor bør ingen
from tysk Fyrste have med hans utro "Praktiker" at gøre.

*

Efter Modtagelsen af dette Svar drog Butzer til <sp>Kurfyrst
Johan Frederik af Sachsen</sp>. Ligeoverfor denne havde han
Befaling af Landgreven til ikke blot at fremstille Sagen selv, men
ogsaa at love Vederlag for gunstigt Svar i Form af Hjælp saavel
i Hertugen af Cleves Sag som i Tvisten om Magdeburg og ved
et muligt Kejservalg<footnote>M. Lenz: Briefwechsel d. Landgraf 
Philipp's mit Bucer I 356. </footnote>. 
Kurfyrstens Svar blev da ogsaa efter Ønske.
Han bad Landgreven efter sin høje Forstand vel betænke alle
de Vanskeligheder, som kunde følge, saa og anraabe Herren om
at maatte overvinde Anfægtelserne og lade sig nøje med sin
fyrstelige, fromme Gemalinde. I hvert Fald burde han ikke forhaste
sig. Men forslog alt dette ikke -- saa delte Kurfyrsten sine
Teologers Mening og lovede at ville yde Landgreven trolig Bistand<footnote>
Samme Skrift I 357-58. </footnote>.

Medens Butzer udvirkede dette i Sachsen, var Landgrev Philip
selv ikke ledig. Han bad -- uden at nævne noget Navn -- sin
Hustru, der just var højst frugtsommelig, om Tilladelse til, at han
maatte indgaa endnu et Ægteskab. <sp>Hun gav sit Samtykke</sp><footnote>
Corp. Reformatorum. Phil. Melanchtonis opera, ed. Bretschneider. 
4to. III (Halis Saxonum 1836) 864. </footnote>
hertil, efterat det var blevet "hende klart paavist, at sligt ikke var
Gud imod". Hun lovede aldrig hverken skriftligt eller mundtligt
at ville klage herover hverken til Kejser, Fyrster eller Landskab,
ligesom og aldrig at ville plage eller forulempe den Person, han
maatte vælge. Til Gengæld fik Landgrevinden af sin Husbond
ligeledes paa Tro og Love og fyrstelig Ære en skriftlig
Forsikring<footnote>M. Lenz: Briefwechsel Landgraf Philipp's mit 
Bucer I 358-59. </footnote> om, at han vilde "agte hende 
for sin første og øverste
Gemalinde og holde hende med Venlighed, Samleje og alt
venligt Væsen, der sømmer sig imellem Ægtefolk, ikke mindre, men
mere end tilforn".

Nu var Sagen saa vidt fremmet, at han med Udsigt til Held
kunde genoptage Underhandlingerne med sin tilkommende
Svigermoder<footnote>Om disse og de følgende Begivenheder se 
M. Lenz: Briefwechsel Landgraf Philipp's mit Bucer I 330-33. 
</footnote>. Hun fastholdt vel først de gamle strenge Betingelser,
ja krævede endog for sit eget Vedkommende en skriftlig
Indbydelse til Brylluppet fra selve Landgrevinden. Men lidt efter
lidt slog hun dog af. Hun gik ind paa at undvære denne 

Indbydelse, at Kurfyrsten ikke skulde møde personlig ved
Brylluppet, men kun ved befuldmægtiget, og at man overhovedet slet
ikke behøvede at omtale Sagen til Hertug Moritz og til hendes
Broder Ernst von Miltitz, førend Brylluppet var holdt. Som
Grund til det sidste anførte Landgreven, at hendes Broder var
en Papist og derfor endnu ikke saa vel bevandret ["gegründet"]
i Skriften, at han kunde forstaa Dobbeltægteskabs Retmæssighed
for Gud. Da alt dette var udvirket, Kurfyrsten afnødt Løfte om
at ville møde ved befuldmægtiget til Brylluppet, Landgreven
styrket ved en Efterkur i Gieszen, Landgrevinden lykkelig
nedkommen med det ottende Barn, var <sp>alt i Orden til Brylluppet</sp>.

Den 4de Marts 1540 fejredes dette i Rothenburg ved Fulda.
Gæsterne kom først samme Dag. Eberhard von der Thann,
Amtmand paa Wartburg, mødte som Kurfyrstens befuldmægtigede.
Med ham fulgte Melanchthon, der medbragte Kreditiv og Besked
fra Kurfyrsten<footnote>M. Lenz: Brifwechsel Landgraf Philipp's mit 
Bucer I 359-60. </footnote>. Butzer ankom i yderste Øjeblik og var nær
kommen for silde. Først nu fik de Brudens Navn at vide. Det
er ikke ganske klart, om det blot havde Skin af eller virkelig var
Tilfældet, at de ogsaa først nu fik at vide, at Brylluppet skulde
staa med det samme, saa at Teologerne uventet pressedes til
Bryllupsgæster<footnote>At de blev overraskede med Brylluppet, kunde 
fremgaa af, hvad Landgreven lod dem meddele ved deres Ankomst. 
(Samme Skrift S. 360-61.) At det hele var en aftalt Komedie kunde 
stemme med, at de jo faktisk alle mødte om end tilsyneladende 
i andet Hverv. </footnote>. <sp>Vielsen</sp> foregik i deres og nogle verdslige
Raaders Nærværelse og forrettedes af Hofpræst Melander. I sin
Tale<footnote>Niedner's Zeitschrift f. d. historische Theologie XXII (Hamburg u. Gotha 1852) S. 272-74. </footnote> sagde han, at ved Guds Naade var 
Landgreven baade ved egen flittig Granskning i den hellige Skrift 
saa og ved Udsagn af
højlærde Evangeliets Tjenere bleven overbevist om, at enkelte
Kristne maatte i Nødsfald have mere end een Hustru. Da Bruden
imidlertid endnu ikke var saa grundig overtydet herom, paalaa
det ham, Hofpræsten, "ifølge Embedspligt og forlenet Naade" nu
at "bevise hende af Guds Ord, saa meget det i denne Stund i al
Hast og kortelig kunde ske, at hun skulde begive sig i saadant
Ægteskab med Gud, Ære og god Samvittighed, uforstyrret Tro
og kristelig Kærlighed". Dette godtgjordes derpaa nærmere. At
Ægteskab med to Hustruer hidtil havde været forbudt blandt
Kristne kom, ligesom Forbud mod Kødspiser og deslige, kun af
mangelfuld Forstand paa Skrifterne.

Efter Vielsen overrakte Melanchthon Landgreven en skriftlig
Formaning<footnote>Samme Skrift. S. 274-75. </footnote>, 
hvori denne mindedes om fremtidigt at sørge bedre
for sine Præster og Skolelærere, ikke niere at leve utugtigt og 

at <sp>lade alt</sp>, hvad her var foregaaet, <sp>forblive en
Hemmelighed</sp>, samt selvfølgelig ikke offentligt at tillade andre at gøre
ligesaa. Denne sidste Formaning kunde vel gøres fornøden. Thi, som
det af Hofpræstens Vielsestale fremgik, omtalte man iblandt
Landgrevens Omgivelser Dobbeltægteskab i det hele som noget
fuldstændig tilladeligt. Ved sin Afrejse den følgende Dag fik
Melanchthon en Skrivelse med tilbage til sin Kurfyrste, hvori
Landgreven lovede, at han fremtidigt, naar nogen spurgte om hans
andet Ægteskab, "hverken vilde sige ja eller nej, men svare efter
Luthers og Melanchthons Raad"<footnote>M. Lenz: Briefwechsel 
Landgraf Philips mit Bucer I 334. Anm. 5. </footnote>.

Tilsyneladende var alt nu i den bedste Orden. Den lykkelige
Brudgom nød, som han skrev til Luther<footnote>Samme Skrift S. 361. 
</footnote>, "med glad
Samvittighed" atter Sakramentet. Og Luther havde opnaaet, hvad der for
ham stod som det vigtigste: Forargelse var undgaaet, thi
Landgrevens Dobbeltægteskab skulde forblive en Hemmelighed.

*

Men <sp>Forargelse</sp> er af en dobbelt Art. Den ydre, Mængdens,
kan kvæles ved Fortielse. Den indre, avlet i det skjulte ved
tvetydig Færd, trives just ved Tavshed og æder om sig, indtil den
faar forvandlet Medviderne til indbyrdes Fjender. Saaledes
ogsaa her.

Luther og de andre evangeliske havde allerede ærgret sig over
Landgrevens ubelejlige Samvittighedsfuldhed, der pludseligt bød
ham, af Frygt for en løs Forbindelse, at rokke ved selve
Ægteskabets Grundpille. "Havde jeg vidst, hvad jeg nu først erfarer",
skrev Luther til Kurfyrsten, "at Landgreven længe havde klaret
og kunnet klare saadan Nødtørft med andre, sandelig, ingen Engel
skulde have bragt mig til at give ham det Raad"<footnote>
A. Lauterbach's Tagebuch auf das Jahr 1538, die Hauptquelle der 
Tischreden Luther's, herausgegeben von I. K. Seidemann (Dresden 1872). 
197 Note. </footnote>. Fra
Landgrevens Synspunkt set maatte hele denne Tankegang tage sig
ligesaa oprørende ud, som naar Papister forbød Gejstliges
Giftermaal, men intet havde at indvende mod deres Frillelevnet.

Valget af Landgrevens anden Ægtefælle var fra hans Side
truffet med Omsigt: en Kvinde, han syntes om, af adelig Stand
og værdig til engang i Tiden at blive hans Enehustru<footnote>
M. Lenz: Briefwechsel Landgraf Philipp's mit Bucer etc. I 360. </footnote>. 
Men dette var fra hans Trosfællers Synspunkt ligesaa mange Mangler, et
Slags Bedragen mod dem, der havde givet ham Tilladelsen. Thi 

herved vanskeliggjordes det i høj Grad at fortie Sammenhængen.
"Jeg havde forstaaet og haabet," skrev Luther til Kurfyrsten,
"siden han af Kødets Skrøbelighed nu engang maatte bruge det
gemene Væsen med Synd og Skam, at han vilde have holdt et
ærligt Pigebarn hemmeligt i et Hus, i hemmeligt Ægteskab
(ihvorvel det for Verden ikke synede som Ægteskab) til at bruge
["auf-und abreiten"] for sin store Samvittighedsnød, som sligt jo
oftere har været Tilfældet blandt store Herrer, og ganske som
jeg ogsaa raadede nogle af Hertug Georgs Præster og Biskopper,
at de skulde hemmeligt ægte deres Kokkepige<footnote>A. Lauterbach's 
Tagebuch 1538 ed. Seidemann (Dresden 1872) Anhang 198. Note. </footnote>".

Der var da fra nu af en sviende Brod selv i de venligste Ord.
Luther blev sikkert ilde berørt, da Landgreven Dagen efter
Brylluppet meldte ham dette saaledes: "Vi have i Philip [Melanchthons], 
Butzers og flere andre værdige Folks Nærværelse -- dog
ikke i noget større Antal -- ladet os vie til en ærbar, dyderig
Jomfru, i Slægt med Eders Hustru, hvad jeg gerne lider, da jeg
saa med Gud og Æren er Eders Svoger"<footnote>M. Lenz: Briefwechsel 
Landgraf Philipp's mit Bucer I 362. </footnote>. Og Luthers spøgefulde
Svar dækkede kun halvt over det skarpe Indhold: "Vi ville gerne
have hele Sagen holdt hemmelig for Eksemplets Skyld. Thi ellers
vilde herefter Hvermand, tilsidst ogsaa de grove Bønder, følge
dette Eksempel, og kunne angive maaske ligesaa stor eller endnu
større Nød, hvori de nu var eller ikke var. Og det vilde give os
vel meget at skaffe<footnote>Smstds. </footnote>".

Galt var det før Brylluppet, men langt værre blev det efter<footnote>
Hvor i det følgende intet særskilt Citat er anført, støtter Fremstillingen 
sig til M. Lenz: Briefwechsel Landgraf Philipp's mit Bucer I 336-91, 
II og III passim. </footnote>. 
<sp>Der gik nu Forargelse i hele Forholdet</sp>. Landgreven
bestræbte sig til det yderste for at optræde som en ærlig Mand
og holde sit Løfte om at lade Sagen forblive hemmelig. Han gik
saa vidt, at han holdt sin anden Hustru indespærret, for at ingen
skulde opdage Forholdet. Men dette var i Virkeligheden
forargeligt overfor den, hvem han havde taget til sin Hustru. Og han
oprørtes selv herved, da man fra wittenbergsk Side forlangte, at
han for at nedslaa Rygtet skulde betegne hende ikke blot som
Konkubine, men endog som en "Hore".

Omvendt kunde Sagens Sammenhæng ikke i Længden forblive
skjult. Da den unge Hertug Moritz af Sachsen kom i Pinsen
1540 for at fri til Landgrevens Datter, men først ønskede
Opklaring paa de uhyggelige Rygter, der var i Omløb, saa faldt det
af sig selv, at Landgrev Philip hverken vilde lade Forargelsen 

gaa ud over sin Datter eller selv staa i et forargeligt Lys for sin
tilkommende Svigersøn, men aabenbarede under Tavsheds Løfte
Hertugen og hans Hofmester hele Sammenhængen.

Og ligesaa forstaaeligt var det, at Fru von der Saale,
Svigermoderen, da hun paa fyrstelig Anslag var bleven bortført af tolv
væbnede Ryttere og truet til at give Oplysning om sin forargelige
Hengiven af sin Datter til Skændsel, fandt det fornødent at
forsvare baade sig og hende ved at forklare det hele og til Bevis
fremlægge Teologernes Erklæring,

Ingen vil heller kunne fortænke Kurfyrsten, Luther og
Melanchthon i, at de, efter bestemt at have benægtet at vide det
mindste om Sagen, tog grundig Forargelse af Landgrevens
Uordholdenhed, da man en skønne Dag fra fjendtlig Side kunde
fremlægge den opsnappede Afskrift af Teologernes Erklæring og i
Henhold hertil betegne deres senere Uvidenhed som mildest talt
løjerlig. Melanchthon blev dødssyg af Skam og Sorg herover.

Rygtet og Forargelsen bredte sig nu i vide Krese. Landgreven
ønskede at gaa aabent til Værks ved en offentlig Udtalelse om,
at han ansaa Dobbeltægteskab for tilladeligt efter Guds Lov og i
denne Henseende var i Overensstemmelse med
Wittenberger-Teologerne. Men <sp>Luther</sp> (Fig. 20) <sp>nægtede bestemt sit
Samtykke</sp>. Forarget svarede Landgreven: "Jeg har aldrig hørt
noget skrækkeligere paa Jorderig, end at en saa tapper Mand
falder paa at tilbagekalde det, han selv har givet skriftlig
Dispensation for og tilladt en Samvittighed i Nød. O Gud, kære Doctor
Luther! hvor vil det føre hen?... Saaledes havde Apostlene ikke
handlet"<footnote>M. Lenz: Briefwechsel Landgraf Philipp's mit 
Bucer etc. I 381. </footnote>.

Men Luther svarede ham<footnote>Zeitschrift f. d. historische Theologie, 
herausgeg. v. Niedner XXII (Hamburg u. Gotha 1852) 275-79. </footnote> 
ud fra en lignende Forargelse, at
Erklæringen skulde holdes hemmelig, ikke for hans, Luthers,
Skyld, men for Landgrevens egen og for Menighedens. "Om saa
alle Djævle vil offentliggøre Erklæringen, jeg skulde dog ved
Guds Naade vide at give dem Svar, saa at de ikke skulde faa
noget Hold i mig. Thi jeg har den Fordel, at Eders fyrstelige
Naade og alle Djævle selv maa indrømme, at det var en
hemmelig afgiven Erklæring og bestemt til at forblive hemmelig. Og
saa vil jeg ikke raade Djævelen selv til at sætte min Pen i
Bevægelse, thi saa vil Gud staa mig bi. Jeg veed ved Guds Naade
vel at skelne mellem, hvad der i Samvittigheds Nød for Gud af 

Naade kan eftergives, og hvad uden saadan Nød for Gud ikke er
Ret i den ydre Verden. Og jeg vil ikke gerne, at Eders fyrstelige
Naade skulde komme i Pennefejde med mig herom. I har nok
at gøre uden det, jeg ogsaa". Den afgivne Erklæring var -- fortsatte
Luther -- blot et <sp>hemmeligt Skrifteraad</sp>. Som saadant havde den blot
Værdi ligeoverfor Gud, men ikke overfor den verdslige Ret. Om saa
hundrede Luthere og Melanchthoner havde hemmeligt raadet ham, kunde
dette ikke fritage ham for den verdslige Straf. Han vilde personligt 
ikke opnaa det mindste andet ved at offentliggøre Erklæringen,
end at han dog tilsidst blev nødt til at "skille sig ved Pigebarnet 
som en Hore". Men samtidigt vilde han paadrage alle de
fromme, der tilforn var plagede nok af Djævelen og Verden, en
ulidelig Tynge og Forargelse. Derfor var det, og ikke af personlig
Frygt, at Luther ikke vilde have Erklæringen offentliggjort.

<img>
Fig. 20. Martin Luther.
(Efter en Miniatur af Lucas Cranach i Kobberstiksamlingen
i Berlin.)

Ifølge Luthers Opfattelse gjaldt altsaa den givne Fritagelse kun
overfor den guddommelige Straf, ikke overfor den menneskelige. 

Men Følgen heraf maatte blive, at Landgreven søgte derhen, hvor
Fritagelse ogsaa for den menneskelige Straf var at opnaa.
I Kraft af Forholdenes ubønhørlige Logik dreves han altsaa
nu over til Kejseren; og dennes dygtige Statsmænd skulde
vel vide for lange Tider at holde ham bunden.

Hermed var Sagen endt paa det modsatte Punkt af, hvor den var 
begyndt. Ved Skæbnens Ironi var den Tilladelse, som Luther havde 
givet Landgreven for at bevare ham for Lutheranerne, bleven selve
den Aarsag, der førte ham til Kejseren.

Luihers Udsagn, at Dobbeltægteskab burde, skøndt ikke i Strid med 
de hellige Skrifter, dog undgaas af Kristne for Forargelses Skyld, var
saaledes blevet stadfæstet her, vel endog langt udover, hvad
han selv havde tænkt sig. Man var endt, hvor man ikke vilde.
De enkeltes Skyld kan fordeles forskelligt. Men Grundmanglen laa 
i det nye, fælles Syn paa Ægteskabet, i det overdrevne Hensyn til
Kønsdriftens Uimodstaaelighed. Hermed var Fartens Retning
bestemt. <sp>Man maatte ende i en gammeltestamentlig Havn</sp>.
Kun Følgerne heraf, men ikke Sagen selv, blev undgaaet, da
Skibets Fører nægtede almindelig Landlov.

<img>
Fig. 21.  Landgrev Philip af Hessen.
(Marmormonument oprejst af hans Søn i St.
Martinskirken i Kassel, udført af Mester Gottfro.)

*


<sp>Vilde</sp> og kunde <sp>Luther ikke</sp> gaa med til den yderste Følge
af sit Standpunkt og <sp>tillade Flerkoneri</sp>, saa <sp>havde han</sp>
paa den anden Side <sp>ingen anden sikker Havn at ty ind i</sp>.
Thi hvis han søgte helt at udviske de gammeltestamentlige Træk
i sin Opfattelse og blot fremdrage de nytestamentlige, saa udsatte
han sig for at undergrave sit eget Standpunkt og godtgøre
Unødvendigheden af sin hele Optræden. <sp>Som Eksempel</sp> paa en
Lejlighed, <sp>hvor Luther</sp> drives ud af sin Kurs og <sp>af
nytestamentlige Grunde svigter sin egen Grundopfattelse</sp>, kan
anføres følgende Stykke af hans "Prædiken om det ægteskabelige Liv"<footnote>
Dr. Martin Luther's sammtliche Werke (Irmischer) XX 74. -- Samme 
Tankegang er, stundom næsten ordret, gentagen paa Dansk af 
Christiern Pedersen i "Om Troen og Kerlighed" 1531 
(Chr. P.s Danske Skrifter, udg. af C. I. Brandt IV 416-17). </footnote>.

"Hvis nu en har en <sp>syg Ægtefælle</sp>, der ikke kan bruges
til Ægteskabspligt, maa den anden da saa ikke tage sig en ny?
Paa ingen Maade! men tjene Gud i den syge og pleje denne, alt
i den Tanke, at Gud har i denne sendt dig Helligdom i Huset,
paa det at Du maa erhverve Himlen. Salig og atter salig er Du,
naar Du erkender saadan Gave og Naade, og tjener din
Ægtefælle for Guds Skyld. Men siger Du: "jeg kan ikke holde mig",
saa lyver Du. Vil Du for Alvor tjene din syge Ægtefælle og
erkende, at Gud har tiiskikket det saa, og takke ham, saa lad ogsaa
ham sørge for Resten. Visselig vil han give Dig Naade til, at Du
ikke skal komme til at bære mere, end Du kan. Han er meget
for trofast til, at han saaledes skulde ved Sygdom berøve Dig din
Ægtefælle og ikke samtidigt borttage Kødets Letfærdighed,
saafremt Du ellers troligt tjener den syge".

Dette er smukt, men det lyder fremmed i Luthers Mund. Han
fraviger her sin Grundforudsætning: Kønsdriftens
Uimodstaaelighed og indrømmer, at i visse Tilfælde skal og kan selv den,
der ikke hører til de tre Slags Undtagelser, af Lydighed mod Gud
undtage sig selv og leve, maaske et helt Liv hen, i Afholdenhed.
Ud fra denne Indrømmelse lader hele hans egen Opfattelse sig
optrævle. <sp>Han er her paa det afgørende Punkt med eet
bleven enig med Katolicismen</sp>.
<sp>
Luthers Styrke</sp> laa i den faste Enhed, som baade hos ham
selv og hos hans Tilhængere religiøs Overbevisning og naturlig
Tilbøjelighed indgik med hinanden. Ligesaa usand som den
katolske Paastand er, at det lutherske Frafald fra Paven kun
skyldtes, at en usædelig Munk ønskede at ægte en dito Nonne; 

ligesaa sikkert er det, at hos alle de gotogermanske Nationer -- 
for Henrik VIII i England som for Luther i Tyskland -- 
dannede Spørgsmaalet om Ægteskab en væsentlig Del af Striden
med Rom. Luther var ikke kun en stille Tænker, der ved
Granskning af Biblen var kommen i Tvivl om, hvorvidt nu ogsaa
Matthæus 18. Kap. og l Korinthier 7. Kap. fuldt ud stemmede med
Kirkens Klosterløfter. Han var først og fremmest en Munk, hvem
Afholdenhed havde ægget. Hans Tilhængere i Tyskland som i
Norden var Efterkommere af Folk, der Aarhundreder igennem
kun Fod for Fod af Kirken var blevne trængte fra de gamle, frie
Forhold med Ægteskab og samtidigt Frillelevnet. Rundt om i
Luften laa nu Renæssancens nye Paastand om <sp>det naturliges
Berettigels</sp>e. Med instinktmæssig Sikkerhed greb derfor
Luther, da han fra Bibelen hentede Vaaben mod Kirken, Ord
fra det gamle Testamente om Tilstanden før Syndefaldet. Thi
hans Overbevisning var ikke fremgaaet af Bibelord afvejet mod
Bibelord. Den var ham naturgiven, og hvert Bibelord, der kunde
passe, gav den kun yderligere Overvægt. Heri laa hans Styrke,
hans Betydning som historisk Personlighed. Hans
Tilbøjeligheder, hans Livssyn og hans religiøse Forvisning var alt af eet
og samme Stykke. Han kunde gendrives i en Dispyt, men ikke
overbevises.

Luthers Brud med Romerkirken havde vel en langt dybere
Grund end den blotte Strid om Ægteskabet. Kærnen i hans Væsen
var gotogermansk Frihedslyst og Trang til Grubien. Derfor maatte
han bryde ud af Kirken, ud paa fri Mark og juble: ingen Kirke,
ingen Pave mellem Gud og mig! Derfor maatte han søge
Grunden til Retfærdiggørelse ikke i de af Kirken anviste Gerninger,
men i den enkeltes Tro. I alt dette var <sp>Spørgsmaalet om
Ægteskab</sp> kun et lille Bispørgsmaal, der fremkom, naar Talen
var om Kyskheds Løfte som en god Gerning. Men det <sp>trængte
sig snart i Forgrunden</sp>.

Thi det gik Luther og hans Tilhængere paa een og samme
Vis. Da den første Frihedsrus havde sat sig, greb Tilværelsen
dem hver især og forlangte Besked om, hvordan et Samfund af
Saadanne frie Mænd, der alle forholdt sig direkte til Gud, egentlig
skulde indrettes. Det var godt nok med et Folk af Præster, men
der var jo dog i ethvert Folk baade mange Børn eg mange voksne, 

der kun var som Børn at regne. Der maatte sørges for
Undervisning, for Kirkebygning, for Lærere, ja for Læren selv. Alt dette
kunde kun klares ved Statsmagten. Og førend man ret vidste af
det, havde man dannet sig en ny Kirke, snævrere end
Romerkirken: de enkelte Landskirker. Og i Spidsen for hver enkelt
stilledes en ny Pave, en verdslig Pave: Kurfyrst Frederik af
Sachsen, Christian den Tredje, Gustav Vasa og hvad alle disse
Fyrster hed.

<sp>Det faldt da ikke længer naturligt at tale for meget
om Frihed, eller om den enkeltes Forhold direkte til
Gud</sp>. Alt sligt maatte nu afdæmpes eller overføres paa
Landskirken i det hele. Den enkelte fik nøjes med fremdeles at angribe
Paven i Rom. Under denne Skyden mod et fjærnt Maal tilslørede
man for sig selv, at man nu befandt sig under et nyt og nærmere
Aag.

Saa var der Spørgsmaalet om Retfærdiggørelse ved Troen
alene. Dette var en svær Tanke for de fleste, opdragne som de
var i Forvisning om de gode Gerningers Værd. Og Troen skulde
jo dog ogsaa ytre sig i Gerninger. Hvilke var da Saadanne
Gerninger? Det blot negative, ikke længer at overholde de gamle
Regler om Vievand, om Faste, kun Fisk paa Fiskedage,
Klosterløfter o. s. v., kunde ikke fylde en oprigtig Troendes Sind. Man
trængte til en virkelig, positiv, god Gerning, der kunde erstatte
de gamle, aflagte.

Her meldte ganske naturligt Ægteskabet sig. Selv Luther var
ikke i Stand til helt at frigøre sig. Hyppigt trængte i hans Tanke
og Tale <sp>Giftermaal</sp> sig frem<sp> som en i og for sig
fortjenstlig Handling</sp>, der havde Guds særlige Velbehag. Hvor meget
mindre kunde da hans Tilhængere holde sig fri. Ægteskabet skød
sig uvilkaarligt frem i Lærens Forgrund som dens Hovedpunkt.
Det blev Fanen, hvorom alle sluttede sig, Lutheranernes "gode
Gerning", Kendemærket, Borgen for, at man var ret
"evangelisk".

Og Ægteskabet besad væsentlige Betingelser for at samle alle
og udgøre Grundvold. Det tilfredsstillede den gamle, opstemte
Naturtrang, i det laa Forvisning om Overensstemmelse med det
nye i Tiden, sikret og betrygget ved Herrens eget Bibelord.
Indenfor dets Ramme var der endnu Plads, om end i beskednere 

Former, for det dybeste, det dristigste i Luthers Lære: her
forholdt i Kampen for Hustru og Børn hver enkelt Husbond sig
som fri Arbejder alene til sin Gud, og under den daglige
Husandagt var hver enkelt Husbond selv Præst for sig og sine kære.

Luthers Lære om Ægteskabet blev da til noget langt mere,
end man kunde vente deraf som blot enkelt Led i en større
Helhed. <sp>Ægteskabet og Synet herpaa blev selv
Hovedkærnen i det nye Liv og i Læren</sp>; det formede de Skarer,
der førte Reformationen til Sejr. Thi medens Fyrster og Adel
tilrev sig Kirkegodset som Bytte, medens stridbare Teologer
kævledes om dit og dat, saa udgjorde overalt, hvor Luthers Lære
trængte frem, en egen, solid Flok Hærens bedste Del. Den var
let kendelig. Det var disse driftige <sp>Byfolk</sp>, som Tidens Kampe
havde hærdet. De laa ikke længer sky og enkeltvis knælende
ved de lysfyldte Altere i Kirkens Omgange, medens under
Røgelseduft Munke skjult sang mangestemmig Lovsang paa Latin.
De samledes nu trodsigt i Kirkens Midterskib, Mand, Hustru og
Børn i Flok, lod en gift Præst tyde Bibelen fra Prædikestol, og
svarede ham grovmælt i Salmer paa Modersmaalet, saa det
rungede under Kirkens Buer. <sp>Familjen</sp> havde fordrevet Munke og
Nonner eg erobret Kirken.

*

<h1>8</h1>

<sp>Luthers Lære om Ægteskab</sp> fik hurtigt <sp>Indpas i
Danmark</sp>. Nogle faa Aar efter, at hans "Prædiken om det
ægteskabelige Liv" (1522) var udkommen i Wittenberg, forkyndtes
de samme Tanker -- ofte i de samme Ord, stundom i nye og
selvvalgte, der vidnede om Tilegnelsens Inderlighed -- af
"Prædikanter" i Viborg, København og Malmø eller i Smaaskrifter.
Endog fra det fjærne Antwerpen fulgte man med, hvor Christian
den Andens trofaste Ledsager, Christian Pedersen, livligt deltog
i Drøftelsen af de brændende Spørgsmaal. Det kom saaledes til
at hedde i den københavnske Troesbekendelse<footnote>Lutheranernes 
Artikler paa Herredagen i København 1530  Art. 20 og 24. 
</footnote> af 1530: "Vi
troe og lære, at den første Skik, <sp>den paradisiske Stat,
Ægteskab</sp>, Mands og Kvindes Samkvem i Guds Frygt, <sp>er hellig og
ærlig iblandt alle</sp>, og er alle fri at indgaa eller ej, men dem 

buden, som ikke have besynderlig Gave og Naade til Afhold og
jomfruelig Kyskhed". "Munkeløfter ere mod Kristenfrihed og
løgnagtige. Var de end ellers gode for Verden, da er de dog Gud
ubehagelige, idet de ere efter Menneske Bud, og ingen Tjeneste
er Gud taknemlig, uden den er efter hans Befaling". Frants
Vormordsen skrev 1531: "Gud har skabt Mennesket med en
naturlig Kærlighed til sin Mage og en Begæring til at avle Børn,
hvilken endnu er i os og bliver, ligervis som i lorden den
førstskabte Frugtsommelighed til at bære Frugt. Og dertil haver han
selv skikket og indsat en ubesmittet, ustraffelig, ærlig og kysk
Mands og Kvindes Samkvem i Ægteskab". "For at Ingen skal
falde i Skørlevnet, da er dem alle Ægteskab haardeligen budet,
som ikke have den besynderlige Guds Gave, at kunne deres
Mage undvære, ogsaa Præsterne, naar man klarligen seer for
Øjne, at Præster jo saa vel falde i denne svare Ukyskheds Synd
som andre. Thi maatte Apostlene ingenlunde gøre dette
Ægteskabs Forbud, og dersom de det gjort havde (som de ikke have),
da havde de været meget straffeligere derfor end Set. Peder var,
der han straffedes af St. Povl, thi det var mod al naturlig og Guds
Lov"<footnote>Frants Vormordsen: En kort Forklaring og Forskel paa 
den evangeliske og papistiske Prædiken og Lærdom. 1531. Udg. af 
Holger Rørdam 1888. S. 25. </footnote>. 
Peder Laurenssen udtrykte sig saaledes i Malmø: "Kunne
vi ikke udslukke Adams Ild, Brynde og Begæring, da, før vi skulle
falde i Synd, ere vi pligtige, under vorSaligheds Fortabelse, at
ægtegifte os, være sig Biskop, Munk eller Præst, ihvo det er, Nonne,
Vidue[Enke] eller Jomfru"<footnote>Peder Laurenssen: Malmøbogen, udg. 
af Holger Rørdam. Folio. 33. </footnote>. Og Christian Pedersen skrev hjem
fra Nederlandene: "<sp>Hver Mand skal have sin Hustru</sp>, paa
det han kan forsvare sig fra Horeri og slemt Levnet. <sp>Og hver
Kvinde skal og have sin Husbond</sp>, og de skulle .... formere
Verden, thi at Kvinden bliver frelst fra Fordømmelsen, idet at
hun føder Børn, som Set. Poul skrev til Thimotheus". "<sp>Gud vil
ikke, at nogen Enke, som er mindre end 60 Aar, skal
love Kyskhed</sp>"<footnote>Christiern Pedersens Danske Skrifter, 
udg. af C. I. Brandt IV 421. </footnote>.

Bevægelsens Styrke i Danmark fremgaar maaske tydeligst af,
at længe før Reformationens endelige Sejr paa Rigsdagen
i København 1<sp>536 begyndte allerede katolske Præster
at gifte sig</sp><footnote>Dette kan bl a. ses af Opmuntringen til 
de Præster, der af denne Grund lider Forfølgelse, i P Laurenssens 
Skrift: "En sand og ret Christen Undervisning", Malmøbogen, udg. 
af Holger Rørdam, Indledning S. XXXIII-XXXIV. -- Om de gifte 
Præster i Malmø se f. Eks. Ny kirkehist. Saml. II 183. </footnote>. 
Da Torben Bilde Aar 1532 overtog
Ærkebispedømmet i Lund, maatte han skriftligt forpligte sig til "ej med
Vold og Uret at hindre Præster paa deres Giftermaal, om der
er nogle, som dem gifte ville og faa Ægtehustruer"<footnote>
Torben Bildes Revers til Fr. I er trykt i Malmøbogen, udg. 
af Holger Rørdam, Indledn. XLVI. </footnote>. Ja, selv en 

saa nidkær Katolik som Poul Eliesen lod sig bevæge til at
fremkomme med det ejendommelige Forslag, at "vor hellige Fader
Paven i Rom" burde "lade det være frit paa nogen Tid" for
gejstlige at gifte sig, "og da lade det saa blive, om derudaf
formærkedes Kristendommens Forbedring, eller og kalde det tilbage
igen, om derudaf kom mere Ulempe og mere ondt end godt".
Til Gengæld skulde Saadanne gifte Præster være* "af andre
Vilkaar [i andre Henseender] drabelige Mænd", derved deres Dyder
bødede paa "den Skrøbelighed, der dennem trængte til
Giftermaal, at de ikke skulde falde ud af Yndest og Agt hos deres
Almue, hvilket visselig skete, naar den Skrøbelighed kunde ikke
med andre Dyder vederlægges"<footnote>Poul Eliesens danske Skrifter, 
udg. af Secher. S. 430. </footnote>.

*

Efter Reformationens Indførelse bredte den nye Tankegang
sig med Kraft, og <sp>snart var i Danmark næsten hvert Spor
udvisket af gammeldags, katolsk Syn paa Ægteskabet.</sp>
Det nye vandt Vej frem baade ved sin egen Magt, Mængdens
Modtagelighed og ved den folkelige Tone, som det straks forstod
at anslaa. Gamle Mundheld gravedes op, nye dannedes, saa at
den nye Levevisdom kunde sidde til Højbords som en kær
gammel Ven, hvem alle kendte og ingen undsaa sig for. Latteren
ad de gifte Præster forstummede eller blev til en godmodig
Bestanddel af den offentlige Moro. Og snart var der, uden at hver
enkelt ret vidste af det, foregaaet en <sp>Omdannelse af hele
Folkets</sp> Hjemmevaner, <sp>Levesæt og Begreber</sp>.

Som første Regel gjaldt nu, at <sp>enhver</sp>, der var ugift, burde
<sp>snarest</sp> søge at <sp>indtræde i Ægtestanden</sp>. "Haand skal anden
toe, eller baade urene være". "Liden Byrde er lang Vej tung";
men "han fører godt Læs i Gaarde, en god Hustru faar". Ingen
frygte for Udkommet, "thi Tugt haver Ære, og Tro haver Brød".
Den ugifte er udsat for allehaande Fristelser. "Sulten Lus bider
værst". Men "Ægteskab kan vel tæmme en, var han end saa
vild"<footnote>Peder Lolles Samling af danske og latinske Ordsprog, 
udg. af R. Nyerup 1828. No. 748, 838, 946, 1068. -- Peder Syv: 
Danske Ordsproge I 152, II 62-65. </footnote>.

Tidligere havde den ugifte Stand rummet mange af Landets
anseeligste Mænd og Kvinder: Kongens Kansler, Bisper,
Abbedisser og Priorinder. Nu vænnede man sig mere og mere til i 

de ugifte at se en lavere Stand, ved hvilken der heftede Plet, og
forud for hvilken enhver gik, der ved Giftermaal var bleven
ophøjet til "Dannemand" og "Dannekvinde". Det første, stærkt
iøjnefaldende Udtryk for denne nye Følelse viste sig Aar 1570.
Endnu i Aaret 1545 havde man uden Betænkelighed valgt den
teologiske Professor Dr. Jens Sinding til Universitetets Rektor,
skøndt han v£r ugift<footnote>H. Rørdam: Kjøbenhavns Universitets 
Hist. I 556. </footnote>. Men da Rektorvalg skulde foregaa i Maj
1570, gav den afgaaende Rektor forgæves sin Stemme til
Professor Katholm. Niels Hemmingsen fulgte ham vel, idet han
udtalte: "Ogsaa jeg giver Magister Katholm min Stemme, trods det,
at han er ugift. Vi have nemliget forudgaaende Eksempel herpaa
i Dr. Sinding, der, skøndt ugift, dog blev valgt til Rektor". Men
Professor Niels Scavenius, der havde været Luthers ivrige
Tilhører i Wittenberg, udtalte det forløsende: "Jeg giver Professor
Hammer min Stemme. Han er ikke blot en flittig Mand, <sp>men
er baade gift og hjemfaren</sp>". Alle de efterfølgende stemte
ligesaa. -- Afstemningen fik et ejendommeligt Efterspil. Dagen
efter frabad nemlig den nyvalgte sig Æren, da han følte sig for
ung og uerfaren til saa betydningsfuld en Post. End ikke denne
Vægring kunde samle Stemmerne om Prof. Katholm, skøndt han
iøvrigt var den nærmeste. Man valgte igen en anden<sp>
Ny kirkehistoriske Samlinger I 37-38. </sp>. Denne
haarde Lære synes at have frugtet. November Maaned samme
Aar stod Katholms Bryllup med Elisabeth Hasebard, hvorved
han fik Sjællands Bisp til Svoger; og otte Maaneder efter hendes
Død ægtede han en Enke med en talrig Børneflok<footnote>
Holger Rørdam: Kbhvns. Univs. Hist. II 558-60. </footnote>.

Regnede man saaledes blandt de højlærde, er det let forstaaeligt, 
at man i andre Samfund krævede gift Stand som ligefrem
Betingelse for blot at optages. I Bødkerlavets Skraa i Odense af
1551 kom det saaledes til at hedde: "Hvo, som Bødkerembedet
herefter vil vinde, han skal være en skellig Person til Ægte"<footnote>
Aktstykker o. s. v., udg. af Fyens Stifts literaire Selskab I 
(Odense 1841) 55. </footnote>.
Hvor vidt man overhovedet gik i Hensyn til Ægteskabets Fremme,
kan ses af følgende lille Træk. Da Bispen i Trondhjem var død
1595, skrev Lensmanden til Rektor og Professorer ved
Københavns Universitet og bad dem anbefale Regeringsraaderne at
vælge den afdødes Søn til Efterfølger og anførte herfor som
Grund: "kunde saa, ved hans Anseelse udi samme Embede, hans
tre fattige Søstre blive desbedre og snarere vel forseet" 
[forsørgede]<footnote>Ny kirkehistoriske Samlinger I 347. </footnote>. 
I Aaret 1634 gik det Rygte i Danmark og Sverige, at nu 

havde ogsaa Pave Urban VIII og alle Kardinalerne besluttet at
gifte sig<footnote>Charles d'Ogier: Dagbok öfver dess resa i 
Sverige 1634 (Sthlm. 1828). S. 35. </footnote>.

Det var da <sp>enhver overordnets</sp> naturlige Pligt <sp>at sørge
for sine undergivnes Giftermaal</sp>. Hvor dette lykkedes i
fortrinlig Grad, blev det fremhævet i vedkommendes Eftermæle.
Denne Form for Ros er derfor hyppig i Datidens Ligprædikener,
og ganske naturligt faldt det at tilføje, at af samme Grund var
ogsaa de efterlevende ugiftes Sorg saa stor. Ved Fru Margrethe
Breides Grav hed det f. Eks.: Hun befordrede sine Jomfruer "til
gode Vilkaar og fornemme Giftermaal, hvorfor ogsaa de, som
endnu i hendes Tjeneste ere efterladte, hendes dødelige Afgang
bedrøveligen begræde"<footnote>Nærværende Skrift IX 31-32. </footnote>.

Som næste Regel gjaldt, at <sp>enhver, hvis Ægtefælle døde,
skulde snarest gifte sig paany</sp>. Det var Pligt mod sig
selv, det var Pligt mod de mange, der sad ledige. Og her gjaldt
ingen Aldersgrænse. Christian Pedersen havde vel antydet en
saadan ved Ordene: "Gud vil ikke, at nogen Enke, som er mindre
end 60 Aar, skal love Kyskhed." Men Menigheden saa ikke
snævert paa Apostelens Ord og fjærnede Grænsepælene. Og
hvorfor ikke? "Bid byder anden ind". Gamle Katte labe ogsaa
Mælk". "Man sætter ofte en Streng paa en gammel Gige". "I
gamle Gryder koges og Lammekød"<footnote>Peder Lolles Samling 
af danske og latinske Ordsprog, udg. af R. Nyerup, Nr. 541 og 
954. -- Peder Syv: Danske Ordsproge I 16 og 85.  II 65. </footnote>. 
Den efterlevende havde
frit Valg mellem alle Aldersklasser, ingen var for gammel til at
byde eller bydes op endnu engang.

Strengt taget burde man vente med nyt Giftermaal et Aar efter
sin Ægtefælles Død, vente "Sørgeaaret ud", som det kaldtes.
Derfor faldt ogsaa Samtalen saa mellem en fransk Udsending
paa Rejse i Sverige og en Præst, der begræd Tabet af sin Hustru:
"I maa vel ikke gifte Eder paany, kan jeg tænke mig. (Jeg troede
nemlig, at Præster for Embedets Værdigheds Skyld skulde vise
større Afholdenhed end Lægfolk.) -- Jo, vist maa jeg det, men
-- (og her sukkede han) - ikke førend Sørgeaaret er omme"<footnote>
Car. Ogerii Ephemerides (Lut. Paris. 1656) p. 210. </footnote>.

Denne Bestemmelse overholdtes dog langtfra med Strenghed.
For at nævne et Par Eksempler, saa mistede Raadmand Laurids
Tøgersen sin første Hustru i Slutningen af Marts 1570 og ægtede
sin anden den 26de November samme Aar.<footnote>Saml. til jydsk 
Historie og Topografi I 225. </footnote> Præsten Christian
Niels Juel skriver i sin Dagbog: "Min kære Hustru, Agnete
Vitusdatter, hensov i Herren mellem den 21de og 22de November 

1575. Den 7de Februar 1576 blev mig trolovet Anna Svendsdatter. 
Den 24de Juni samme Aar fejredes mit andet Bryllup, i
Vadegaard med velagt, dydig og ærbar Anna Svensdatter"
<footnote>Ny kirkehistoriske Samlinger V 366-67 </footnote>. At
ogsaa Præsteenker kunde have Hast, fremgaar af samme
Dagbog, hvor det hedder: "Den 27de September 1563 døde Pastor
Jens Eriksen i Borregaard. Den 16de Januar 1564 fejredes
Brylluppet mellem Pastor Jens Eriksens (salig Ihukommelse) 
Efterleverske og hæderlig Ungkarl Niels Jensen fra Brøtrup"
<footnote>Ny kirkehistoriske Samlinger V 354-55. </footnote>. Heftig
Sorg og hurtigt Giftermaal findes skildret i følgende Stykke af en
bevaret Trøstetale til dem, som sørger over Tabet af deres
nærmeste:

<img>
Fig. 22. Hurtigt Giftermaal paany. Enken bortfæstes i den ene Ende af Kirken,
medens hendes forrige Husbond begraves i den anden Ende af Kirken.
(Træsnit af Hans Burgkmair.)

"Det skete 1564, den Tid den svare Pestilentse regerede, at
der var en Mand i Sjælland ved Navn Mads Smed. Han havde
en Hustru, som blev af samme Krankhed død. Saa blev samme
Mand vred, tog en Økse og hug fire eller fem Skrammer i sit
Bord og med samme Ord bespottede Gud og sagde: O Du,
Gud! havde jeg nu fat paa Dig, da skulde jeg hævne mig paa Dig
for min gode Hustru, Du tog fra mig. -- Siden hændte det sig,
at han fæstede en anden. Og saa døde den straks. Saa trolovede
han sig da en anden samme Dag, og den ogsaa straks døde. Saa 

ved Døden straffede Gud hannem for den Bespottelse, han gjorde,
at han havde tre Hustruer paa tre Uger"<footnote>
Ny kirkehistoriske Samlinger I 150. </footnote>.

Selv om man af Anstandshensyn tøvede noget med Brylluppet,
var det derimod meget almindeligt, at man <sp>snarest muligt
fik afgjort, hvem den næste skulde være</sp>. Fra Aar
1582, da Trolovelse blev lovbefalet, fulgte Trolovelse gerne
temmelig hurtigt efter Begravelsen, stundom endog kun fjorten
Dage<footnote>Nyt historisk Tidsskrift V 184-85. </footnote>, 
og <sp>Sørgeaaret blev</sp> nærmest den Tid, <sp>hvor man
sørgede for at bringe alt i Orden til nyt Giftermaal</sp>,
ved f. Eks. at foretage Skifte med tidligere Kuld Børn o. s. v.
Det hørte snarest til Sjældenhederne, naar, som Doctor Sperling>
beretter, han midt i Sørgeaaret friede til sin Formands Enke og
hun endnu ikke havde bestemt sig, hvad vel ogsaa i dette
Tilfælde nærmest var begrundet i, at de to, der forud havde meldt
sig -- Bispen i Stavanger og Rektoren i Bergen -- var
vanskelige at træffe Valg imellem<footnote>Dr. Otto Sperlings 
Selvbiografi, overs. af Birket Smith. S. 26. </footnote>. 
Det var sikkert Biomstændighederne
mere end Sagen selv, der vakte Anstød, naar det 1571 hed fra
Bergen: Præsten "Hr. Christoffer i Kinservig skrev Hr. Niels'
Efterleverske paa Voss til og bejlede til hende, og det var ikkun
tre Uger, eller ved det Pas, efter hendes salig Husbonds Død,
hvorover hun var højligen fortørnet, at han vilde hende saa
vanære"<footnote>Norske Magasin I 435-36. </footnote>. 
Det mest krænkende laa dog vistnok i, at Hr. Christoffer
gik vel vidtløftigt til Værks. Paa samme Tid friede han nemlig
tre Gange til Hr. Absalon Pedersens Datter, desuden til
Torberns Datter, til Mikkels Svigerinde, til Rasmus Raadmands
Datter og avlede Børn med en Garpekone, hvorfor ogsaa Bispen
maatte give ham Tilhold om snarest at træffe Valg og indgaa
Ægteskab.

Hyppigt <sp>blev Beslutningen om</sp>, hvem den næste skulde
være, <sp>tagen inden den afgangne Ægtefælles Død og
efter Sam rå ad med denne</sp>. Begge Parter vidste jo, at nyt
Giftermaal skulde indgaas; det var da netop Tegn paa lykkeligt
Samliv og fuld Forstaaelse, naar man ved Dødslejet kunde enigt
træffe Valget. Med Rette fremhæves derfor dette oftere i
Ligtalerne. Saaledes hedder det om Niels Friis: Da hans første
Hustru, Dorthe Gyldenstjerne, var død den 6te Marts 1634,
"haver han levet et enligt Liv udi stor Sorrig indtil Aar 1635 den
10de November, paa hvilken Dag han efter sin afgangne Hustrus 

Raad og Begæring, da hun laa udi hendes yderste, haver ladet
tiltale" Ulrik Sandberg om hans Datter Jomfru Anne<footnote>
Jacob Matthiesen: Ligprædiken over Niels Friis. 1654. 4to. 
Bl. F. 2. </footnote>.

Hvor dyb en Rod denne Fremgangsmaade har slaaet, og hvorvel 
den stemmer med Folkets Karakter, kan ses af, at den i
Jylland har holdt sig uforandret indtil vore Dage. Det er ganske
Forholdene fra det 16de Aarhundrede, naar det hedder om
Vendelboerne endnu i det 19de: "Mærkelig er den Sindsro, hvormed
enhver ser sin Død i Møde. Man taler aldeles ugenert om den i
Sygestuen, og den syge anordner alt ... hvem der skal gøre
Kisten og hvem Konen eller Manden skal ægte, naar vedkommende
selv "vel er henne". Er Sygelejet langvarigt, er Partiet alt afgjort
for den efterlevende, før den syge "er henne"; men under
almindelige Forhold indledes den foreløbige Behandling af det andet
Ægteskab paa Begravelsesdagen. Paa en saadan gjordes der
engang en Enke fire forskellige Ægteskabsforslag, og desuagtet
kunde hun med en vis Stolthed svare: "det er allerede for
sildigt". At en Mand eller Kvinde kan "sidde hen uden Medhjælp"
betragtes som en ren Umulighed, naar vedkommende har smaa
Børn og en større Husstand . .. "Hvor een Kiste bæres ud,
bæres to ind" er et betegnende Udtryk for Fordelen og
Nødvendigheden af et fornyet Ægteskab<footnote>Samlinger til 
jydsk Historie og Topogr. II 86. </footnote>.

Ganske de samme Forhold gentager sig sydligere, f. Eks. i
Hammerum Herred. Om Skik her hedder det: "Ret ofte bliver
Efterfølgeren kaaret allerede ved selve Begravelsen". At dog ogsaa
under saadanne Omstændigheder Finfølelsen kan gøre sig
gældende, er malende udtrykt i Beretningen om den unge Kone paa
Kirkegaarden. Hun fulgte sin Mands Lig til Graven, men da hun
<sp>syntes</sp>, der var nogen der rykkede hende i Kjolen, vendte hun
sig om og sagde skarpt: "Itte et Ord, før Peer er i æ Jord"<footnote>
Gamle Minder eller det Hammerum Herred, som forsvinder. (Herning 1889.) 
S. 54. </footnote>.

*

Naar som i det 16de Aarhundrede, baade Skik og Brug og
religiøs Pligt <sp>bød stadigt at gifte sig paany</sp>, kunde den
enkeltes ægteskabelige Liv blive broget nok og Traadene i det store
Familjetæppe flettes sammen, saa at hele Byer og Herreder løb
i eet, og selv en dreven Tingskriver knap kunde finde Rede. Et
Par Eksempler vil anskueliggøre dette.  



Den højere Gejstlighed gik efter Evne i Spidsen. Niels
Hemmingsen var tre Gange gift. Fra den første Hustru blev han skilt
i begges levende Live, men fra de to sidste skilte kun Døden
ham<footnote>Holger Rørdam: Kbhvns. Universitets Hist. II 441. 
</footnote>. Biskop Peder Hegelund i Ribe var ligeledes tre Gange
gift<footnote>Saml. til jydsk Hist. og Topografi I 255-56. </footnote>. 
Sjællands Bisp, Poul Madsen, var fire Gange gift. Da den
fjerde Hustru var død, hensad han mærkeligt nok tolv Aar som
Enkemand<footnote>Saml. til jydsk Historie og Topografi I 222. 
-- H. Rørdam: Kjøbenhavns Universitets Historie II 460. </footnote>. 
Slig Skrøbelighed gav Anledning til, at Lægmænd
kunde overgaa Gejstligheden. Jens Andersen i Vejlegade i
Nakskov f. Eks., der døde i Begyndelsen af det 17de Aarhundrede
70 Aar gammel, havde haft seks "ægte Hustruer"<footnote>
Nyt hist. Tidsskrift V 189. </footnote>, og
Raadmand Poul Hansen i Skelskør overlevede endda alle sine seks<footnote>
P. Edvardsen Friis: Skjelskør. S. 268. </footnote>.

Forvirringen opstod dog først ret, naar ogsaa Hustruerne havde
været oftere gift. Som Eksempler paa Saadanne efterspurgte Enker
kan nævnes: Den tidligere omtalte Fru Gjørvel Faddersdatter,
der var tre Gange gift. Fru Ellen Pallesdatter Ulfeld, der var
ligesaa<footnote>Aktstykker, udg. af Fyens Stifts literaire Selskab 
II 55. Anm. 4. </footnote>. Elisabeth Hegelund ægtede først Biskop 
Jacob Holm i Aalborg, dernæst Borger sammesteds Laurits Skriver, endelig
holdt hun paany sit Indtog i Bispegaarden som den 64aarige
Biskop Christen Ribers anden eller tredje Brud<footnote>H. Rørdam: Kjøbenhavns Universitets Historie III 607. </footnote>. Ellen Hansdatter
i Odense var gift først med Biskop Nielsjespersen, dernæst med
Juveler Didrik Fiuren, endelig med Dr. med. Jens Mule. Denne
ægtede efter hendes Død Anna Villumsdatter, der fødte ham otte
Børn og efter hans Død ægtede Dr. Schultz<footnote>Suhm: 
Samlinger t. d. Danske Hist. I 2, 9-10. </footnote>. Raadmand Peder
Sjunesens Datter, Anna, var gift med Rektor Christensen i
København, Præsten Fædder i Stege og Professor Svendsen i
København<footnote>H. Rørdam: Kjøbenhavns Universitets Historie 
II 592. </footnote>. Oluf Bagers Datter, Anna, var gift med Borger
Rensing i Odense, Herredsfoged Christian Kjer og Præsten i
Hesselager, Hr. Peder<footnote>Vedel Simonsen: Bidrag til 
Odense Bys ældre Historie III 91. </footnote>. 
Den 19de Januar 1567 gjorde Sorte
Tønnis i Bergen "sit Bryllup med Grete Frises. Var dette hendes
tredje Bryllup, tog hun ingen Skænk af dem, som var Indbudne"<footnote>
Norske Magasin I 322. </footnote>.
Den 19de Oktober 1568 døde sammesteds "Hustru Barbara,
Borgemester Anders Skrivers, en from, stille Dannekvinde, som
havde fire Gange været gift"<footnote>Norske Magasin I 353. 
</footnote>. "Den 16de Februar 1567 stod
Peter Kandegyders Fæstensøl med Anne Dinklas, var det hendes
femte Ægtemand"<footnote>Norske Magasin I 324. </footnote>. 
Anna Knudsdalter var gift først med Provst
Roed i Odense, saa med Sognepræst i Dalby og Stubberup, Hr.
Frands, derpaa med hans Eftermand. Derefter ægtede hun Søren
Olufsen, med hvem hun levede i tretten Aar. Ved hans Død 

indlod hun sig, 68 Aar gammel, i nyt Ægteskab med Hans
Grønlund, og efter 22 Aars Samliv med denne døde hun endelig 1611
90 Aar gammel<footnote>Saml. til Fyens Hist. og Topogr. VI 30-31. 
-- Bloch: Den fyenske Gejstligheds Historie I 737. -- E. Pontoppidan: 
Danske Atlas III 445. </footnote>.

Familje-Forklaringer kunde under slige Forhold tage sig
saaledes ud: Biskop Kingos tredje Hustrus Bedstemoder, Karen
Bruun, havde været tre Gange gift, sidste Gang som den tredje
af Magister Taulovs fire Hustruer. Denne Karen Bruuns Datter
af første Ægteskab, Kirsten, blev fire Gange gift<footnote>
C. T. Engelstoft: Odense Byes Historie, 2. Udg. S. 214 Anm. </footnote> 
og i andet Ægteskab havde hun o. s. v.

Det store Spørgsmaal var: <sp>i hvilken Aldersklasse skulde
man vælge sin Ægtefælle?</sp> Det laa jo nærmest at <sp>ægte en
jævnaldrende</sp>. Thi "lige Børn lege bedst". "Ung hos ung".
"Til ungt Kød skal man have let og tørt Ved". "Bedre er ungt
Hønsekød end presset Kallun". "Man skal æde Pølsen, mens
hun er varm"<footnote>Peder Syv: Danske Ordsproge II 64. -- 
P. Lolles Saml. af danske og latinske Ordsprog, udg. af R. 
Nyerup, No. 258. </footnote>. Derfor lød ogsaa endnu hundrede 
Aar efter de fynske Pigers Morgenbøn<footnote>Biercherods 
Optegnelser. G. K. S. no. 2499. 4to. </footnote> saalunde:

<tab> Den gamle og den kolde,
<tab> O Herre, Du selv beholde!
<tab> Den unge og den væne,
<tab> O Herre! Du mig sende!
<tab> Den gamle i Graven din!
<tab> Den unge i Armen min!
<tab> Gud høre og gøre det! Amen.

Slet saa let afgjort, som det saaledes kunde stille sig for et ungt
Sind, var Sagen dog ikke. Det var tværtimod givet, at jo yngre
en Kvinde var, des højere kunde hun sigte; men højt Sigte ramte
gerne en ældre. Hed det ikke: "Pige under tyve Aar skal tage
højere Mand, under tredive Ligemand, under fyrre og siden i hvo
der kommer"<footnote>Peder Syv: Danske Ordsproge I 88. </footnote>. 
Hvad hjalp det at ægte en ung Daare? "Saks og
Ragekniv daare mangen fager Viv". "Bedre er snild Tunge end
kæmmet Hoved". "Med Alder vokser Visdom". Kærlighed? De
unges Kærlighed er som Spaaneild, snarere slukt end tændt.
Nej, "Kærlighed kommer af Omgængelse". Og "Alvor og
Gammen, de kunne bedst sammen"<footnote>Peder Lolles Saml. 
af Ordsprog ved R. Nyerup no. 326, 607, 694 og 861. -- 
Peder Syv: Danske Ordsproge I 220 og 222.  </footnote>. 
Derfor <sp>gammel Mand og ung Hustru</sp>.

Ogsaa fra den unge Bejlers Synspunkt kunde det stille sig som
rettest at søge ikke en ung, men <sp>en ældre</sp> "<sp>Medhjælp</sp>".
Det var godt nok, at ens Hu stod til en ung. Men: "Du skal ej
attraa -- det, Du ej kan faa". Forfarenhed viser derhos, at alt 

omskiftes, og det er ikke alt Guld, der glimrer. "Unger Engel
vorder gerne gammel Djævel". "Blanke Møer, tit skidne Søer".
"Ingen Kat er saa venlig, den haver jo skarpe Kløer". Men er
man der først, kan det ej gøres om. "Det er ej Hestebytte; Du
haver taget det, Du maa beholde det"<footnote>Peder Lolle o. s. v. 
no. 730, 892. -- Peder Syv o. s. v. I 86 og 215. </footnote>. 
Nej, nej, saa hellere se
sig godt for i Tide, vælge den, der har staaet sin Prøve. At ægte
en Enke er "fortjenstligt". "Det er lovligt man forseer -- de
Enker, som sig ærligt teer". Ja "ærlige Enker bør enhver at
beflitte sig paa"<footnote>Hans Thomissøn Stege: Cleopatra, en 
historisk Tragedie. (Kbhvn. 1609.) Bl. D.</footnote>. 
"Bedst at bage Brød i gamle Ovne". "Bedst at
bade i gamle Kar,da stikker man ej Splinter i Bagen". Desuden:
"Man finder det i Enkens Bo -- som ikke'er i Pigens Sko".
"Hvo som tager en Enke -- faar Bord og Bænke -- og meget
at paatænke". "Af fede Stege dryppe fede Draaber". Hvorfor
frygte Udseendet? "Det kives ej alt, som sort er". "Sort Ko
giver hvid Mælk". "Brun Nød, Kærne sød". Her hjælper ej at
betænke sig. "Katten vil vel have Fisken, men han vil ej væde
Kloen". "Bedre godt Smør end sur Sild". "Faa først, flaa siden".
Førsten gammel, saa en ung. Kommer Tid, kommer Raad.
"Genslag er ej aflagt"<footnote>Peder Lolle o. s. v. no. 574, 
672, 780, 781, 821, 823, 995. -- Peder Syv o. s. v. I 85, 211, 
II 65, 138-40. </footnote>.

Men <sp>naar man saa havde</sp> fulgt Herrens Bud og Fornuftens
Stemme og <sp>som ung ægtet en gammel, kunde man</sp> ogsaa
nok ønske <sp>som gammel at ægte en ung</sp>. "Det kommer op i
Tø -- hvad man fjæler i Sne". "Mangen faar det til sin Nadver,
han skulde haft til sin Davre". At forblive Enkemand skikkede
sig ikke. "Det er fladt at drukne paa tørt Land". Man kunde
ganske vist paany ægte en Enke. "Men den ræddes at komme i
Sæk, som før haver været". Saa heller en pur ung. "Ung hos
ung, ja dobbelt ung, thi den gamle er to Gange Barn, og den
unge har Barnet i Ærmet". Spot var vel ikke udelukket, og der
kunde hviskes:

<tab> En haard Nød og en stumpet Tand,
<tab> En Hustru ung, en gammel Mand
<tab> Tilsammen sig ej skikke kan.

Men hvo undgaar lønlig Spot? "Den skal have lange Arme, alle
Munde vil lukke". Af virkelige Indvendinger var der ingen med
Vægt. "Gammel Mand og ung Hustru, visse Børn"! Dem var
der nu Raad til at føde. "Ung Hustru, gammel Mands Død"!
Aa, "der er knortet Tømmer i gamle Huse". Og i værste Fald:


<tab> Hos en Pige af atten Aar,
<tab> Med sorte Øjne og gult Haar,
<tab> Med hvide Hænder og smalle Lænder
<tab> Man ret vel sit Levnet ender<footnote>Peder Lolle 
o. s. v. no. 473, 883, 926, 1057. -- Peder Syv o. s. v. I 84-85.
II 62-65. </footnote>.

Gjorde man da Ægteskabets det store Regnestykke op, saa
stemmede det. "Alle smukke Piger vil gerne have Mand -- saa
vil og den grimme, om hun ham fange kan". "Man vorder ked
af eenhaande Mad". Summa: "Somme æde Et, og somme æde
et Andet, saa bliver al Mad æden"<footnote>Peder Lolle o. s. v. 
no. 383, 476. -- Peder Syv o. s. v. I 216. </footnote>.

*
<sp>De tre nordiske Lande havde forskelligt Syn paa
denne ægteskabelige Vekseldrift</sp>. I <sp>Sverige</sp> lykkedes
det ikke den nye Opfattelse at faa fuldt Fodfæste. Man vedblev
at se paa Forbindelser med Misforhold i Alder som unaturlige.
Gustav Vasa havde vel selv givet Eksempel, forsaavidt hans
tredje Hustru kun var seksten Aar gammel, medens han var 58.
Men almindelig Skik blev det ikke. Ærkebiskop Laurentius Petri
udstedte endog 1560 Forbud mod, at Præster maatte vie Par,
hvor Aldersforskellen var stor. Endnu Aar 1673 tilraadedes det
Præsterne at afværge Saadanne Ægteskaber<footnote>Sv. Bælter: 
Hist. Anmärkningar om Kyrko-Ceremonierna. 2. Upl. (Stkhlm. 1783.) 
S. 504. </footnote>.

Men i <sp>Danmark</sp> og <sp>Norge</sp> blev Skikken almindelig. Idet
man gik ud fra, at alle burde være gifte, mente man, at dette
netop paa en hensigtsmæssig Maade opfyldtes ved, at
Ægtefolkene ikke var jævnaldrende, men at ung ægtede gammel,
gammel ung. Herved opnaaedes, at Summen af de enkelte
Ægtepars Aar, delt med to, vedblivende svarede til den kraftigste
Alder mellem tredive og fyrre. Selvfølgelig kunde Skæbnen spille
Puds, som naar Peder Jensen Suur i Nakskov maatte bie med
at ægte Tyre Sørensdatter indtil hans Hustru, Gertrud, endelig
106 Aar gammel 1621 afgik ved Døden<footnote>Nyt historisk 
Tidsskrift V 189 og N. Jacobsens Udtog af det dér benyttede Haandskrift. 
</footnote>. Men som Regel var
Goderne de overvejende. Det hede Blod blev passende
kuldslaaet, naar ung og gammel blev eet. Enken fik en fornøden
Medhjælper i den unge Mand, og han en kyndig Medhjælperinde
til den ofte betydelige Virksomhed, han straks overtog. Særlig i
saa Henseende var Ordningen god. Hvad enten det var en Gaard, 

en Handel eller et Haandværk, hvis Drift han gik ind til, saa
standsedes den altsaa ikke ved Dødsfald, men holdtes frisk ved
Giftermaal. Forholdene modnede ham hurtigt. Om Dagen
vrimlede det med Virksomhed og Ansvar i Mark, i Bod, i Bing, i
Værksted; og om Natten vrimlede det med Stedbørn, stundom
af flere Kuld, i Stuens Himmelseng og Slagbænke. Her var nok
at tage fat paa. Og var end ikke alt, som det burde, eller som han
kunde ønske sig det, saa udvikledes han dog til en dygtig Mand,
der vel engang kunde vælge en ny "Medhjælp" og haabe paa en
glad Alderdom med en ung Hustru ganske efter sit Hjerte.

Datiden havde naturligvis aabent Øje ogsaa for Ordningens
svage Sider. Med stor Uforbeholdenhed udtalte man sig herom.
Det første Ægteskab med Enken eller Enkemanden stod for den
almindelige Bevidsthed som en Slags trang Forskole, og mangen
blev sky og var ikke til at faa derind. Da Christian den Fjerde
December 1611 fik Meddelelse af Statholder Gert Ranzau om,
at dennes Hustru, Fru Tale Thott, var død, bevidnede han den
sørgende Ægtemand sin Deltagelse paa følgende ejendommelige
Maade: Kongen tømte et stort Glas Vin og sagde til Trøst: "den
Kone var ogsaa meget for gammel". Og, som Sigvard Grubbe
lunt bemærker i sin Dagbog, "Ægtemanden lagde sig de Trøstens
Ord paa Hjerte og ægtede nogle Maaneder efter istedetfor den
gamle en ganske ung"<footnote>Exhausto magno vitro vini ipsum 
consolabatur; nam erat nimis vetula. Maritus consolationem admisit 
et pro ista vetula duxit juvenculam post aliquot menses. Curriculum
vitæ Sigvardt Grubbii. 1. December 1611. -- Danske Magazin 4de 
Række IV 36. </footnote>. Ulemperne ved at skulle ægte en Enke
er malende fremhævede i en Folkevise<footnote>Jydske Folkeminder, 
saml. af E. Tang Kristensen II 337. </footnote> med Omkvædet: "Ikke
vil jeg den Enke love; jeg er ikke voksen end".

<tab> Mine Frænder og Venner gaa sammen i Raad,
<tab> At jeg skulde love mig den Enke i Aar.
<tab> Der jeg kom i Enkens Gaard,
<tab> Jeg hørte ikke andet end Børneskraal.
<tab> Først jeg taled til Enken et Ord,
<tab> Da bar hun mig den døde paa Bord.
<tab> Hun ringler med Nøgler, hun slaar med Dør
<tab> "Gud naade hans Sjæl, der jeg havde før!"
<tab> Nu rider jeg mig op under Ø,
<tab> Der fæster jeg mig saa væn en Mø.
<tab> Jeg fæsted en Mø, for hun var saa skøn,
<tab> Saa vred jeg Vidjen, mens den var grøn.
<tab> Ikke vil jeg den Enke love; jeg er ikke voksen end.

Man var ogsaa klar over, at lige saa vel som en ung Mand
hurtigt kunde udvikles ved at ægte Enke med Børn og stor 

Bedrift, kunde det gaa den modsatte Vej og baade han, hun,
Børn og Gods derved ødelægges. Det hedder herom i en
dengang yndet Bog<footnote>Vnge Karlis oc Drengis Speiel. 
Udsæt paa Danske aff Rasmus Hanssøn (Kbhvn. 1571) Bl. Oi-Oij. 
</footnote>: "Degode Enker siger almindeligt: "O Herre
Gud, der seer ingen mit Tingest til Gode. Var ikke det, da skulde
jeg aldrig gifte mig i mine Dage". Det lykkes stundom vel for
dennem, men stundom slet inte. Fordi mangen ærlig
Dannekvinde, naar man siger hende af [*c: om] en from Dannemand,
som tilforn haver været i Ægteskab, da svarer hun: "Han er en
gammel Mand, og jeg er ikke heller ung; han gider lidet gjort og
jeg end mindre; hvoraf skulle vi da nære os? Jeg maa have en,
som kan arbejde og forhverve noget og gøre mig og mine Børn
til Gode, ellers vil jeg heller sidde for mig selv." -- Saa kommer
da en ung Karl, hvis Moder hun maatte vel være for Alders
Skyld; han smigrer for hende og giver hende søde Ord. Det
varer en føje Tid, indtil han faar Magt over hende og over hendes
Børn, Hus og Gods, og hun faar aabenbaret ham, hvad
Penninge og Klenodier hun haver (Fig. 23). Straks bliver af de søde
Honningord sur Eddike og aller bittrest Encian. Han forviser
hende med sine Børn uden Døren, gaar ud til Driks den ene
Dag efter den anden, praler og brasker, dobler og spiller,
slemmer og demmer, og fordøjer hvad hun med sin fattige Husbond
haver til Hobe samlet. Naar han da har drukket sig fuld og galen,
kommer han hjem om Natten. Taler hun da noget til hannem,
at det gaar ikke ret til, saa skal hun være ilde tiltalt, bandet,
slagen og dragen. Da maa hun hedde hans gamle Sæk og Tudse
og andre flere ubekvemmelige Navne" o. s. v.

Der maa have været nok af Forbilleder til en Beskrivelse som
denne, thi den gentages oftere, ogsaa paa Vers<footnote>
Af Skuespillet "Kortvending". Danske Samlinger I 231-32. </footnote>:

<tab> Al den Stund der hun sad Enke,
<tab> Andre at tjene kunde jeg ikke tænke.
<tab> Nu haver hun sig en ung Mand faaet.
<tab> Jeg frygter, det sidder hende inte godt.
<tab> Hende kan han ikke lide vel.
<tab> Om Natten jager han hende af Døre.

<tab> <tab> o. s. v.

Moralen samles i følgende Ord:

<tab> De gamle Kvinder ere ikke vise,
<tab> Der maatte sidde med Ro og Lise

<img>
Fig. 23. Ung Mand og gammel Hustru i det 16de Aarhundrede. Hun sidder med Fødderne 
paa Varmebækken og lader sig lokke af ham til at komme frem med sine Penge.
(Efter Havard.)


<tab> Udi deres ærlige Enkesæde
<tab> Og tjene Gud med Frygt og Glæde,
<tab> At de ville saa deres Ro bortskifte
<tab> Og med slige Gække dennem gifte,
<tab> Som hun tog denne ryggesløse Gæk.
<tab> Nu skal hun være hans gamle Sæk.
<tab> Men havde hun taget en midaldrende Mand,
<tab> Der lod sig raade af sin Forstand,
<tab> Da havde det været hende Lyst og Gammen,
<tab> Thi Lige med Lige kunde bedst tilsammen.

Trods al slig Moraliseren trivedes dog Skikken, der stemmede
saa godt med Tidens religiøse og verdslige Begreber. Det var
ikke blot Gaard, Handel og Haandværk, hvortil Skikken
passede; den fandt snart Ogsaa sin Anvendelse paa den <sp>gejstlige
Stand</sp>.

Meget hurtigt efter Reformationens Indførelse maatte nemlig
det Spørgsmaal opstaa, hvorledes skulde man forsørge en afdød
Gejstligs Enke og Børn. At Regeringen, der saa glubsk havde
tilvendt sig Kirkens tidligere Eje og saa karrigt forsørget dens
nye Tjenere, nu skulde have noget tilovers i Form af Pension
for disses Enker, var ikke at vente. Naar "Naadsensaaret" var
omme, stod de ganske hjælpeløse. At Menigheden skulde
forsørge dem, vilde være vel meget forlangt. Den maatte jo betale
Tiende og Afgifter som tilforn. Den var, i Begyndelsen i det
mindste, endog hyppigt imod, at Præster overhovedet giftede sig;
der var da ingen Grund for den til at udsætte Præmie for
Præste-Efterladte. Men dø af Sult burde de dog heller ikke. Man fandt
da paa den simple Udvej at paaligne Eftermanden Byrden ved
kun at bortgive Kaldet enten til den foregaaende Præsts Søn
med Forpligtelse til at sørge for sin Moder eller Stedmoder, indtil
hun muligt blev gift paany, eller til den, der selv vilde ægte
Enken. Det er jo "lovligt", man forseer -- de Enker, som sig
ærligt teer.

*

<sp>Gejstligheden</sp>, Ægteskabets ypperste Lovsynger, blev da
ved en underlig Skæbnens Ironi den Stand, der fik mindst
Frihed til at knytte det, som den vilde. Kun første Hold havde frit
Valg. De senere fik i Reglen Hustru paanødt. Andre Folk havde 

dog Lov at vælge mellem Enker og kunde jo endelig i værste
Fald undlade Giftermaal. Men for hver, der søgte et
Præste eller Degnekald, hed det: <sp>denne Enke, eller Du faar ikke
Kaldet</sp>. Thi at en Præst eller Degn skulde være død uden at
efterlade sig Enke, hørte til de Særsyn, som man roligt kunde
lade ude af Beregning.

Intet Under, at den vordende Gejstlighed søgte at slippe
udenom. Man kunde jo i Tide ægte en Præsts Datter, blive hans
Kapellan og saaledes haabe engang at opnaa hans Kald mod
Løfte om at sørge for Enken. Af to Onder: heller Enken som
ledig Svigermoder i Huset med dog nogen Udsigt til at faa hende
paany "forseet" med en anden, end selv at ægte hende. Men fra
Regeringens Side set var dette meget misligt. Ad denne Vej fik
man nemlig en Hoben uheldige Personer ansat, hvis hele
Adkomst ofte kun bestod i at have besnæret en Præstedatter. Der
udstedtes da Aar 1597 skarpt Forbud baade i Danmark og Norge
mod, at nogen Præst paa egen Haand maatte antage sig
Kapellan<footnote>Ny kirkehistoriske Samlinger V 43. -- Norske 
Rigsregistranter III 518-19. -- Theologisk Tidsskrift V (1841) 
S. 185. (Engelstoft.) -- For Norges Vedkommende se L. Daae: 
Gejstliges Kaldelse i den norske Kirke efter Reformationen 
(Chr. 1879) S. 32. </footnote>. Paa Sjælland blev dette endog fortolket derhen, 
at ingen Præstedatter maatte i Faderens Live troloves eller vies med hans
Kapellan<footnote>Theologisk Tidsskrift 5te Række II 179. (C. T. 
Engelstoft: Om Beskikkelse af Kirkens Tjenere). </footnote>.

"<sp>Enken og Kaldet</sp>" var da Regeringens og Sognemændenes
Løsen. Naturligvis kunde der forekomme Undtagelser, som da
f. Eks. Hr. Markvor Hansen, Kapellan i Middelfart, 1585 virkelig
endte med at blive Præst i Munkebo, skøndt han nægtede at
ægte Kaldets forgældede Enke. Men her var ogsaa særegne
Omstændigheder. Samme Hr. Markvor havde i Pestens Tid
troligt forrettet Embedspligterne i Munkebo, medens Sognepræsten
og en stor Del af Menigheden bortreves af Sygdommen. Omtrent
Halvdelen af Kaldsmændene gav ham -- vel i taknemmelig
Erindring herom -- deres Stemmer trods hans Vægring, og Kongen
befalede da, at han skulde have Kaldet<footnote>Kirkehistoriske 
Samlinger II 246-51. </footnote>. I Skaane havde Aaret
tilforn de af Bispen anbefalede Ansøgere om Høje og Starby
af-slaaet at ægte Enken, da hun "var ved temmelig Alder og vel
bedaget". Sognemændene valgte i denne Anledning paa egen
Haand en Person, som ganske vist "var berygtet for utilbørlig
Sag", men til Gengæld villig til at ægte Enken. En af de
anbefalede Ansøgere, Mester Niels Kæmpe, "der tidt og ofte haver
besøgt og overløbet Kongen om de tvende Sogne", henvendte 

sig imidlertid endnu engang til Frederik den Anden og opnaaede
Kongebrev for, at han skulde have Kaldet<footnote>Ny kirkehistoriske 
Samlinger V 453-57. </footnote>. Det var dog næppe
Rosendans saaledes at faa Kaldet uden Enken. Dette fik Hr.
Niels Nielsen i Borbjerg i Nørrejylland at føle. Han havde lovet
at ægte Enken, men da det kom til Stykket, vilde han nødig,
"efterdi Kvinden er bedaget og haver fanget femten Børn". Men
herover vrededes man, særlig i Annekssognet, stævnede og
"platsede" Hr. Niels i Anledning af hans Løfte. Forgæves skrev
Frederik den Anden til Menigheden, at "Kirkerne ere stiftede
til Guds Ære og Tjeneste og ikke for Præstekvinder", og lod
derhos Bispen møde og indsætte ham i Annekssognet som deres
lovlige Præst. Næppe var Kongen død, førend Anneksbeboerne
begyndte at "platse" Hr. Niels paany. Regeringsraaderne maatte
da befale Bispen at "haandhæve ham i Kaldet" og befri den
ulykkelige for yderligere at "tribuleres af Kvindens Anhang"<footnote>
Jydske Tegnelser 23. August 1588. </footnote>.

Men som Regel gik alt sin rolige Gang. <sp>Den rette blev af
Herren kaldet ved Enken</sp>. "At dette var Praksis i
Danmark, det kan oplyses ved Eksempler i hundredevis"<footnote>
I. F. Fenger: Kirkehist. Samlinger I 283. </footnote>. Ligesaa
for Norges Vedkommende. Øvrigheden -- Provst, Bisp,
Lensmand -- virkede ganske aabenlyst med ved Forretningen, for at
Giftermaalsløftet kunde blive afgivet i den mest bindende Form<footnote>
Kirkehistoriske Samlinger 4de Række II 21-23. </footnote>.
Biskop Jens Nielssøn i Oslo henstillede Aar 1585 til Kongen,
om ikke norske Kald burde staa ledige det hele Naadsens Aar
ud, for at "den fattige Efterleverske kunde blive saaledes
forsørget ved Giftermaal, at hun kunde blive der fremdeles". De
lange Afstande i Norge og Efterretningernes deraf følgende sene
Gang nødvendiggjorde nemlig en længere Frist for Lysthavende
til at melde sig. Han raadførte sig i samme Anledning med
Sjællands Bisp, der gav ham et i det hele bifaldende Svar<footnote>
L. Daae: Geistliges Kaldelse i den norske Kirke efter Reformationen. 
S. 34. </footnote>.

Det er Minder fra disse Forhold, naar f. Eks. et Degnekald
opsloges ledigt paa følgende Vis: "Er jeg [Biskop Hans Vandal]
tjenstligst begærende, at dersom han [senere Biskop Bircherod]
kender nogen fattig Student i Kommunitetet, som er skikkelig
og ædru og vil være fornøjet med et temmelig godt Degnekald,
hvor der er en smuk, halvgammel Enke, som vel har Børn, men
har dog ingen af dem hos sig, thi de ere i Tjeneste hos
Godtfolk, han da vilde vise samme Person til mig"<footnote>
Historisk Tidsskrift 3dje Række III 136 Anm. 3. </footnote>. Eller naar det 

hedder: "Den 3. Juli 1582 gav Hr. Hans Provsten tilkende, at
dersom han vilde ham til det Kald (Rødby og Ringsebølle)
forhjælpe, var det hans Raad i Gud at ægte Hr. Rasmus's Formandens
Enke, hvilket han skriftligt samme Dag tilstod under
sin egen Haand i Provstens Dagbog"<footnote>Kirkehistoriske Samlinger 
4de Række II 22. </footnote>. Eller følgende trohjertige
Indberetning<footnote>Kirkehistoriske Samlinger 3dje Række V 488-89. 
</footnote> af 1592 fra Borgemester og Raad i Middelfart til
Fyns Biskop jacob Madsen, om hvorledes det var lykkedes dem
at stoppe en Lumskerup, der vilde have Kaldet først for bagefter
at vrage Enken. Den "unge Person", Sonne Lauritsen, som var
anbefalet dem af Bispen, havde nu prædiket til Prøve, "og vi
paa den Tid vare til Sinds at have villet give ham Kald. Men der
vi foreholdt hannem, om han vilde tage ved Margrethe, salig Hr.
Olufs Efterleverske, da svarede han os og var begærende, at vi
først vilde give ham hans Kaldsbrev beskrevet og forseglet, saa
vilde han paa nogen Tid tage sig udi Beraad, om han vilde tage
ved Kvinden eller ikke, fordi han paa den Tid ikke var til Sinds
at ville have hende. Hvorfor han ikke heller bekom hans
Kaldsbrev. Og Almuen, som den Tid var forsamlet paa Raadhuset og
hørte hans Gensvar, blev der saare fortørnet ved, og nu er til Sinds
og ikke vil give noget videre Kald paa hannem.....Vi ere
derfor nu til Sinds at lade Alting med samme Præstekald stille
opstaa en Tidlang, at vi des midlertid kan bespørge os om en
Person, som kan være duelig, først den almægtigste Gud til Ære,
og dernæst denne fattige Almue til Gavn og Bedste paa deres
Saligheds Vegne" -- men (det udtaltes ikke, fordi begge Parter
underforstod det) frem for alt: duelig til at tage ved Margrethe,
salig Hr. Olufs Efterleverske.

Det var ikke blot ved de mere afsides Kald, man fulgte denne
Fremgangsmaade. Den dreves dèr maaske til større Yderlighed,
som da f. Eks. den 34-aarige Pastor Erik Tuxen i Erindlev og
Olstrup paa Lolland ægtede sin Formands 66-aarige Enke,
Moder til ti Børn<footnote>Kirkehistoriske Samlinger II 191. 
</footnote>. Men Fordringen laa i Luften, og man efterkom
den saa vidt muligt overalt. Sjællands nye Biskop 1615, Poul
Resen, ægtede et halvt Aar efter Udnævnelsen sin Forgængers,
Peder Vinstrups, Enke<footnote>Holger Rørdam: Kjøbenhavns 
Universitets Hist. III 568 og 573. </footnote>. 
Sjællands Stiftsprovst, den før omtalte
Magister Katholm, der som Professor ikke havde kunnet blive
Universitets-Rektor, fordi han var ugift, giftede sig kort efter, 


men kunde saa, da han 1574 udnævntes til Stiftsprovst, ikke
ægte Embedets Enke. Næppe var imidlertid hans første Hustru
død, førend han pligtskyldigt indhentede det forsømte<footnote>
Samme Skrift II 560. </footnote>. Ja,
Biskop Christian Hansen i Aalborg følte sig endog, trods sine 64
Aar, forpligtet til at føre sin Formands Enke, 1631, paany som
Brud til Bispegaarden, skøndt hun i Mellemtiden havde gjort en
lille Afstikker ved at ægte en velhavende Borger i Byen<footnote>
Samme Skrift III 607. </footnote>. Man
forstaar, at en fremmed, der Aar 1627 besøgte Danmark, i god
Tro kunde opfatte Forholdene her saaledes, at <sp>gejstlige
Embeder var arvelige paa Spindesiden</sp>. "Døer en Præst",
hedder det i hans Rejseberetning, "ægter hans Enke en anden
Præst, som dog ikke maa tiltræde Embedet uden kongelig
Stadfæstelse"<footnote>Fr. v. Raumer: Briefe aus Paris I 72. </footnote>.

Det gik vel de fleste -- verdslige som gejstlige -- ens, naar de
som unge ægtede ældre Enker. Det var ikke for hendes Skyld
alene, at de "tog ved hende". Bagved Enken tegnede sig i
ubestemte Omrids en lykkeligere Fremtid, hvor de skulde faa Lov
at vælge sig en ung Hustru ganske efter egen Smag.
Taalmodighed saa længe. Her som i Naturen galdt det først "Slid-din Tid",
saa kommer Vaaren. Men de <sp>gejstlige Enker</sp> var grumme
<sp>sejglivede</sp>. Som Eksempel kunde allerede anføres den
ovenomtalte Anna Knudsdatter, der 1537-1575 var gift med tre
Præster i og ved Odense. I dette Aar gled hun dog ud af den
gejstlige Stand, og hendes to sidste Mænd, 1576-1611, var
vistnok Bønder<footnote>Saml. til Fyens Hist. og Topogr. VI 29-31. -- 
Bloch: Den fyenske Gejstligheds Hist. I 737. </footnote>. 
Men Pigen Aaluf, der 1585 ægtede Hr. Tolluf,
Præst i Nes i Hallingdal i Norge, holdt ud baade med ham og
hans Eftermand og dennes Eftermand. Ligesaa gik det Margrethe
Pedersdatter i Tysnes Kald i Norge. Dog skyldtes det her
maaske Trolddom. Præsten Nummer to passede hun nemlig paa "at
see, førend han fik see hende". Og den tredje Præst, der paa
Forhaand var saa bange for hende, at han i Naadsensaaret ikke
turde opholde sig i Præstegaarden, fortryllede hun efter en
Bryllupsfestved en velsmagende Spegesild, saa at han, skøndt trolovet
med en anden, dog straks friede til hende<footnote>L. Daae: Norske 
Bygdesagn I 32, 44-45. </footnote>. Vibeke Nielsdatter
var gift med ikke mindre end fire Præster i Rad i Thorstrup
Sogn, Ribe Stift<footnote>Danske Samlinger II 107. </footnote>. 
Det samme var Tilfældet med Anna Knudsdatter 
i Aasum og Ramsing i Salling<footnote>Gjessing: Jubellærere II 2, 172. 
</footnote>. Maren var gift med fire
Præster i Sællø i Norge; da den femte 1668 undslog sig for at 

ægte hende, brændte hun i Vrede alle Kaldets Dokumenter<footnote>
Budstikken VI (Chr. 1825) S. 576. </footnote>.
Ejendommeligst stiller dog Forholdene sig i Ljunge og Braaby
paa Sjælland<footnote>Kirkehistoriske Samlinger I 282-85. </footnote>, 
hvor to Hustruer holdt ud med alle Præsterne i
det 17de Aarhundrede. Marie Andersdatter var gift med de fire
første; Elisabeth Knoph med Nummer fire, fem og seks.
Afløsning skete lidt før Aarhundredets Midte. Provst Knoph, vistnok
Faderen til den, der skulde blive gift med de sidste tre, holdt
Talen over den, der havde været gift med de fire første: Hr.
Kasper, Hr. Peder, Hr. Oluf og Hr. Søren. Til Tekst valgte han
Ordene: "Haver jeg ikkun Dig, Herre." "Det haver Gud givet hende
her i Verden; det haver hendes Sjæl i Himmerige. Legemet
forventer hos de trende hendes Mænds Ben en glædelig Opstandelse."

Medens det her af syv i et Aarhundrede kun lykkedes for de
to at blive gift paa en frisk, saa stillede Forholdet i Gennemsnit
sig naturligvis saaledes, at den unge med Enken endelig i en sat
Alder blev Enkemand. Nu var det hans Tur at ægte en ung.
Denne Regel overholdtes med samme Nøjagtighed som hin
første. Kun sjældent ægtede ældre Gejstlige midaldrende, end sige
gamle Enker. Valget faldt i de fleste Tilfælde paa en ganske ung
Pige, og, hvor det paa Grund af Dødsfald maatte gentages, paa
en ung igen, saa at Reglen holdt Stik: jo ældre Mand, des yngre
Hustru. Naar vort Blik da med Deltagelse har fulgt hine Ofre
for Ur-Enkens Udholdenhed, saa er det en beroligende Følelse,
at deres Offer ikke var forgæves. Gennemsnitlig set tilkøbte de
nemlig herved andre Ret til at indgaa flere Giftermaal, stadigt
med unge. Niels Hemmingsen ægtede som 70-aarig sin tredje
Hustru, den unge Birgitte Lauritsdatter. Hun var i sytten Aar
gift med ham, sad seks Aar Enke og overlevede fremdeles sin
næste Mand Hofpræst Guldager<footnote>Holger Rørdam: Kjøbenhavns 
Universitets Historie II 441. </footnote>. Biskop Peder Hegelund i
Ribe, 51 Aar gammel og for anden Gang Enkemand, saa ved et
Bryllup i Bogense 1593 den syttenaarige Anna Andersdatter.
Inden fjorten Dage var omme, kunde hans "Talsmand" give ham
godt Haab. To Maaneder efter stod Trolovelsen og Maaneden
derefter Brylluppet<footnote>Saml. til jydsk Historie og 
Topografi I 255. </footnote>. Da Professor Hans Alanus havde mistet
sin "Enke", Prof. Anders Krags Efterleverske, ægtede han i sit
55de Aar den fjortenaarige Gjørild Christensdatter<footnote>
Holger Rørdam: Kjøbenhavns Universitets Hist. III 613. </footnote>. Sjællands
Bisp, Poul Madsen, var fire Gange gift. Hans anden Brud var
seksten, den tredje atten, den fjerde tyve Aar gammel<footnote>
Samme Skrift II 460. </footnote> o. s. v.

Den gejstlige Regel: "Enken og Kaldet" tabte sig mere og mere
i det 18de Aarhundrede. Det er svage Spor endnu, naar det Aar
1796 hedder om Hesselager Sogn paa Fyn: "Ved Præstens Død
tiltraadte Kapellanen Embedet og skulde have været gift med
Enken; men da han allerede var begyndt at blive svagelig, gik
det i Langdrag, og saaledes levede de sammen indtil 1800, da
Døden adskilte dem"<footnote>Museum 1894 II 317-18. </footnote>. 
Det sidste Minde i Danmark om den ved
Reformationen skabte Skik er, at Enken fremdeles hele
"Naadensaaret" igennem "beholder" Præstegaarden, dog mod at give
Eftermanden frit Ophold. Efter dette Aars Forløb udredes hendes
Pension af det samme, enkelte Kald, saa at nu som fordum
Enkerne Landet over giver Kaldene en blandet Tiltrækningskraft
og sætter disses Indtægter i en bølgende Lotteribevægelse.

*

Hos <sp>Nordens Bønder</sp> er det 16de Aarhundredes
Giftermaals-Maade -- ung med gammel og gammel med ung -- endnu
fremdeles i Kraft. "Naar man har levet nogle Aar med
Bondestanden", hedder det fra Sjælland 1851, "forundrer det ikke mere
at se midaldrende eller vel endog gamle Enker række Haanden
for Alteret til unge Karle, hvis Mødre de stundom for Alderens
Skyld kunde været"<footnote>Kirkehist Samlinger I 282-83. </footnote>. 
Om Hammerum Herred i Jylland skrives
der Aar 1889: "Mærkværdigt nok gentager sig næsten overalt
det samme Tilfælde, som Poul Møller saa morsomt og træffende
skildrer i "Lægdsgaarden i Ølsebymagle", nemlig at i de fleste
Gaarde havde hver Kone haft to Mænd, en gammel og en ung,
og hver Mand to Koner, en gammel og en ung"<footnote>Gamle Minder 
eller det Hammerum Herred, som forsvinder. (Herning 1889.) S. 54. 
</footnote>. Om Forholdene
paa Norges Vestkyst udtales 1858: "Det er yderst paafaldende,
ikke alene,, her i Harham, men ogsaa længere inde i Søndmøre,
hvor mange Ungkarle, der blive gifte med Enker, og det ofte
ganske unge Karle med meget gamle Enker, halvthundrede Aar
og derover. I en Ministerialbog fandt jeg en Gut paa 21 1/2 Aar
gift med en Enke paa 62 Aar. Siden traf jeg ham og talte
uforbeholdent med ham derom. Men det lod ikke til, at han kunde
forstaa min Forundring og Uvilje. Nøjagtige Tællinger af
Ministerialbøgerne har vist mig, at saadannne Tilfælde er usædvanlig
hyppige her"<footnote>Eilert Sundt i Folkevennen (Christiania 1858) 
S. 395-96. </footnote>. -- "Det er en ganske almindelig Anskuelse, at
Konen bør være ældre end Manden, og er Forholdet omvendt, 

anses det for et uheldigt Parti. Unge, velstaaende Gaardmænd,
som har staaet aldeles upaavirkede af Familjeforhold, har giftet
sig med endog meget ældre Kvinder af Hensyn til de ældres
større Dygtighed som Husmødre". "Fra Søndmøre sende de ofte
Bud flere Mil bort i fremmede Bygder for at fri til Enker, som
de aldrig har set"<footnote>Folkevennen (Chr. 1859) S. 38-40. </footnote>.

<img>
Fig. 24. Et frugtbart Hjem.
(Træsnit fra det 16de Aarhundrede.)

Følgen af de <sp>uafbrudte Giftermaal</sp> i det 16de Aarhundrede
var et tilsvarende <sp>talrigt Afkom</sp> (Fig. 24). Vi har allerede
tidligere i en hel anden Forbindelse set den stærke Tilvækst ved
Fødsler, der var ejendommelig for Befolkningen i Norden i det
16de Aarhundrede<footnote>Nærværende Skrift I 120-26. </footnote>. 
Vi staar nu ved Særsynets Forklaring, idet
Tilvæksten skyldtes dels de talrige Ægteskaber, dels <sp>den
religiøse Vægt, der</sp> indenfor hvert enkelt af disse <sp>lagdes paa
Børneavl</sp>. Ligesom Ægteskab var den gudvelbehagelige Stand,
saaledes var i denne igen Svangerskab den gudvelbehagelige
Tilstand. Som Christiern Pedersen sagde: "Thi at Kvinden bliver
frelst fra Fordømmelsen, idet at hun føder Børn"<footnote>
Christiern Pedersens Danske Skrifter, udg. af C. I. Brandt IV 421. 
</footnote>. Eller som
Reglen hed i Ordsprogs Form: "Naar det ene Barn faar
Tænder, -- faar det andet Hænder"<footnote>Peder Syv: Almindelige 
Danske Ordsproge I 209. </footnote>. Eller som det lød i Salmen, der
blev sungen, naar Degnen og Brudeskaren Mandagen i Brylluppet
fulgte Parret til Senge<footnote>Niels Jespersen: Gradual. 
(Kbhvn. 1573.) S. 442-43. </footnote>:

<tab> Frugtsommelig skal og din Hustru være,
<tab> Som et Vintræ mange Vindruer bære.
<tab> Og skulle dine Børn, dejlige og rene,
<tab> Om dit Bord sidde som Oljegrene.

Derfor burde og alt herhen hørende være i Orden. Efter den
malmøske Reformators, Klaus Tøndebinders, Raad søgte da ogsaa 
Anne, Niels Kuntzes, Skilsmisse fra sin Husbond, fordi denne,
som hun paastod, "ikke var Mand nok for sig". Af Mandens
Svar: "Anne, Du veed det selv bedst, Du tør ikke lade Dig
undervise i den Sag; i de to Aar, siden Du kom først i min Seng,
haver jeg jo handlet med Dig, som en Mand bør at handle med
et Kvindfolk, og Du sagde Dig sygelig [frugtsommelig] at være
baade for mig og mangen ærlig Kvinde", -- synes det dog at
fremgaa, at Reformatoren har bestyrket hende i at stille altfor
vidtgaaende Krav. De blev heller ikke skilte<footnote>Danske Magazin 
4de Række VI 338 og 341. </footnote>. Aar 1591 stævnede
de tre Adelsmænd, Ludvig Munk til Nørlund, Hans Axelsen til

<img>
Fig. 25. Epitafium i Skt. Mortens Kirke i Næstved over Borgmester
Jens Andersen Aalborg og tvende Hustruer med Børn og Englebørn.
(Efter Fotografi af Kr. Hude.)

Rugaard (i Jylland) og Axel Ugerup til Allerup (i Skaane) deres
Hustruers Mormoders Mand, Mogens Gjøe til Bremersvold (paa
Lolland), til at møde for "Tamperretten" i Roskilde<footnote>
Holger Rørdam: Kjøbenhavns Univ. Historie IV 378-79. </footnote>. Hans
Brøde bestod i, at han -- skøndt han havde ægtet samme
Mormoder -- Fru Helvig Gjøe, der i 25 Aar havde siddet Enke efter
sin første Mand og var Oldemoder<footnote>Dansk biografisk Lexikon VI 84. 
</footnote> -- "dog imidlertid ikke havde
haft saadant kristeligt Samkvem og Omgængelse med hende, som
en kristen Ægtemand bør have med sin Ægtehustru", men holdt
sig til andre Kvinder. Regeringsraaderne befalede, at Rektor og
Professorer ved Københavns Universitet personligt skulde give
Møde ved denne Lejlighed og sidde med i Retten, "efterdi det er
en møgit vigtig Sag, som med Forstand og Flid vil dømmes udi".

Hvad Børnetillæg angaar, var det 16de Aarhundredes
Aldersforhold mellem Ægtefællerne vistnok meget hensigtsmæssigt. En
midaldrende Enke kunde med en ung Mand endnu gøre sig Haab
om nyt Afkom, og "gammel Mand ung Hustru visse Børn"<footnote>
Peder Syv: Alm. Danske Ordsproge I 85. </footnote>.
Naar saa tilmed ægteskabelig Omgang opfattedes religiøst, ikke
blot negativt som Middel mod Utugt, men positivt som en Maade
at berede Herren Vej paa, idet man herved skaffede smaa
Legemer til nye Sjæle og saaledes gjorde sig fortjent af Gud -- saa
er det forstaaeligt, at Forplantelsesevnen, ægget ved kraftig
Ernæring, kunde anspændes til sin yderste Grænse, og at
Tvillinger og Trillinger med Glæde strøges ind som velsignet, ren
Gevinst.

Vi har tidligere med talrige Eksempler paavist<footnote>
Nærværende Skrift VIII 147-51. </footnote> Datidens
ægteskabelige Frugtbarhed. Her skal vi blot et Øjeblik dvæle ved,
hvorledes denne kunde tage sig ud efter Børnenes Fordeling i
Kuld. Anna Knudsdatter skænkede sin første Præst tre Børn,
sin anden Præst fem, sin tredje tre<footnote>Samlinger til Fyens 
Historie og Topografi VI 30-31. </footnote>. Marine fra Odense, Polv
Overskærers Søster, fik med sin første Præst seks Børn, med
sin anden ti og med Eftermanden, Hr. Rasmus, vistnok endnu
en Søn. Hr. Rasmus giftede sig efter hendes Død paany og fik i
dette Ægteskab mindst fire Børn<footnote>Kirkehistoriske Samlinger 
I 297-302. </footnote>. Som Svigersøn meldte sig
Præsten Hr. Jørgen i Søllinge, der efter at have været gift i 45
Aar og hensiddet som Enkemand i tre, i sit 76de Aar kunde
ønske at forandre sig. Han og Maren fik snart fire Børn<footnote>
Giessing: Jubellærere II 2, 150. </footnote>. Biskop
Hegelund havde i første Ægteskab eet, i andet syv, i tredje ni
Børn<footnote>J. Kinch: Ribe Bys Historie og Beskrivelse II 206-7. 
</footnote>. Sjællands Biskop, Peder Vinstrup, havde med sin første 

Hustru seks Børn, med sin anden syv. Efter hans Død ægtede
Enken den nye Biskop, Poul Resen, der tidligere havde været
gift med en Enke, som i Ægteskabet med ham havde fire Børn<footnote>
H. Rørdam: Kbhvns. Univ. Hist. III 568 og 573. </footnote>.
De nygifte i Bispegaarden havde saaledes mindst tre Kuld Børn
at begynde med, o. s. v.

Det er ikke usandsynligt, at der var nogen Forbindelse mellem
de hyppige nye Giftermaal og den store Dødelighed blandt
Datidens Børn. Hvor Mødrene saa tit skiftede, og alt var anlagt paa
Massedrift, kunde det let skorte paa Omhu for de tidligere
Aar-gange. Datidens Skødesynd, at "ligge Børn ihjel", lader sig let
forklare ud fra slige Forhold, sammenstuvet som hele Familjen
jo var paa meget snæver Plads. Men i andre Henseender var
Ordningen maaske ret hensigtsmæssig. Det var vel saaledes
heldigt, at Manden i Reglen var ung og kraftig, medens han havde
de mange, voksne, fremmede Børn, men han derimod som
gammel kun havde sine egne smaa, nye at magte.

*

<h1>9</h1>

Ægteskabet var ifølge Luthers Opfattelse den gudvelbehagelige
Stand. Men netop derfor var ogsaa Ukyskhed og Løsagtighed
forfærdelige Synder, for hvilke Herren i sin Vrede havde sat
den højeste Straf: "<sp>Horkarle og Skørlevnere skulle ikke
arve Guds Rige.</sp>" Og denne Guds Dom skulde ikke blot
fuldbyrdes efter Døden. Det var Øvrighedens Pligt, saafremt den
ikke selv og hele Landet vilde hjemsøges af Gud med gruelige
Plager, at forfølge og straffe Hor overalt, hvor det kunde
opspores. Thi Hor medførte ikke alene evig Fortabelse for de tvende,
der bedrev det, men det var en Gift, der bibragtes, en Uret, der
blev begaaet mod det hele Samfund.

Det er denne <sp>Bagsiden af den lutherske Opfattelse</sp>,
der saa tidt er bleven upaaagtet, i Stridens Hede af katolske
Modstandere, i glemsom Kølighed af saakaldte Tilhængere, der
ikke længere vilde vedkende sig den. Og dog er det netop her, at
Standpunktets sædelige Alvor og Kraft kommer tydeligst frem
om end, som saa ofte hos Luther, i uhyggelig, gruopfyldt Form.


Thi hos Luther var sprudlende Livslyst og Frihedstrang fra
tidligste Tid parret med forkuende Indtryk og Rædsel for den
hævnende Gud<footnote>L. v. Ranke: Deutsche Geschichte in Zeit 
der Reformation I 293.</footnote>. I hans Manddoms Værk og hele hans Livssyn
tegnede sig med glødende Skrift <sp>bagved de tre Troens Artikler
den</sp> fuldt saa vigtige <sp>fjerde, den om Djævelen</sp> og den evige
Fordømmelse. Intet Under da, at han ikke formaaede at
fastholde hint naturfriske Syn paa Ægteskabet, hvor Mand og Kvinde
i Tidernes Morgen fik anvist Jorden af Gud, medens det fra
Paradiset endnu velsignende lød: Vorder frugtbare og formerer
Eder! Som Bagside til dette Billede dannede sig for Luther og
maatte nødvendigt danne sig et andet, hvor Djævelen var
Hovedpersonen.

<sp>Kønsdriften er uimodstaaelig</sp>. Indenfor Ægteskabet
virker den Gud til Velbehag og fremmer hans Værk og Vilje. Men
<sp>udenfor Ægteskab</sp> virker den til Synd og Hor, er Djævelens
Vilje og <sp>fører</sp> de skyldige <sp>til Helvede</sp>. Paa dette vigtigste
Punkt i Livet griber Satan ind, og ved Hjælp af den onde Natur,
der før Ægteskabets Daab er uren og fortabt, bekæmper han
vældelig Guds Rige. Her gælder kun et: "<sp>Slaa Djævelen og
hans Anhang ned</sp>! "Derfor har Gud befalet i Loven at stene
dem, der begaa Ægteskabsbrud. Saa skal da ogsaa end det
verdslige Sværd og Øvrighed dræbe dem, der begaa
Ægteskabsbrud." "Men hvor Øvrigheden er langsom og efterladende og
ikke dræber den, der begaar Ægteskabsbrud, dèr skal han
begive sig til et andet fjærnt Land ... men bedre var: død, død med
ham!"<footnote>Luther: Predigt vom ehelichen Leben. 1522. (Sämmtliche 
Werke ed. Irmischer XXI 71.) </footnote>

Sejrens Dag, som alle Guds gifte Børn med Længsel forventer,
er, naar Djævelen endelig bliver overvunden og dreven tilbage til
sin Svovlpøl, Herrens Dag, Dommens Dag. "Alle de, der begaa
Hor og Ægteskabsbrud, de, der leve udenfor Ægtestanden i
Besmittelse og Urenhed -- saasom Paven og Kardinalerne,
Biskopper, Domherrer, Munke, Nonner o. s. v., de, der forbyde
Ægteskab og fremkalde langt grueligere Lyst og Smuds herved, og
tilsøle saa jammerligt det hellige Ægteskab -- dem skal Gud
domfælde paa hin Dag. Da skal Dommen ret gaa for sig"!<footnote>
Luther: Predigt vom Ehestande, gehalt. Merseburg 1545 (Sämmtl. Werke 
ed.  Irmischer XXI 55). </footnote> (Fig. 26).

Det var de enkelte Landes Øvrighed, Statsmagten, hvem Luther
paalagde Kampen mod Djævel og Hor. Og hvor turde nogen
Øvrighed vægre sig! Forkyndte ikke Prædikanterne daglig, at Hor 

var den Synd, hvorfor Gud i sin Vrede en Gang havde ladet
Verden drukne i Syndfloden og en anden Gang ødelagt Sodoma
og Gomorrha med Ild fra Himlen. Læstes ikke paa hvert Blad
hos det gamle Testamentes Profeter, at <sp>Hor og Frafald fra
Gud var eet og samme</sp>. Og Herrens Plager var der allerede.
Gud havde jo fra det 16de Aarhundredes Begyndelse slaaet Evropas
Folk med den nye Sygdom "Frantsoser", det forfærdelige Vidnesbyrd 
om, at Herrens Taalmodighed nu vor omme.

<img>
Fig. 26. En Pave føres til Helvede.
(Titelbilled til Luthers Bog: Wider das Bapstum zu Rom vom Teuffel
gestifft, trykt i Wittenberg 1545 af Hans Lufft.)

Virkningen for Danmarks og Norges Vedkommende viste sig hurtigt,
og Overgangen blev brat. <sp>Thi mod Middelalderens Slutning 
var man falden til Ro</sp>. Vel havde der i 
Købstæderne været udstedt strenge Love mod Usædelighed.
Men dels gjaldt disse Love ikke paa Landet, dels slappedes de i
deres Udøvelse ved den katolske Gejstligheds Stilling. Alle
Ægteskabssager, Spørgsmaal om ægte eller uægte Fødsel o. s. v.
henhørte jo under gejstlig Domstol. Og Gejstlighedens Privatliv,
dens hyppige Frilleforhold forbød af sig selv haard Optræden
mod andre. Kirken saa igennem Fingre med sine Tjenere (Fig. 27)
og nøjedes med at sondre mellem Standens, Embedets Renhed
og den enkeltes Skrøbelighed. Kongerne -- Hans og Christian
den Anden -- samt deres Adel havde villigt fulgt det givne

Eksempel. For Landbefolkningens Vedkommende var
Oldtidsforholdene aldrig helt gaaede i Glemme. Ved Middelalderens
Slutning herskede.der da i Norden en vis mild Moral og
tilsvarende fredelige Tilstande. Grove, kønslige Udskejelser forekom
vistnok kun sjældnere, fordi ingen Strenghed hidsede dertil.
Almindelige Forseelser bedømtes skaansomt af den offentlige
Mening og af Kirken. Men ved Siden heraf lyste endnu med ikke
ringe betagende Virkning Kirkens bestandigt fastholdte, ideale
Fordring og Jomfru Marias fjærne, hellige Renhed.

<img>
Fig. 27. Munk og Nonne i Stokken, underholdende hinanden.
(Efter Haandskrift i British Museum.)
<sp>
Af denne Fred skræmmedes man pludseligt op</sp>, da
Reformatorerne forkyndte, at Djævelen var ude og paa Spil just
i disse Forhold. Djævelen -- ikke den lille Haltefanden, der veg
for et Stænk Vievand eller Korsets Tegn som en Hund for en
Sten -- men <sp>den</sp> rigtige, <sp>store Djævel</sp>, om hvem nu alle
forfærdet hviskede, han, hvem Kristus selv havde kaldt for "denne
Verdens Fyrste", ja Sankt Paul endog for "Verdens Gud"<footnote>
Danske Magazin III 95. </footnote>. Og
Skørlevnet var ikke, som mange havde ment, blot noget som at
stille Tørst og Sult. Det var netop den værste af alle Synder, der
førte lige lukt til det evige Helvede. Kirkens Tilgivelse! Luther
havde Bevis for, at Paven og Kardinalerne, Bisper, Provster og
Præster med samt deres Munke og Nonner var de første til
Helvede (Fig. 26). Nej, Herrens Vrede var nu aabenbar. Tvi "for
den lede Syge!" "Pokker" var løs. Satan var løs.

Den dansk-norske S<sp>tatsmagts Overtagelse af Kampen
mod Djævelen og Hor</sp> viste sig naturligvis først og fremmest 

i Katolicismens Afskaffelse og Reformationens Indførelse. Men
dernæst ytrede den sig i en Række af enkelte Love, hvorved
ikke blot de tidligere, strenge Købstadlove udvidedes til at gælde
for det hele Land, men ogsaa flere mod Sædelighed stridende
Handlinger nu blev belagte med Straf, skøndt de tilforn ikke havde
været regnede for Forbrydelser<footnote>Kolderup-Rosenvinge: Grundrids 
af den danske Retshistorie § 163-65. </footnote>. Meget betegnende for <sp>denne
nye Art Lovgivning</sp> var, at den imod al gammel Skik og Brug
angav som sin Hensigt atville <sp>afværge Guds Fortørnelse og
strenge Straffedomme over Folket</sp><footnote>Samme Skrift § 163. </footnote>. 
Fra Frederik den
Førstes til Christian den Fjerdes Dage blev dette gentaget saa tidt, at
det endte som blot tom Formular.

Bagved denne Lovgivning laa imidlertid en <sp>opskræmt
offentlig Mening</sp>, der kun svagt gav sig til Kende i Lovsprogets
afklarede Form, men desmere i selve Lovenes Anvendelse og
Udførelse. Ved Dannelsen af denne offentlige Mening spillede
den nye lutherske Gejstlighed en fremtrædende Rolle. Den fik til
Stadighed i sine Prækner hele Folket i Tale, og den kresede i
disse baade i Embeds Medfør, og fordi den personlig herved
vandt i Betydning, bestandigt om det mest pirrende Punkt:
Djævelen. Fra disse Prækner bundfældede Indtryk baade hos det
menige Folk og hos den stedlige Øvrighed, Lensmænd og
Borgemestre. Ved Lejlighed slog Rædslen ud i blind Hævntørst.

*

Mest betegnende for <sp>dette nye Folkesyn var dets
Uretfærdighed</sp>. Havde man endda vedkendt sig, at al Synd
stammer fra Djævelen, saa vilde der have været en indre
Overensstemmelse deri. Men man undtog de mandlige Synder, særlig
Drik og Drab. Drik var kun et Glædsens Udtryk. "Djævelen
skikker os saa mange onde Stunder til; vi maa vel stjæle os en
glad Stund og drikke en Skaal Øl med hverandre, endogsaa
over vor Tørst"<footnote>Peder Palladius: En Visitatz Bog, 
udg. af S. Grundtvig. S. 35.</footnote>. 
Drab "kom man for Skade" at begaa. <sp>Ægte
djævelske Synder var egentlig kun Hor og Trolddom</sp>,
hvor Kvinden var Djævelens Redskab, ganske som i sin Tid Eva
overfor den brave Adam. Djævelen fór nu om som en 

"skrydendes Løve" og rustede sine. Men alle Mand var ogsaa paa Vagt.
Fjenden var let kendelig: <sp>ung Hore, gammel Heks</sp>. Ved
Herrens Ord samt ved Drukning i Sæk og Brænding paa Baal skulde
man forhaabentlig faa Bugt med Satan og hans Hær.

Det er tydeligt nok, at Grundstammen i denne Opfattelse er
<sp>Munkens</sp>, der, uden Samlivets Forstaaelse, <sp>skiftevis kun
begærer eller afskyer Kvinden</sp>. Den blev bragt i Anvendelse
af lutter Mænd, der tilmed havde lært, at Livet blot bestod af de
to Dele: Ægteskab eller Hor, og som derfor i den unge, ugifte
Kvinde og i den aldrende Enke straks anede Horen og Heksen.
Begge var et og samme, hin forførte Mænd, denne bedrev Utugt
med selve Djævelen. Og den hele Opfattelse blev præket, gruet,
hvisket, pisket, brændt saa længe ind, at den tilsidst gik over i
alles Bevidsthed, og skyldige i Hor med Djævelen hobevis tilstod,
medens Baal paa Baal besørgede dem videre ad Helvede til.
Dette er <sp>det mørkeste Blad i Reformationens Historie</sp>,
det sørgelige Udtryk for, at samtidigt med det første, svage
Gennembrud af et friere, dybere Gudsforhold, var ogsaa Fortids
sletteste Rester bragt op til Overfladen.

Det er et Spørgsmaal, hvorledes det hele vilde være endt, hvis
der ikke var kommet andre medvirkende Kræfter til. Thi
<sp>Lutherdommen alene malede</sp> med stigende Fart <sp>Vandet
fra Herrens Dam ned i Djævelens</sp>. Ved den stærke Vægt,
som Lutherdommen lagde paa Kønslivet, ved den
Hensynsløshed, hvormed alt tidligere uskyldigt omdannedes til æggende at
sigte hertil, og ved den Spot, hvormed Fortidens dæmpende
Midler: Faste, Afholdenhed o. s. v. blev fjærnede som latterlige,
ledtes Mængden kun formentlig mod Ægteskab. I Virkeligheden
<sp>vaktes en Strøm, som man var ude af Stand til at retlede</sp>.
Al den Kønsdrift, der brød paa uden ægteskabelig Retning, bruste
jo ned til Djævelen. Og hvis uafbrudt Tilfredsstillelse var
Ægteskabets væsentligste Værn, hvad borgede saa for, at ikke naturlig
Trang til Afveksling ogsaa her vilde lede Lysten paa Afveje? Den
hele Fabrik dreves med Tab for Vorherre, men med sikker
Fordel for Djævelen. Intet Under, at denne viste sig for Luther og
efterlignede med Spot hans Travlhed. Om Ægteskabet gjaldt fuldt
saa vel som om Daaben Luthers bekymrede Ord: "Jeg tror, at
hvis der ingen Barnedaab var, vilde der heller ikke være nogen 

Kirke. Thi voksne, der saa Satans Magt, vilde ingensinde indlade
sig paa Daab og Løfte mod Satan"<footnote>M. A. Lauterbach's Tagebuch 
1538, die Hauptquelle der Tischreden Luther's, herausg. v. Seidemann. 
(Dresden 1872.) S. 156. </footnote>.

<sp>Men Statsmagten var sat i Bevægelse og slog</sp> efter
kirkelig Anvisning trolig <sp>løs paa sine Undersaatter for at ramme
Djævelen</sp>. Under Christian den Tredje og Frederik den Anden
var Bevægelsen heftigst, siden under Christian den Fjerde gik
Maskinen af sig selv, om end noget mere slapt. <sp>Men Striden var
haabløs</sp>, thi af de tvende skyldige, Djævelen og Mennesket,
<sp>smuttede Djævelen selv under</sp> baade for Pisk, Skarpretter og
Baal. Det var derfor en Lindring ikke blot i Skandinavien, men
i alle lutherske Lande, da man under Trediveaarskrigen endelig
kunde faa Ram paa noget bestemt og, Herren til Ære, kløve
Panden paa de fordømte Papister og deres Yngel. Og hvad
Djævelens medskyldige, Mennesket, angik, saa viste det sig, jo nøjere
man saa til, at <sp>egentlig var alle Mennesker skyldige</sp>. Hvo
vidste sig ganske ren! Og hvor var overhovedet Grænsen, naar
end ikke Dyr var undtagne, men Satan, ifølge Luther, ogsaa var
hemmeligt til Stede i Aber og Marekatte? "Derfor bør man
heller aldrig give sig af med eller lege med disse, men kun med
Sisgener, Stillidser og Hundehvalpe"<sp>Respondit Lutherus: Affen 
und Meerkatzen sunt monstrosa animalia, in quibus Sathan latet, 
neque cum illis lutentum etc. M. A. Lauterbach's Tagebuch 1538, 
die Hauptquelle der Tischreden Luther's, herausg. v. Seidemann. 
(Dresden 1872.) S. 110.</sp>. Skulde da Retten ske
Fyldest, maatte Befolkningen i de lutherske Lande ende med helt
at udryddes.

Det var denne <sp>Opgavens indre Umulighed</sp>, der gav
Forsøgene paa Løsning sit Præg. Haabløs som enhver Retspleje ud
fra slige Forudsætninger var, maatte den nødvendigvis foregaa
rykvis og i Anfald. Rolige Øjeblikke, ofte af længere Varighed,
afløstes af, at Regeringen eller den stedlige Øvrighed og
Befolkning med eet blev djævleblændet og vild, og i rasende
Nidkærhed ligesom vendte det hvide ud af Øjnene. Vi skal i det følgende
nærmere betragte disse Forhold, iagttage Udviklingen indtil det
Punkt, hvor Modsigelserne blev saa utaalelige, at alt, hvad der
angik Usædelighed, som afsig selv faldt fra Djævelens Omraade,
og dette indskrænkedes til Trolddom alene. Hermed var et
væsentligt Fremskridt naaet. Helt overvundet var dog Ondet ikke,
de gamle Tilfælde vedblev at indtræffe, <sp>saa længe Staten
endnu led afden lutherske Febertro: at det var dens Sag
at bekæmpe Djævelen</sp> og straffe Menneskers Forhold til denne.

Der gik over tohundrede Aar, førend den dansk-norske Regering
kom sig helt heraf.

*

Som sædvanligt giver <sp>Biskop Peder Palladius</sp> det mest
levende Billede af Tilstanden paa hans Tid og af de forskellige
ovenfor berørte Opfattelser: -- <sp>Skørlevnet som Brøde mod
Samfundet</sp> ved at hindre Ægteskab, Djævelens Skyld heri,
<sp>Trolddom som Utugt med Djævelen</sp>, Straffen herfor,
<sp>Bekymring over</sp> Følgerne af <sp>at Øvrigheden ikke straffer</sp>,
som den bør, o. s. v. -- Alt saaledes som det spejlede sig i en
personlig grundhæderlig Gejstligs Sind.

"<sp>Du maa ikke tie med nogen Troldkvinde</sp>! De faa nu
deres rette Løn. De kunne nu ikke længer bare dem udi denne
klare Evangelii lyse Dag. De faa nu en Verdens Skam. Af
Verden med dem! det er og deres fortjente Løn. De brændte jo lidt
tilforn en Hob af dem udi Malmø, udi Køge og andensteds; og
høre vi til, at der sidder atter en Hob greben i Malmø og skulle
brændes. Udi Jylland og Smaalandene ere de udi Jagt efter dem
som efter Ulve, saa der blev nu nylig greben og brændt paa Als
og paa de andre smaa, omliggende Lande ved tolv og fyrretyve
Troldkvinder. Den ene røber den anden, saa at de følges ad hen
til hin Verden" (Fig. 28).

"Kvinde, vár din Mund, at Du faar ikke en sviende Hale!
Haver Du vanbrugt saadant Skarn hidtil, giv det over! Lad Folk
aldrig høre mere om Dig! Mærk, jeg kynder Dig et godt Raad!
Der skulle komme Hofmænd til Dig udi Bønderklæder med
Bukser paa og have en Klud om Benet og folde op og lade Dig
se og spørge Dig om Raad: Kære Kvinde! jeg haver hørt, at I
kunne signe; se, hvilket Ben, jeg haver. Vide I intet Raad til at
signe mig det? -- paa det at de kunne faa et Ord ud af din Mund
og straks gribe fat paa Dig, at Du kan komme ud til hin Galge, at
brændes op i Falaske [glødende Aske] med Skind og Ben, Kød
og Krop. Det er din Ret".

"I tør ikke være rædde for saadanne Skarns Troldkvinder nu
længer. Det er ikkun Løgn, man siger: at Djævelen skal selv være
ræd for hende -- han er ikke ræd uden for Gud -- og at han
skulde en Tid givet hende et nyt Par Sko, og da skulde han have 

rakt hende dem paa en lang Stage, for han turde ikke selv være i
Færd med den gamle Troldkvinde. Det er ikke uden Løgn. Hvi
turde han ikke være i Færd med hende, efterdi at <sp>en
Troldkone er Djævelens Mælkedeje; hun malker ham, og
han malker hende</sp> saa længe, at de malke hen tilsammen udi
Helvedes Afgrund".

<img>
Fig. 28. Et Heksebaal.  1555.
(Koloreret Træsnit i Germanisches Museum, Nürnberg.)

"Naboer og Genboer, som bo hos skændige Folk, som føre et
utilbørligt Levnet, de bør at vare Præsten ad, hvo de ere. Ellers
er den saa god, der holder, som den, der flaar. <sp>De maa ikke
tie</sp> med saadant Folk, <sp>uden de ville blive fordømte med
dem</sp>. Og der plejer tidt at komme Ild udi Mands Hus udaf hans
Nabos Hus, og de, som bo hos saadant Folk, pleje stundom at
faa en Benling af Huden med [*c: at faa Del i Skaden]. Derfor er
det paa Tide, at I give saadant til Kende for Sognepræsten, paa
det at Guds Fortørnelse og Menneskenes Forargelse, Livs og
Sjæls Fare kunne borttages".

"Naar Sognepræsten faar at vide, hvo de ere, da kan han
lægge dem en Dag for i Ugen og undervise dem (tre Gange i det
mindste) om de ville rette og bedre dem. Og dersom de foragte
deres Sognepræsts salige Undervisning, da kan han fjerde
Søndag derefter sætte deres Navn paa Prædikestolen, thi
aabenbarlige Synder skulle have aabenbarlig Straf, og da kan han saa
sige: Herre Gud naade os! Vi raabe og skrige af Prækestolen, 

vi undervise og formane, det hjælper intet. Den lede Djævel vil
ogsaa have sit Kapel herhos. Dog bør os at bryde det ned, paa
det at Guds Kirke kan desbedre blive ved Magt, og Djævelens
Linier kunne sønderbrydes. Ellers er det vor Dom, om Retten
skal have sin Gænge, at vi skulle fordømmes med dem. Derfor
kan jeg ikke tie længere. Saa hedder den Mand, saa hedder den
Kvinde i den By, i den Gaard. De have ført og føre endnu et
skændigt Levnet med Boleri. Jeg har lønligt, jeg har aabenbarligt
paamindet dem, som de skulle ikke selv andet sige. Ja, Gud af
Himlen skal være mit Vidnesbyrd, at jeg haver gjort mit dertil,
endogsaa hos dem, som huse og hæle disse Horefolk, Derfor
vil jeg gøre mit Embede Fyldest imod den ene og den anden,
saa vel imod den, som holder, som den, der Haar: <sp>Jeg sætter
dem her i Dag i Guds Band, i Navn Faders, Søns og
Helligaands, Amen</sp>! og lukker dem ude fra det højærværdige
Sakrament og fra kristne Menneskers aandelige Selskab og
Menighed, indtil saa længe at de rette og bedre sig og blive her
igen aabenbarlig afløste, og denne gode Almue beder for dem til
Gud.«

"Desimellem kunne I, gode Kristne, være dem ubevarede, at
I ikke have idelig Omgængelse med dem, indtil de rette og bedre
dem igen. Og derfor maa de søge til Kirke og høre Guds Ord,
at de maatte end omvende sig. Men ikke maa de gaa til
Sakramentet, ej heller være her til Stede længer, end som Fadervor
er sunget her for Alteret, og de høre Klokken ringe, da skulle de
pakke dem ad Døren. Hvis de her udi saa vel som i deres Synd
forhærdes og intet skøtte om Guds Ris, da lukke de dem selv
ude fra al den Glæde, i Himmeriges Rige. er, og forbinde dem
under al den Pine, udi Helvedes Afgrund er, foruden den
legemlige Plage og Pine, som Djævelen af Guds Tilladelse skal kaste
dem paa og vældelig og kraftig regere over dem, som en Tyran
over sine Skattebønder, for de høre hannem til, saalænge som
de føre saadant et Levnet, og blive dog til arme Stympere og
Stakler paa det sidste."

"Siden derefter, naar man formærker, at de skøtter intet om
Guds Ris og Straf, da bør Kirkeværger med Sognepræsten at
give Herredsfogden deres Navne og ugudelige Væsen til Kende, 

og han da forbyde dem Sogn og Herred, indtil de have været for
Roskilde Dom.«

Thi "Horefolk, Bolere og Skørlevnets Folk skulle stævnes
ind til Roskilde Dom og der straffes, og andensteds paa
Herregaarde og Slotte, som I jo nu formærke, at de straffe dem til
Københavns Kag [Skampæl], til Kallundborgs Kag, udi
Knul-huset i Roskilde, hvor altid bør at ligge ti eller tolv Skoleris, at
det Folk kan hudstryges med, <sp>paa det Gud skal ikke lade et
helt Land hudstryge med Blodstyrtning og anden Plage</sp>.
Fordi at hvor en Skarns Skøge er, med Orlov at sige, som lader
sit Legeme vanbruge, da maatte I saa gerne have en Ulv her paa
Eders Mark. Thi hun gør Skade."

"Der sad til Hobe to Naboer nu i Aar paa Vorherres
Himmelfartsdag udi deres egen By, som hedder Hem og ligger straks
udenfor Ringsted, og drak en Skaal Øl med hverandre. Da kom
der en Skarns Kvinde ind til dem, og de begyndte at sidde og
trættes om hende saalænge, at den ene slog den anden død paa
samme Sted. Og maatte han og selv miste sit Liv derover, om
mig er ellers ret foresagt. Det er jo vist, at de to mistede deres
Liv for den ene Kvindes Skyld!"

"Ja hvor mange mistede deres Liv i København, for den
Rosengaard [et berygtet Kvarter] var ved Magt! Ikke vidsker
Bøddelen sit Sværd saa tidt nu i denne Tid, som han gjorde i den
Tid."

"Nu sidder vel end mangen Skarns Skøge baade udi Købstad
og paa Landsby, der Du maa vel vogte og vare Dig for. Hun
haver ondt Øl i hendes Kande. Drikker Du det af med hende,
Du faar baade Skam og Skade, og Bærmen bliver til Pokker og
andet.Ondt, som jeg vil ikke nævne for Skams Skyld. Saa at de
unge Karle, der løbe til hende, som en Hob Hunde, med Orlov
at sige, løber til en Tæve, de skulle paa det sidste nedsmøres og
blive fordærvede. Hvor mange blive saa fordærvede af onde
Kvinder!"

"Og Eders egne Døtre, gode, ærlige Piger, gaa over deres
Tid, blive tyve, firetyve, ja tredive Aar, og kunne ikke komme
til et skamløst Brød, men maa saa gaa hen udi Livs og Sjæls
Fare for en Skarns Skøges Skyld, som ligger og dibber [?] i et
Sogn og forhindrer Ægteskabs Stat. Thi al den Stund, at unge 

Karle maa bole med en Skarns Kvinde, da gifte de dem ikke
med nogen Dannemands Døtre. Og der, hvor fuldt af saadant
Skarns Folk er i Sognet, dér bliver ikke mange Bryllupper i det
Sogn.«

"Ja formærker hun, at nogen af de unge Karle, som bole med
hende, vil begynde efter Forældres, Slægts og Venners Raad at
gifte sig udi Herren, straks faar hun sin Kaabe paa sit Hoved og
hen og søger hannem op og faar ham fat bag en Lade og skrifter
ham: Jens! jeg haver hørt, at Du nu vil gifte Dig; Du vil have den
Mands Datter. Vil Du have den bredmundede Pige, den
langnæsede Djævel? Mig undrer nu, hvad Du har fanget for et Sind
(saa begynder den Taske at snibbe [snøfte] og græde), alt har.Du
lovet, at Du skal end længer bole med mig, ty, hy, hye! Saa tuder
hun og vil forhindre Ægteskab, den Skarns Hud."

"Det var jo tusind Maal bedre, at hun arbejdede for sit Brød,
til Gud sendte hende selv et godt Bud paa Ærens Vegne, end at
hun skal fordærve unge Karle og forhindre gode Pigers
Giftermaal, og gøre deres Forældre Harm og Sorg og sig selv her en
evig Skam og hisset en evig Fordømmelse."

"Her var vel en god Formaning Behov. Først til hine ugudelige 
Byfogder i Købstæderne, som ville beskytte og beskærme
saadanne Skarns Kvinder, til Onde og ikke til Gode, for en
Gylden heller for et Sildegarn heller ellers en skændig Baade og
Vinding, hvormed de sælge Synd og fordagtinge [forsvare]
Synder, dèr Kristus taalte Død for. De betænke ikke, at de ere
derfor forskikkede til Byfogder, at de skulle afværge Synd og Skænds
Levnet i en Stad, og ikke styrke eller stadfæste saadant Folk udi
Synd og Guds Fortørnelse. Du Syndsælger faar engang at gøre
et skarpt Regnskab derfor!"

"Desligeste var ogsaa Behov at formane ugudelige Edelfolk,
Herredsfogder og Slotsfogder, at de hverken tage Havre eller
andet af saadant Folk og tilstede dem derfor at føre et skændigt
Levnet, heller tage dem op paa Herregaarde og holde dem dér
til et skændigt Vanbrug, hvilket Gud vil dog endelig straffe paa
dem, som det gøre."

"Tyv og Tyvens Kompan, dem hænger man op, naar man
faar fat paa dem. Hvi maa ikke Horer eller Skøger eller deres 

Kompaner (det er de, som bole med dem, og de, som huse og
hæle dem) hudstryges til Kagen heller til Galgetræet?"<footnote>
Peder Palladius: En Visitats Bog, udg. af Svend Grundtvig. 
S. 94-95, 124-29. </footnote>

*

<sp>Lovgivningen</sp> mod Kønsovertrædelser blev, som tidligere
berørt, <sp>skærpet</sp> ved Reformationens Indførelse. Betragter vi
denne Lovgivning lidt nærmere, saa vardens mest fremtrædende
Træk <sp>en ejendommelig Uro. Den begyndte voldsomt</sp>.
Allerede under Frederik den Første lod den nye Aand sig spore,
og i hans Forordning om Adelen 1528 kom det til at hedde: Hvis
nogen Mand af Adelen, gejstlig eller verdslig, efter denne Dag
skænder eller offentlig berygter noget Kvindfolk af Adelen, da
skal han rømme Fædrelandet, være fredløs og hans næste Frænder 
beholde al hans Arv og Løsøre. Hun skal af sin rette Værge
indsættes, saa at hun ingen af Adelen gaar til Blusel, og hendes
næste Arvinger beholde alt hendes Gods, løst og fast, dog ikke
det Barn hun i Uære fanger. Fordrister nogen ufri Mand, gejstlig
eller verdslig, sig til at beligge noget Kvindfolk af Adelen, han
skal derfor dømmes som aabenbar Tyv (hænges)<footnote>Danske 
Magazin V 77. Smlgn. Forordn, af 1. Septbr. 1525 § 6-7. </footnote>. 
I Christian den Tredjes saakaldte Københavnske Reces af 1537 veg man
ikke tilbage for følgende Bestemmelse: Bliver nogen Ægtemand
eller Ægtekvinde funden i Hor, da skal den skyldige Ægtemand
derfor<sp> miste sit Hoved</sp> og den skyldige Ægtekvinde <sp>sækkes
og druknes</sp><footnote>Chr. III's Kjøbenhavnske Reces 1537. 
Cap. 7. </footnote>. Saaledes som disse Ord fortolkedes, gjaldt
Livsstraffen ogsaa den ugifte, der havde ulovlig Omgang med en
gift<footnote>Kolderup-Rosenvinge: Udvalg af gamle danske Domme 
I 62, II 54. </footnote>.

Hvor haard denne nye Bestemmelse var, fremgaar af dens
<sp>Forhold til tidligere Love</sp>. Vel havde der forhen i
middelalderlige Stadsretter været enkelte barbariske Straffe for den
Hustru, der gjorde sig skyldig i Hor, "men i ingen af vore
almindelige Love var fastsat Livsstraf for Hor, og den Straf at druknes
forekommer næppe nogensteds i en ældre dansk Lov"<footnote>Samme Skrift 
I 62. Anm. 1. </footnote>.

Allerede to Aar efter maatte da ogsaa den nye Straffebestemmelse 
betydeligt formildes. I Odense 1539 ændredes den til, at
første Gang skulde den skyldige "straffes paa Gods og Pendinge
efter yderste Formue"; anden Gang "iligemaade og siden
forvises Landet". Men for tredje Gang begaaet Hor "skulde den 

skyldige Mand miste Hovedet, og var det en Kvinde, da druknes
og sækkes hun"<footnote>Chr. III's Odenseske Reces. Cap. 3. </footnote>.

Det var dog blot rent verdsligt set, at her fandt en Formildelse
Sted. Samtidigt bestemtes nemlig i Kirkeordinansen af 1539, at
Kirkens Straf ogsaa skulde anvendes. Naar de skyldige efter een
Sinde og anden Sinde at være paamindede af Præsten ikke
rettede sig, "da maa de holdes for hedenske og fordømmelige", og
skal Præsten bandsætte dem og ikke stede dem til Alterets
Sakramente "dennem til des større Fordømmelse". "Hvad som
helst Prædikerne udi de Maader efter Guds Ords Lydelse
beslutte, det vil Gud holde ved fuld Magt"<footnote>Holger 
Rørdam: Danske Kirkelove. 1536-1683. I 81. </footnote>.

Ægteskabssager var først blevne henlagte under verdslig
Øvrighed. Aar 1539 befaledes det: "De skulle forvises til Os selv
eller vor Lensmand, og, om det er af Købstæderne, til
Borgemester og Raad"<footnote>Samme Skrift I 108. </footnote>. 
Men 1542 henlagdes de, "efterdi der findes
stor Uskikkelighed udi Ægteskabs- og Horsager", under en egen
gejstlig Ret, bestaaende af Kapitlet i hvert Stift med
Stiftslensmanden som Formand. Den skulde samles fire Gange om Aaret,
quatuor anni tempora, hvilket i Folkemunde forhvervede den
Navnet "Tamperretten"<footnote>Samme Skrift I 198, 259, 321. </footnote>.

Ved Siden af de haarde Straffebestemmelser for Hor tog de
mildere for anden Løsagtighed sig underligt ud. Baade i
Recessen af 1537 og i den koldingske af 1558 var Straffen for
"Jomfrukrænkere" sat til kun "ni Mark til Kvindens Værge og otte
Skilling Grot til Os"<footnote>Chr. III's Kjøbenhavnske Reces af 
1537. Cap. 7. -- Chr. III's Koldingske Reces af 1558. § 60. 
</footnote>. Men under Frederik den Anden søgte man at
indhente dette. I hans "Gaardsret" af 1562 udelodes vel
Bestemmelsen om, at en vanæret Adelskvinde skulde indespærres
paa Livstid. Derimod fastsattes Dødsstraf for forsøgt Voldtægt.
Og der tilføjedes: Hvo der beligger Kvinde eller Mø, som er
betroet til at bære Husbondens eller Hustruens Nøgle enten til Øl,
Mad, Klæder, Pendinge eller andet, straffes derfor som aabenbar
Tyv, hvis de begge tjene i Gaarde sammen, medmindre
Husbonden vil benaade ham<footnote>Forordninger, Recesser o. s. v. 
1558-1660, udgivne af V. A. Secher I 184-85.
189-90. </footnote>. Kæresteri mellem Medtjenende kunde
altsaa medføre, at den <sp>mandlige Part blev hængt</sp>.

Den i "Gaardsretten" viste Mildhed mod Adelskvinder bar dog
ikke de forventede Frugter. Fjorten Aar efter hedder det: "Os
er adskillige Klagemaal forekommet om den store Løsagtighed,
som nu paa nogen Tid er befundet iblandt Fruer og Jomfruer 

her udi Riget, mest af den Aarsag, at for saadan Forseelse ingen
Straf hertil er ganget." Det bestemtes derfor i den kallundborgske 
Reces af 1576, at naar en Adelskvinde lader sig i Uære
beligge, skal hendes Værge straks lade hende fængsle paa Livstid,
tage alt hendes Gods til sig og maa selv nyde det, saalænge han
holder hende i Fængsel<footnote>Den Kallundborgske Reces af 1576. § 12. </footnote>.

Endelig afsluttedes Rækken af de haarde Bestemmelser ved
en fornyet Henvendelse til Gejstligheden. Aar 1580 befaledes
det Præsterne hver i sit Sogn at vaage over Sædeligheden. Hvis
nogen, adelig eller uadelig, levede i løs Forbindelse, skulde
Præsten først hemmeligt straffe og paaminde vedkommende, dernæst
tre Søndage i Rad advare dem med Navns Nævnelse fra
Prækestolen, og endelig, hvis dette endnu ikke hjalp, bandsætte dem --
alt under Embeds Fortabelse, hvis Præsten fandtes at se igennem
Fingre med nogen<footnote>Danske Magazin VI 221-22. -- H. Rørdam: 
Danske Kirkelove II 310-12. </footnote>.

Over alle de Lovbestemmelser, vi hidtil har set, hvilede der
endnu et Skær af Fortids Tankegang. Trods deres Haardhed
<sp>forsøgte de tydeligt nok at gøre lige Skel imellem Mand
og Kvinde</sp>, ja gik -endnu paa gammeldags Vis i Reglen ud fra,
at Manden var i dette Forhold den, der. fortrinsvis begik Brøden.
<sp>Anderledes i en hel Række nye Bestemmelser, hvor den
nye Opfattelse af Kvinden, som den forførende, fik
Overhaand</sp>.

*

Tidligere havde <sp>Skøger</sp> været et taalt Tilbehør i Byerne. Da
f. Eks. Klaus Denne 1524 fik Bevilling paa at maatte opbygge
Skt. Anna Hospital i København, anførtes som et særligt
Privilegium for dette, at "ingen Kvinde, som ligger aabenbarlig i
Skør-levnet, maa bo paa firsindstyve Favne nær Hospitalets 
Fortov"<footnote>H. Rørdam: Kbhvns. Kirker og Klostere i 
Middelalderen. Tillæg S. 179. -- Fr. I's danske Registranter, 
udg. af K. Erslev og Mollerup. S. 58. </footnote>.
Under Kong Hans var det 1496 blevet befalet, at "almindelige
Kvinder" og Skøger skulde bære Huer af en egen Farve for at
være kendelige<footnote>A. Huitfelds Krønike. 4to. VI 119. 
</footnote>. Lignende Bestemmelser gentoges endnu i
Aalborg 15565 og i Bergen 1573<footnote>Paus: Gl. kgl. Forordn. 
o. Privileg. for Kongeriget Norge. III 362. -- Om Oslo 1601 se 
Meddelelser fra det norske Rigsarkiv I 303. </footnote>. 
Christian den Anden havde
befalet, at "menige, løse Kvinder" i Købstæderne ikke maatte bo
hos andet godt, ærligt Folk, men i et særskilt Kvarter; til
Gengæld maatte de bære gode Klæder og Smykker, som de havde 


Evne til, dog ikke gaa med Kaaber som Dannekvinder. Hvo der
tilføjede dem Overlast med Slag og Saar, skulde have forbrudt
sin Hals<footnote>Kolderup-Rosenvinge: Gl. danske Love IV 108. 
</footnote>.

Hele denne <sp>humanere Betragtningsmaade</sp> maatte efter
Reformationens Indførelse vige Pladsen for den nye, ifølge
hvilken <sp>Skøger var Djævelens udvalgte Redskaber</sp> til at
hindre Ægteskab og derfor burde forfølges og udryddes.
Samtidigt <sp>udvidedes Begrebet Skøge</sp> til at omfatte næsten
<sp>enhver Kvinde, der havde overtraadt det sjette Bud</sp>.
Hun var jo i Tilfælde af Svangerskab let at overbevise om sin
Skyld. Under Christian den Tredje befaledes det, at i danske
Købstæder skulde to Gange om Aaret nogle Dannekvinder gaa
Byen rundt og malke de ugifte Kvinder, for ad denne Vej at
komme til Kundskab om, hvo der redte til Barsel<footnote>
Danske Magazin V 253-54. </footnote>. I Begyndelsen 
var det vistnok hver Bys mest ansete Kvinder, der udførte
dette Hverv. Vi veed tilfældigt, at Aar 1548 i Ribe var det Biskop
Hans Tausens Hustru og seksten andre Dannekvinder, der paa
Raadhuset foretog en enkelt Undersøgelse af denne Art. De
fandt vedkommende skyldig, men gik i Forbøn for hende<footnote>
Ribe Skoleprogram 1844. (P. Adler: Efterretn. ang. Byen Ribe. 
9de Saml.) S. 60-61. </footnote>. Siden
synes Hvervets Anseelse hist og her at have tabt sig. I Lund
1635 omtales Byfogden, Byens Kæmner og Jordemoderen som
dem, der foretog Undersøgelsen<footnote>Lunds Byregnskab 1635. 
Bilag 2. (Hans Mikkelsens Sag.) Skaanske Handlinger. R. A. 
</footnote>. Men endnu Aar 1637 befalede
Chr. IV paa Herredagen i Odense Rigsraadets tilstedeværende
Fruer; "at bese Jomfru Sibylle Gjøe, der skal have været
usædvanlig tyk og siden i Il uden nogen Medicin eller Raad igen deraf
er forløst"<footnote>Fyenske Tegnelser 25. November 1635. </footnote>.

Under Christian den Tredje var det især af <sp>Hensyn</sp> til
<sp>Fostret</sp>, at Undersøgelsen skete, "paa det man kan have
Indseende, saa Fosteret ikke forkommes". "En Part omkommer
nemlig Børnene eller lægger dem hemmelig for Kirkedør"<footnote>
Danske Magazin V 253-54. </footnote>.
"Lønhorer, som ville være høviske Møer og ere dog arrige Søer,
omkomme deres Foster, hvilket ikke noget umælende Bæst gør.
Der er andre, om de end skøndt ikke omkomme Børnene i Moders 
Liv, men føde dem til Verden, saa kaste de dem dog fra sig
i Kælderhalse, Bislag og andre Steder"<footnote>Jac. Albretssøn: 
Vnderuisning om Børne Tuct. (Kbhvn. 1607.) F 7. </footnote>.

Men under Frederik den Anden vendte Omsorgen for Fostret
sig til <sp>Forbitrelse mod Moderen</sp>. <sp>Offentlig Piskning</sp> samt
aabenbar Skrifte blev mere og mere <sp>Straffen for den Kvinde</sp> 

<sp>der havde ladet sig beligge</sp> og ikke kunde bevæge
vedkommende til at indgaa Ægteskab med sig. Noget bestemt almindeligt
Bud herom synes ikke at være udstedt, men Praksis har vel lidt
efter lidt bredt sig fra By til Land. Allerede Peder Palladius'
ovenanførte Ord om de ti, tolv Skoleris, der altid skulde ligge
rede ved "Kagen", betegner Skikken i Gang. Aar 1568 hedder
det fra Forhandlingerne paa Roskilde Landemode: "Præsterne
skulle med Flid straffe Skørlevnet og Urenhed. Og haver Bispen
udraabt, at alle Skøger og Bolefolk skal miste Huden herefter
til "Kagen", som saa uhøvisklig leve i Utugt. Og haver Kgl.
Majestæt allerede uden at være mindet eller opfordret ladet
hudstryge fire Skøger ved Frederiksborg Galge nu for nylig,
som Hs. Naades egen Præst aabenbarlig gav tilkende ved
Landemodet"<footnote>Ny kirkehistoriske Samlinger II 505. </footnote>.

Paa længere Afstand fra Regeringen fulgte man ikke saa
hurtigt med. Selv i Bergen, hvor dog Erik Rosenkrans Aar 1562
udstedte en ny Reces om disse Forhold, blev Straffen for løse
Kvinder, der intet havde at bøde med til Kongen, sat til: at <sp>staa
nøgen foran Kirkedøren</sp>, skaffe skriftligt Bevis fra Præsten
for Tilgivelse fra Gud og derpaa at udvises<footnote>Paus: Gamle 
Kongelige Forordninger og Privilegier for Kongeriget Norge III 
345-46. E. R.s Reces f. Bergen af 22/6 1562. § 5. </footnote>. Erik 
Rosenkrans hyldede heri endnu den <sp>gammeldags Anskuelse om det
humoristiskes Betydning i Retsplejen</sp>. Det var samme
Tankegang, naar i sin Tid Ribe Stadsret, stadfæstet af Erik
Glipping 1269, havde sat Straffen for en Hustru greben i Hor, til at
"hun skal drage ham ad By, den ene Gade op og den anden ned,
ved det samme Lem, dèr han gjorde Synden med hende; og
<sp>saa skal han blive kvit for den Sag</sp>"<footnote>Kolderup-Rosenvinge: 
Gamle danske Love V 235. </footnote>. Eller naar endnu i det
16de Aarhundrede ifølge Ærkebiskop Olaus Magnus lignende
Art offentlig Paapegen af det begaaede havde i Sverige været
brugt som Straf for Hor<footnote>Olaus Magnus: Historia de gentibus 
Septentrionalibus. Lib. XIV cap. 16. </footnote>.

Men i Danmark var paa Frederik den Andens Tid Hensynet
til Latteren og dens muligt opdragende Værd skudt til Side.
Regeringen var blot optagen af Rædslen for Guds Vrede og de
Ulykker, som Gud i sin Fortørnelse vilde lade komme over
Landet, hvis man lod Djævelen Rum. Det var især to Byer, der
var de værste: Helsingør med dens stærke Tilstrømning i
Anledning af Øresundstolden, og København. Aar 1574 befalede
Kongen Øvrigheden i <sp>Helsingør</sp> at opsøge alle løsagtige 

Kvinder dér i Byen, lade dem <sp>stryge til Kagen</sp> og derefter forvise
dem. Kom de igen, skulde <sp>begge Øren skæres</sp> af dem. Vovede
de at indfinde sig paany, skulde man lade dem <sp>binde i en Sæk
og forsænke dem</sp><footnote>Sjællandske Tegnelser 13. Juli 1574. 
(Trykt i Forordn., Recesser etc. 1558-1660, udg. af V. A. Secher I 590). 
</footnote>. Det er ret betegnende, at end ikke dette
syntes haardt nok, men Dagen efter udgik der et nyt Kongebrev
fra Frederiksborg, hvori de tagne Bestemmelser skærpedes til,
at ikke blot alle løsagtige Kvindfolk skulde kagstryges og
forvises, men ogsaa enhver, der husede dem, straks udvises af Byen.
Og allerede første Gang, Kvinderne indfandt sig paany, skulde
Borgemestre og Raadmænd straffe dem paa Livet uden al Naade,
saafremt de ikke selv vilde stande til Rette<footnote>Sjællandske 
Tegnelser 14. Juli 1574. Trykt smstds. </footnote>.

I <sp>København</sp> holdt Christoffer Valkendorf skarpt
Regimente, saa at Kongen kunde have Fred fra denne Kant. Dog
skræmmedes man op i Foraaret 1582. Et nyfødt Barn var blevet
fundet udlagt paa Gaden. Og da man for at opdage Moderen
havde foretaget sædvanlig Malkeprøve, havde man til
Forfærdelse "befundet mange af Borgerdøtre og andre, som sig haver
holdt for Piger, at være frugtsommelig". Frederik den Anden
skrev straks til Borgemestre og Raad, for at ikke "Gud
Almægtigste til guddommelig Vrede og Straf maa opvækkes over eders
By og over Vore ganske Lande og Riger". I strenge Ord
bebrejdede han dem deres Mangel paa Paapasselighed, befalede,
at alle, der havde holdt sig for Piger, men var befundne
frugtsommelige, straks <sp>under Livsstraf skulde forvises fra
Byen</sp>, og truede sluttelig Borgemestre og Raad med, at hvis de
hermed saa igennem Fingre eller en anden Gang forsømte deres
Ed og Pligt, skulde Guds Vrede gaa ud over dem og Kongens
Straf følge efter<footnote>Sjællandske Tegnelser 6. April 1582. 
(Trykt i Kbhvns. Diplomatarium IV 662-63 og Forordn., Recesser 
etc. 1558-1660, udg. af V. A. Secher II 256-57. </footnote>.

Efter Frederik den Andens Død fæstede de frie Forhold i
København Bo i de mange Lysthuse og Smaaboliger i Haverne
udenfor Københavns Porte<footnote>Sjællandske Tegnelser 17. Novbr. 
1591. (Trykt i Kbhvns. Diplomatarium IV 705). </footnote>. 
Da der her førtes et temmelig vildt Liv,
udenfor al Lov og Ret, nødtes Regeringsraaderne til at forny
Frederik den Andens Bud, at kun gamle Folk maatte have
Ophold udenfor Portene<footnote>Sjællandske Registre 17. Juni 1587 
-- 22. Juni 1592. -- 20. Novbr. 1594. (Trykt i Kbhvns. Diplomatarium
II 430-31, 473-74, 483-84). </footnote>.

*


<sp>Blev nu alle disse haarde Love og Bestemmelser
ogsaa virkelig overholdte?</sp> Spørgsmaalet er aldeles afgørende
for den Betydning, man skal tillægge dem, men vanskeligere at
besvare end ved mange andre af Datids Forhold. Thi her var
tydeligt nok en anden Aand til Stede end ved saa megen af
Datidens Lovgivning, hvor Sagen selv egentlig var omme med det
udstedte Forbud, og Regeringen, efter hermed at have smøget
Ansvaret af sig, iøvrigt lod Virkeligheden skøtte sig selv. Paa
dette enkelte Punkt derimod var i de første halvhundrede Aar 
Regeringens Samvittighed vaagen, og selve Lovgivningen Udtrykket 
for dens faste Vilje til at skride ind.

<img>

Fig. 29.  Halshugning.
(Tegning af Hans Burgkmaier.)

<sp>Det første Indtryk, man da modtager, er, at disse Love virkelig
blev anvendte med Kraft</sp>. Paa utallige Punkter viser dette sig. 
Blasius Issefeder i Aalborg dømtes saaledes 1537
paa Kongens Retterting til at <sp>halshugges</sp> for Hor og den
skyldige Kvinde til at <sp>stoppes i Sæk og druknes</sp>, og det uagtet
hun ved et af Byfogden udstedt Skilsmissebrev mente sig løst
fra sit tidligere Ægteskab<footnote>Kolderup-Rosenvinge: Udvalg af Gamle 
Danske Domme I 62-63. </footnote>. I Nysted blev samme Aar Anders
Jepsen <sp>halshugget</sp> for at være bleven funden nøgen i Seng
med en gift Kvinde. Denne undgik kun sin Straf ved at bevise,
at det var selve Byfogdens Folk, der om Natten var trængt ind i
hendes Hus og havde kastet hende i Seng til Anders Jepsen,
hvor de holdt hende, indtil Byfogden kom og lagde begge i Jærn<footnote>
Samme Skrift II 53-56. </footnote>.
1550 blev Anders Brusse i Roelykke paa Lolland hængt, fordi
han var bleven greben om Natten hos anden Mands Hustru<footnote>
Samme Skrift II 117. </footnote>.

En Mængde Eksempler haves paa, at den, der havde beligget en
Pige, hvem Nøgle var betroet, <sp>dømtes</sp> som Tyv, eller, hvis begge
tjente en og samme, som baade Forræder og Tyv, i begge
Tilfælde <sp>fra Livet</sp><footnote>Viborg Landstingsdomme N. K. S. 
no. 845 Folio. Dom no. 191, 240, 254. -- G. K. S. no. 1137 Fol. Dom 
no. 189, 236, 250. -- Smlgn. Søren Skøttes Erklæring til Christoffer Gøye 
og Birgitte Bølle, dateret Gunderslevholm Mandag næst efter Søndag 
Reminiscere 1564, og Præsten Niels Olsens Erklæring til de samme, 
dat. Gunderslevholm St. Jacobi Dag 1567. Adelsbreve. Gøye. Fasc. 22 
og 23. -- Smlgn. ogsaa Danske Magazin VI 54. Nye Danske Magazin II 268. </footnote>.

<sp>Denne Haardhed</sp> var heller <sp>ikke noget for Danmark
ejendommeligt</sp>. <sp>Samtidigt udøvedes den</sp> og under de
samme Former <sp>i Tyskland</sp>. Det passer saaledes ganske paa danske
Forhold, naar det tyske Ordsprog byder: den Dieb soll man henken
-- und die Hur ertränken. I Zittau brugte man at lade Sækken være
sort og stoppede i den foruden den Kvinde, der skulde druknes,
en Hund, en Kat, en Hane og en Snog. Sækken holdtes seks Timer
under Vandet, og imedens stod Kordrengene rundt om Vandet
og sang: "Af dybest Nød raaber jeg til Dig". Denne Straf blev
endnu udført 1749 og først afskaffet 1761. I Zürich blev faldne
Piger, der havde ombragt deres Barn, bundne paa Hænder og
Fødder, kastede i Floden Limmath fra et bestemt Sted, der
endnu 1785 var kendt af alle<footnote>Anzeiger für Kunde der 
Deutschen Vorzeit 1855. S. 175. -- Neue Folge II 114. </footnote>.

<img>
Fig. 30.   Stok og Galge.
Kalkmaleri i Tirsted Kirke.
(Efter Akvarel i Nationalmuseet.)

Straffen at druknes i Sæk passede ogsaa meget vel ind i den
daværende Række af Straffe i Danmark. Troldkvinder
<sp>brændtes</sp>, Horkvinder <sp>druknedes</sp>, Tyvekvinder <sp>begravedes
levende under Galgen</sp>. Mod de sidste synes man at have vist
den tvivlsomme Skaansel at anbringe en Balje over Hovedet
paa dem. Det er sikkert til denne Forskel mellem den mandlige
og kvindelige Tyvestraf, at Peder Palladius sigter, naar han siger,
at Tyveri fører "enten til Galje eller til Balje"<footnote>Peder 
Palladius: En Visitatz Bog, udg. af Sv. Grundtvig. S. 48, 113. -- 
Smlgn. J. Kinch: Ribe Bys Hist. og Beskrivelse II 673. </footnote>. 
Aar 1572 f. Eks.
dømtes i Ribe et Ægtepar, der havde begaaet Tyveri, Manden til
Galge og Gren, Hustruen til "Tyvs Ret under en Balje". I Aaret
1587 blev en Kvinde paa 102 Aar levende begraven i Kiel for

Tyveri<footnote>Jahrbücher f. d. Landeskunde d. Herzth. Schlesw. Holst. 
u. Lauenb. VI 381. </footnote>. Set i saadan Forbindelse var der snarest 
noget lemfældigt ved at druknes i Sæk.

At de andre Forholdsregler mod Løsagtighed: Indespærring,
offentlig Malkning o. s. v. har været hyppigt anvendte, fremgaar
af en Mængde Beretninger. Vi kan her tillige maale, hvor stærkt
Indtryk de har gjort paa Samtiden, idet Mindet herom har i
Sagnets Form holdt sig ned til vore Dage. Paa ikke faa gamle
Herregaarde paavises endnu det Rum, hvor den og den Jomfru skal
have siddet indespærret<footnote>Se f. Eks. Pontoppidans Danske 
Atlas III 321. Krenkerup paa Laaland. -- Richardt og Becker: 
Prospekter af danske Herregaarde. Egeskov. -- Richardt og Liunggreen: 
Skaanske Herregaarde II. Tomarp. -- Orion, Maanedsskrift, red. af 
T. Becker, III 341. </footnote>. Mellem Holstebro og Skive i
Helledams Sø -- melder Sagnet -- fandtes en Gang et udkastet nyfødt
Barn. Da man i den Anledning malkede Omegnens Piger, viste
en sig at være med Die. Forgæves paastod hun, at dette var fælles
for hele hendes Slægt, hvad der bekræftedes endog ved
Undersøgelse af hendes Broder. Hun lagdes paa Pinebænk og dømtes
til Døde. Men da hun aflivedes, bad hun, at Himlen vilde give et
Tegn paa hendes Uskyldighed. I samme Nu spredtes alle Skyerne,
Regnen ophørte og Vejret blev saare skønt<footnote>J. M. Thiele: 
Danmarks Folkesagn II 305-6. </footnote>.

For <sp>Helsingørs</sp> Vedkommende viser de endnu bevarede
<sp>Tingbøger</sp> med uhyggelig Nøjagtighed næsten fra Dag til Dag,
<sp>hvor skrapt Loven blev overholdt</sp>. Det var ikke blot enkelte
Kvinder som "kønne Grethe", "Sommerfuglen", "den hvide
Høne", "brune Ganger", "Flækkesild", "Hønsekød",
"Rakkerbalje", "Put i Lomme" og hvad de hed, der blev forviste.
Øvrigheden holdt vaagent Øje med alle. Byvagten havde nok at gøre
med om Natten at efterse, om ogsaa hver var anbragt i rette
Seng og Slagbænk. Og Bødlen havde Dagværk nok med at
betjene dem, der var benaadede med et "Kagstryg", "stupe dem til
Kagen", "lade dem miste Huden og et Øre", eller miste dem
baade, og bagefter "udlede dem af By"; "komme de igen, da
uden al Naade i en Sæk"! Sligt var vel kun Smaaredsel for
Mestermanden og intet imod, hvad det kastede af sig at "rette",
"sække" eller især at brænde. Skulde en Heks "pines tillige",
var hun med Drikkepenge og alt ærlig fem Daler værd. Men det
summede dog altid op, naar der var flere ad Gangen, som f. Eks.:
"Den 21. Maj 1582 for otte Kvinder at stubbe til Kagen tolv Mark".
En blødsøden Uskik var det derimod, at man, naar det kom til
Stykket, stundom benaadede dem, der skulde "sækkes", og lod
dem "rettes" i Stedet. De tre Horer, der halshuggedes 3. Oktober 

1605, indbragte derfor kun halvfemte Mark, medens Indtægten
af de fire Horer, der kagstrøges samme Aar 16. Septbr., havde
været seks Mark.

Under slige Forhold, hvor Straffefuldbyrdelser næsten hørte
til Dagens Orden, <sp>afstumpedes</sp> naturligvis <sp>Sindene</sp>. Det
vakte vistnok mere Opsigt, naar Mestermanden var paa Jagt i
Gaden efter herreløse Hunde, end naar han blot "afskar
Lokkerne paa en Haarhore og udledte hende af By, uden at hun
fangede anden Straf". Til at vække Bødlens og Byens Interesse
hørte mindst Blod og Skrig og helst endda lidt pikant, som naar
en nysopdaget Lønhore hvinende tog Kagen i Favn og siden
maatte holde her baade ned ad Gaden og ud for Borgmesterens.
Men var først Interessen vakt, saa fór den ogsaa som en hed
Blodstrøm og tog voldsomt Parti for eller imod efter pludselig
Indskydelse. Ingen maatte saaledes krumme et Haai paa Lisbeth
Skarpretters Hoved, fordi hun havde myrdet den fremmede
Styrmand, der var hos hende. Enhver kunde jo se, hvad han var
for en, naar han uden videre gik ind i Bødlens Hus paa Lappen
for at drikke Øl. Og naar han saa bagefter ikke vilde betale det,
men søgte at voldtage først Bødlens Moder i Gaarden, siden
Bødlens Kone i Stuen, og da han ikke fik sin Vilje, truede med
at skære hendes Kindbakker ud, saa var det kun i sin Orden, at
hun jog sin Kniv i ham, saa at han "blev død" med det samme.
Nej, man kunde ogsaa gøre et Skarn Uret. Omvendt, da Johanne
blev rettet den 25. Maj 1582, fjerde Dagen efter, at Bødlen havde
kagstrøget de otte Horer. Hun havde to Gange givet efter for sin
Svoger, han var nu flygtet, hendes Søster, der først havde klaget
over ham, tog nu sine Ord tilbage og gjorde alt for at redde hende,
men Retten maatte have sin Gænge, og Johanne opnaaede kun,
da "Straffen og Pinen [ved at sækkes] vilde falde hende svær, at
Kongen benaadede hende til et Sværd". Den 25. Maj skulde hun
rettes. Men Bødlen havde forstrakt en Sene i sin Arm, saa, da
han huggede første Gang, tilføjede han hende kun et lille Saar i
Halsen. Hun faldt om med et ynkeligt Skrig, derpaa huggede han
fem eller seks Hug, men kunde dog ikke skille Hovedet fra
Kroppen. Da kastede han Rettersværdet, gav sig til at løbe, og
idet han flygtede ind over nogle Gærder, raabte han: Naade!
Naade! Men Tilskuerne efter ham, ind over Gærderne og slog 

ham til Døde. Da Ophidselsen senere havde sat sig, fik Bødlen
dog Oprejsning og den rette sin Straf. En gammel Kone viste sig
nemlig at være den egentlig skyldige, idet hun, da Bødlen en
Gang havde slaaet hende med en Pisk over Armen, havde ønsket,
at det ogsaa skulde komme til at værke i hans egen. Hun blev
derfor pint to Dage i Raadhusgaarden, strakt paa Ramme og
brændt paa hedt Bækken, men hun vilde ikke bekende,
hvorledes hun ved Djævelens Hjælp havde forgjort Bødlens Arm.
Man befol da Gud Sagen og brændte hende paa Baal<footnote>
Helsingørs Tingbøger. R. A -- Danske Magazin 3dje Række II 202, 213. --
Danske Samlinger 2den Række VI 305. -- Saml. t. jysk Hist. og Topogr. 
II 147-49. -- Kjøbenhavns Diplomatarium II 582. </footnote>.

<img>
Fig. 31. En Kvinde halshugges.
Kalkmaleri fra Kormuren i den søndre Gang i Roskilde Domkirke.
Maleriet blottedes 1857 og faldt hen i Støv 1858.
(Efter Akvarel i Nationalmuseet.)

Som det gik i Helsingør, gik det ogsaa, om end maaske en
Kende lemfældigere, i de andre Købstæder -- Randers, 

Næstved, Vordingborg o. s. v. -- hvis Forhold vi gennem enkelte
bevarede Tingbøger endnu kan kontrollere. Fra dem alle
forjoges Kvinder under Trusel af at "tage Kagen i Favn", "miste
Huden", "miste Ørene" eller "uden al Naade i Sæk". Endnu
Aar 1629 beskriver en fransk Rejsende i Danmark det
uhyggelige Syn af faldne Kvinder, der nøgne til Bæltestedet piskedes
ud af Byen. "Da Bødlen var udenfor vor Bolig, fordoblede han
sine voldsomme Slag paa de arme Stakler, maaske for at vise
vor Vært, Borgemesteren, at Straffen blev vel fuldbyrdet"<footnote>
Les voyages de Mr. Des Hayes Baron de Covrmesvin en Dannemarc. 
(Paris 1684.) 12mo. S. 68. </footnote>. Det
beror vistnok paa en Misforstaaelse, men er et træffende Udtryk
for den dobbelte Aand, der beherskede Tiden, naar samme
Rejsende tillige beretter, at der paa Raadhusporten var ophængt,
foruden en Jærnalen, ogsaa et justeret Længdemaal for gifte
Kvinders lovlige Ret<footnote>Samme Skrift S. 235. </footnote>.

<sp>Paa Landet</sp> søgte man at gennemføre en lignende Strenghed.
Her vistes dog den Retfærdighed, at man for en Del bestræbte
sig for ogsaa at ramme den mandlige Part. Ved alle uægte
Fødsler var det Jordemoderen eller de tilstedeværende Kvinder
paalagt at udspørge mellem Veerne om, hvo der var Barnefader<footnote>
Ny Kirkehistoriske Samlinger V 52. </footnote>.
Denne Retfærdighed toges dog delvis tilbage igen, naar det paa
Roskilde Landemode 1605 blev bestemt: "Den, som før er
beligget, skal ikke troes, om hun skylder nogen Mandsperson, men
skydes en hvid Pind efter hende"<footnote>Ny kirkehistoriske 
Samlinger V 55. </footnote>.

<sp>Om besvangrede</sp>, der kom tilrejsende, gjaldt det, at de
<sp>skulde bortvises</sp><footnote>Se f. Eks. Odense Landemode 1568: Meretrices gravidæ, quæ aliunde advenerunt, a civitatibus et parochiis per civilem magistratum ejiciantur. Mnscr. Kall. 492. 4to. </footnote>. Kvinder, der først var udjagne fra deres
Fødeby, kunde saaledes drives fra Sted til Sted, fredløse i hele
Landet. Man forstaar, at de tre Kvinder, der den 16. Septbr. 1605
blev stubbede til Kagen og forviste fra Helsingør, ingen anden
Udvej saa end at blive Røvere. Ugedagen efter forsøgte de sig,
idet de lidt udenfor Byen overfaldt, Saarede med Kniv og
udplyndrede en Kvinde paa Adelvejen til København. En Uges Tid
efter var de grebne og rettede<footnote>Helsingørs Tingbog 1605. </footnote>.

*

<sp>Ved Siden af al denne verdslige Straf gik Kirkens</sp>.
Det var Præstens Pligt at paatale Usædelighed, bandlyse de
skyldige og angive dem for den verdslige Øvrighed. Det var 

atter hans Pligt, naar den verdslige Straf var fuldbyrdet, og de
straffede viste Anger, at løse dem af Bandet og genoptage dem i
Kirken og Guds Samfund. En overordentlig Myndighed var
herved lagt i Gejstlighedens Haand, og vi har talrige Vidnesbyrd
om, at den blev anvendt. Stundom maatte Bisperne endog
opfordre deres Præster til ikke at tage altfor voldsomt paa Veje<footnote>
Nye kirkehistoriske Samlinger II 452. </footnote>,
ikke raabe: "I skulle faa Fanden!" "Djævelen tage ved Eder!"
" Pak dig ud, din Hore! jeg gider ikke set dig"<footnote>
Danske Magazin III 3, 190. </footnote>. Den tidligere
omtalte Præst, Niels Kæmpe i Skaane, "der tidt og ofte havde besøgt
og overløbet Kongen om de tvende Sogne Høje og Starby", viste,
da han vel havde faaet dem, kraftig Nidkærhed i sit Kald og
kylede blandt andet fra Prædikestolen en Bog i Hovedet paa en
af Tilhørerne<footnote>Skaanske Tegnelser 6. August 1596. </footnote>. 
Sjældnere tog Menigheden til Genmæle, som i
Glostrup 1581, hvor de tilsidst fik Dom over Hr. Augustinus for
at have brugt "Ubekvems Ord" mod dem fra Prædikestolen<footnote>
Sjællandske Tegnelser 28. Maj og 22. Juni 1581. </footnote>.
Eller Fru Anna Oldeland, der i Skt. Knuds Kirke i Odense 1564
afbrød Bispens Prædiken og rapt skældte ham ud igen som Svar
paa, at han formentlig havde stiklet til hende og hendes Mand<footnote>
Vedel Simonsen: Bidrag til Odense Bys ældre Hist. II 2, 133. </footnote>.
Eller Slotsfogden i Bergen, der ledte efter Hr. Mads for at slaa
ham ihjel, fordi han paa Prædikestolen Palmesøndag 1562 nok
havde nævnet ogsaa hans Bolskab, da han anførte Navnene paa
en Del Skøger i Byen<footnote>Norske Magasin I 201. </footnote>.

Under disse Forhold fik <sp>Gudstjenesten</sp> en ganske <sp>egen
Form for Tiltrækningskraft</sp>, idet den tilfredsstillede hvert
Krav paa intimt Bynyt og afhjalp Savnet af en senere Tids
Skandalepresse. Af Prækenen eller Opslag paa Prædikestolen
fik man Kundskab om alle Ugens grovere Ægteskabsbrud. Og
stundom fik man tillige Besked om blot Familjetvist, Rygter osv.
I Bergen forkyndtes det saaledes fra Prædikestolen baade i
Domkirken og i Korskirken Søndag den 19de December 1563, at
Dankvard Markfarson nu atter var forliget med sin Hustru, men
han havde rigtignok haft stor Mistanke til hende baade for hendes
løse Fagter og for nogle Vidnesbyrd, som hendes Tjenestefolk
havde afgivet<footnote>Smstds. S. 238. </footnote>. 
Den 11te Marts 1571 blev der i alle Byens Kirker
bedt for, at Gud vilde aabenbare det onde Menneske, der havde
beløjet Niels Bjørnsons Hustru og sagt, at Kort Elsing havde
ligget hos hende, paa det at saadant Menneske kunde vorde
straffet derfor<footnote>Smstds. S. 401. </footnote>.


Bandlysningen hævedes først ved den saakaldte "<sp>Afløsning</sp>".
Ordentligvis foregik denne paa en Søndag i Kirken i den
samlede Menigheds Nærværelse. Et Par Taler ved saadan Lejlighed<footnote>
Kjøbenhavns Universitets Bibl. Donatio variorum no. 15, 4to. 1) absolutio
publica. 2) absolutio Catharinæ Johannis Meermandtz a. 1580 in 
ecclesia Malmogiana. Dominica Lætare. </footnote>
er endnu bevarede. Synderinden eller begge de skyldige tiltaltes
som de, der i "nogen Stund havde været den urene Aands,
Djævelens Bolig", og vidtløftigt udvikledes derpaa for Menigheden
Ukyskheds Aarsag og dens Straf baade her i Livet og i det
kommende Liv "den evige Pine og Fordømmelse i Helvedes Afgrund"
(Fig. 32). Den skyldige maatte derpaa fremsige de ti Bud og
Trosartiklerne samt udtale sin Anger, saa knælede hele Menigheden, 
Præsten bad Fadervor, lagde Hænderne paa den bandlyste, løste Bandet 
og tilsagde Syndsforladelse.

<img>

Fig. 32. Djævle straffer usædelige.
Træsnit i en fransk Kalender 1529.
(Paul Lacroix.)

<sp>Med Rette nærede Datiden Rædsel for hele den kirkelige Straf</sp>. Det var en
forfærdelig Tanke at vide sig ved egen Skyld djævlebesat og <sp>uden
Naade hjemfalden til Helvede</sp>. Hvordan Nedfarten dertil saa ud,
stod afmalet paa hver Kirkevæg. Menigheden sad maaske
allerede og hviskede om, at det Billede dèr lignede En (Fig.33). Og
saa høre sig bandlyst fra Prædikestolen, siden at maatte luske
om skyet af alle, udelukket fra hvert "hæderligt Samkvem", i
Kirken anvist Plads paa en egen Forbryderbænk og med Ordre
til at pakke sig, naar Klokken lød, og ærlige Folk skulde til
Alters. Varede dette ved længere end et Aar, blev man ifølge
en senere Forordning af Christian IV forvist Land og Rige<footnote>
H. Rørdam: Danske Kirkelove III 149. </footnote>.
Men krøb man forinden til Korset, skulde dette foregaa næsten
bogstaveligt, idet man knælende nærmede sig fra Indgang til Kor


<img>
Fig. 33. Djævle kører en utugtig Kvinde ned til Helvede.
Kalkmaleri i Vallensbæks Kirke paa Sjælland.
(Efter Akvarel i Nationalmuseet.)

og paa den beskæmmende Maade: i hele Menighedens Paasyn. Præsten kunde længe
nok sige til Slut: "Ingen foreholde fra nu af den afløste sit Fald!
Hvem Gud atter have antaget, skulle og Mennesker antage". Det vidste enhver, 
at dette just var af den Slags Pletter, der hæftede; Kirken havde brændt
den ind, Præst og Menighed skulde nok ved Lejlighed minde om Mærket.

<sp>Det første Indtryk af Datids Forhold er da altsaa, at Lovene mod
Usædelighed blev hævdede med Strenghed af baade verdslig og gejstlig
Øvrighed</sp>. 

For saa vidt tydede alt paa, at den nye Aand skulde sejre og Lutherdommen
virkelig faa Bugt med Djævelen paa et af de mest afgørende Omraader. 
Hvor stærkt Sammenstødet var mellem ny og gammel Opfattelse, og hvor
meget Vægtskaalen sank til Gunst for den lutherske, kan aflæses
paa et lille vigtigt Punkt: <sp>Dommen over Børn fødte udenfor</sp>

<sp>Ægteskab. Her foregik et paafaldende Omslag</sp>. Indtil for
ganske nylig havde Saadanne stundom nydt en vis Anseelse. De
sidste, højere katolske Gejstlige, f. Eks. Biskop Jens Andersen i
Odense, Joachim Rønnow i Roskilde, Sekretær i det kongelige
Kancelli Jørgen Gyldenstjerne og flere, havde aabent vedkendt
sig deres Børn og efter Evne sørget for dem. Som Gejstligheden
saa ogsaa Adelen. Endnu efter Reformationens Indførelse
skænkede Rigsraad Mogens Munk med Kongens Samtykke tre Gaarde
til sin Slegfredviv og deres to Døtre<footnote>Den kongelige 
Bevilling dat. Odense Mandag post Matthæi 1554. (Uddrag trykt 
i Kancelliets Brevbøger 1551-55. S. 332) </footnote>. Rigsraad Niels Lange fik
sin Slegfredsøn, Niels, ansat i Kancelliet. Denne blev Kannik i
Ribe, ægtede adelig Kvinde og adledes selv<footnote>Danske 
Samlinger I 358-59. </footnote>. I Sverige var
Benævnelsen "Frille" endnu ikke mere anstødelig, end at Erik den
Fjortendes Elskerinder aabent benævnedes saa i de kongelige
Regnskaber, ja Hertug Magnus' Elskede, Valborg Eriksdatter
skrev sig endog: "Min fyrstelige Naades Frille, jeg Valborg"
o. s. v.<footnote>A. G. Ahlqvist: Karin Månsdotter. 
(Stockholm 1874.) S. 18-19. </footnote>.

Med heri indførte Lutherdommen en bestemt Forandring. At
være født i Ægteskab, "<sp>ægte Fødsel</sp>", blev hurtigt i den
offentlige Mening <sp>et kosteligt Fortrin</sp>, hvorpaa der lagdes en
overordentlig Vægt. Allerede 1549 ansaa en Mand, der var
Slegfredbarn, det for nødvendigt at erhverve kongeligt Beskærmelsesbrev
med udtrykkeligt Paabud om, at han skulde agtes som andre<footnote>
Nye Danske Magazin III 60-61. </footnote>.
Aar 1568 var en ret betegnende Sag for paa Viborg Landsting.
Hans Skeel havde i sin Tid levet tyve Aar med en Slegfredviv og
med hende avlet elleve Børn. Ingen synes dengang at have
forarget sig over sligt, hun nød Hustrus Anseelse, "havde hans
Nøgler, aad og drak med hannem og gik aabenbarlig med
hannem at sove". Men da nu en af Sønnerne, Jørgen Hansen, som
voksen mødte i Retten, vilde man nægte ham en ærlig Mands
Rettigheder og forlangte, at han som "Horeunge" skulde vises
ud. Landstingsdommen gik ham for saa vidt med, som den
udtalte, at han ikke af den Grund "maatte forvises fra Dom og
Rettergang, da Loven ikke saa grovelig beskæmmer saadanne Børn,
som af en ledig Karl og Kvinde fødes, men kalder dem alene
Slegfredbørn"<footnote>N. K. S. no. 845 Fol. no. 98. </footnote>. 
Men den offentlige Mening var aabenbart imod
ham. Den dømte mere og mere, at ethvert uægte Barn var et
"<sp>Horebarn</sp>", thi naar det sjette Bud lød: Du skal ikke bedrive
Hor, saa var ogsaa Frugten af slig Overtrædelse et "Horebarn". 

Men et saadant burde ikke have Gang og Sæde blandt
Dannemænd og Dannekvinder. Alt fra Daaben af burde det stemples
med Vanære<footnote>Nærværende Skrift VIII 137-38. </footnote>.

Man b<sp>rød altsaa Staven over næste Slægtled</sp>. Men
videre naaede man heller ikke. Thi da det kom til Stykket, og
man skulde fuldt forskyde ogsaa det første Slægtled, de egentlige
Syndere, Djævelens Redskaber, <sp>væltede en Modstrøm sig
imod hele den nye Tankegang, splittede den og brød
dens Vælde</sp>. Denne Modbølge var dannet af meget forskellige
Bestanddele. Sund Sans, ældgammel Skik, stive Standsfordomme
havde indgaaet mærkelig Forening med det allernyeste nyt, der
jog som Kastevinde over dem og drev dem fremad.

<sp>Sund Sans</sp>. Thi hvo maatte ikke til Tider blive betænkelig
ved den nye Regerings-Jagt efter Djævelen, hvor denne stadigt
undslap, medens man blindt huggede løs paa Kvinder og Mænd.
<sp>Ældgammel Skik</sp>. Havde man nu i Aartusinder set paa
Skørlevnet med andre Øjne, hvorfor da pludseligt dømme det haardt
og afvige fra Forfædrene. Denne Betragtningsmaade havde et
saa fast Tag i Bondebefolkningen, at den hverken lod sig rokke
af Katolicisme eller Lutherdom. Hos Adelen kom de nye Forbud
mod Friller og Paabud om Ægteskab i den mest skærende Strid
med <sp>Standsinteresser</sp> og Frygten for at splitte
Slægtens Jordegods. Hos Borgerstand og Gejstlighed endelig skabte hele det
nye Livssyn med al dets ubundne Lystenhed og æggede
Kønsdrift et saadant <sp>Virvar i Skikke og Begreber</sp>, at selv den
braveste kunde have ondt ved at afgøre for sit eget Vedkommende,
hvor Lutherdom stoppede og Djævelskab begyndte.

Det var <sp>denne Modstand</sp>, der under forskellige Former hos
hver enkelt Stand <sp>stemmede op mod den lutherske
Behandling af Usædelighed</sp>. Idet de to Strømme mødtes,
frembragtes en sydende Brusen, hvor Øjet forvirres og, alt eftersom
man følger denne eller hin Enkelthed, den ene Retning synes
helt at have sejret eller helt at have tabt. Først omkring
Aarhundredets Slutning klaredes Forholdene nogenlunde, saa at man i
store Træk kan skønne, hvad der var opnaaet.

*


Betragter vi denne <sp>Modstand mod den lutherske
Behandling af Usædelighed</sp> lidt nærmere, saa var den lettest at
overskue hos <sp>Bønderne</sp>. Niels Hemmingsen udtaler sig saaledes
om Tilstanden paa Landet: "Ja, siger Bonden, vil jeg ikke lide, at
mine Drenge [*c: Karle] have Bolskab enten i Gaarden eller uden,
da vil ingen tjene mig. Vil jeg ingen Skøger have i min Tjeneste,
da faar mit Korn at staa ude. Dette veed jeg at være et
almindeligt Klagemaal paa Landbygden"<footnote>Niels Hemmingssøn: 
Om Ecteskab. (Kbhvn. 1572.) Bl. Ccij. (S. 401). </footnote>. 
Hvad <sp>Brøden</sp> selv angik, saa
d<sp>ømte Befolkningen den meget mildt</sp>. Oldtidsbegreber
herom herskede fremdeles, hyppigt parrede med samme
Skæbnetro, hvorom det endnu Aarhundrede efter hedder fra
Nordsjælland: "Faar en Bondepige et Barn, da skulde det nu saa være.
Kommer hun mere end een Gang, siger hun straks: Jeg skal
have mine Børn, ved hvem jeg saa faar dem, og dem jeg har faaet
behøver jeg nu ikke at faa"<footnote>Junge: Den nordsjællandske Landalmue. 
(1824.) S. 216-17. </footnote>. Niels Hemmingsen anfører følgende
Eksempel: "Jeg kender en Kvinde, som haver faaet fire Børn,
hvert med sin uægte Mand. Dèr hun blev straffet for sit ukyske
Levnet, svarede hun dristeligen: Hvad kan jeg staa imod Guds
Vilje? Gud vilde have de Børn frem, derfor skulde jeg have
Mand, af hvilken jeg dennem avle kunde"<footnote>Niels 
Hemmingssøn: Om Ecteskab. 1572. S. 44. (Bl. C 7). 3</footnote>.

Der udfoldedes da en sejg Modstand fra Bondebefolkningens
Side mod Regeringens Forsøg paa efter Reformationen at
overføre de strengere Købstadlove paa. Landboforhold. Denne
Modstand ytrede sig især mod de to Øvrighedspersoner: Lensmand
og Præst.

<sp>Lensmændene</sp> synes overalt hurtigt at være blevne klare
paa, hvorledes sligt skulde tages. De havde ingen Interesse af at
faa nogen dømt fra Livet, men var villige til paa gammeldags Vis
at lade Straffen sone med Bøder. Men da nu Loven paabød
Livsstraf for Hor, Forhold til nærbeslægtede, at "beligge en
Nøglepige" o. s. v., saa talte Billighed ogsaa for, at Bøden i saa Fald
skulde være høj, alt naturligvis beregnet efter vedkommendes
Evne til at betale. Befolkningen fandt denne Tankegang rimelig,
ihvorvel man selvfølgelig gjorde alt for at smutte under. Her
passede imidlertid baade Ridefoged og Præst paa; hvad der undgik
den ene, opdagede den anden. Lidt efter lidt <sp>voksede da i et
veldrevet Len Bøder for Usædelighed op til at blive en
paalidelig Indtægt</sp>, der i gode Aaringer kunde være endog 

meget betydelig, langt overgaa hvad selv i Skovegne Storme
kunde indbringe ved "Vindfælder". Mellem de forskellige Bøder,
"Sagefald" som de kaldtes, udgjorde de for Usædelighed en
Broderpart. Skøndt Lysten til at tage Bøde var den samme
overfor alle Forbrydelser, betaltes f. Eks. i Akershus Len Aar 1557
Bøder for 125 Tilfælde af forskellig Slags Usædelighed, men kun
for 23 begaaede Tyverier. Aar 1560 var Forholdet som 106 til
16<footnote>Norske Samlinger I 208 og 210. </footnote>. 
Den samlede Indtægt af Bøder var for Kronborg Len 1592
ialt 150 1/2 Daler, Aaret forud havde den været 379 Daler<footnote>
Kronborg Jordebog. Indtægter 1/5 1592-1/5 93. R. A. </footnote>; for
Helsingborg Len Aar 1574 var den 693 Daler foruden en Del,
der betaltes i Varer<footnote>Helsingborg Lensregnskab 1/5 1574-1/5 1575. 
R. A. </footnote>, og i det store Akershus Len udgjorde den
i Aarene 1557 og 1560 endog 2206 Daler og 2135 Daler<footnote>
Norske Samlinger I 218. </footnote>.
Lensmændene nød i Reglen selv en Part af de uvisse Indkomster og
var derfor meget tjenstivrige. Man faar et bestemt Indtryk heraf
ved at høre, at i Akershus Len kom 300 Aar efter (1848) paa
hvert 10,000 af Indbyggerne kun 25 domfældte, medens Aar 1560
ikke mindre end 43 var blevne idømte Bøder<footnote>
Samme Skrift I 216-17. </footnote>.

Underlige tog disse Bøder sig ud, da alt var anslaaet ikke efter
en bestemt Trinfølge i Straf, men først og fremmest efter den
betalendes Evne. I Malmøhus Len f. Eks. betaltes Aar 1565 for
den samme Brøde "at beligge en Pige" lige fra 100 Daler, 60
Daler, 30 Daler, 20 Daler, 10 Daler ned til blot 8 "Skilling Grot".
Enhver Brøde lod sig afsone med Penge, selv saadanne, for
hvilke der i By ubetinget gjaldt Livsstraf. Ingemand i Gjesløf,
der havde beligget sin Broders Fæstemø, slap f. Eks. med 50
"enkelte Dalere". Paa hendes Vegne maatte hendes Broder bøde
24 Daler. Horsag afsonedes med 30 Daler. En Steddatter, der
havde staaet i utilladeligt Forhold til sin Stedfader, slap med en
Bøde af 150 Daler og 100 Tønder Havre. Da Stedfaderens hele
Eje kun udgjorde 18 Daler, mente man dog her at burde gøre en
Undtagelse og lod ham brænde<footnote>Malmøhus Lensregnskab 
1565 R. A. </footnote>. Ganske de samme Forhold
møder os andre Aar og andre Steder. Aar 1579 betaltes i samme
Len for "at beligge et Kvindfolk og bagefter ægte hende" fra to
til fem Daler, medens samme Brøde uden paafølgende Ægteskab
alt efter Formuesvilkaarene betaltes lavere eller højere. To
Venner, der havde beligget hver sin Pige, enedes om i Forening at
levere en Okse. "Et Kvindfolk at beligge og have sin Ægtehustru"
afsonedes med fra 30 til 20 Daler. Ja selv at beligge sin Hustrus 

Søskendebarn kunde afgøres ved en Bøde paa 100 Daler<footnote>
Malmøhus Lensregnskab 1/5 1579-1/5 1580. R. A. </footnote>. Tre
Aar efter betalte en rig Bonde samme Sum for blot at have
beligget en Pige<footnote>Malmøhus Lensregnskab 1/5 1582-1/5 
1583. R. A. </footnote>. I Helsingborg Len 1574 slap Inger i Hjernerup,
der havde ombragt sit eget Barn, med en Bøde af femten Daler.
Blandt uformuende i samme Len var Aarets Takst for at beligge
en Pige et Par Daler, medens en Velhaver maatte betale 2 1/2
Daler for af Vanvare at have taget Livet af en Gaas<footnote>
Helsingborg Lensregnskab 1/5 1574-1/5 1575 R. A. </footnote>.

Hvor vi saa vender Blikket hele Norden over fra Island til
Bornholm, møder os samme Forhold. Det er Bekræftelse paa
den fælles Regel, blot lempet efter stedlige Forhold, naar paa
Vestmanø under Island 1586 Torsten Jonssøn af Bostad maa
betale 230 Klipfisk for at have bedrevet Hor med den gifte Gudrun
Jonsdatter, og dennes Bøde bliver sat til 380 Klipfisk, der
afkortes til 310 og betales i Form af 14 Faar og Lam<footnote>
Vespenø Regnskab. 5. Juli 1586-24. Juni 1587. R. A. </footnote>. Eller 
naar i Rø paa Bornholm en Kone, greben i Hor, maa betale til
Lybækkerne, der har Øen i Pant: 6 Lod Sølv, en Tønde Torsk og
14 Tønder Havre<footnote>Hübertz: Aktstykker til Bornholms Historie. 
S. 217. </footnote>. Eller naar det hedder i Eske Brocks
Dagbog: "gjorde jeg Aftingning med Morten Fisker for den Kvinde,
han havde beligget, og havde sin ægte Hustru; derfor lovet mig
500 levende Gedder og 500 Aborrer med det første at levere"<footnote>
Eske Brocks Dagbøger, udg. af Vedel Simonsen II 42. </footnote>.

Hvor stærk Tilbøjeligheden var til og hvor naturligt det faldt
at behandle alle Landforhold paa denne Maade, fremgaar maaske
bedst af, at Københavns Universitet styrede sit eget Jordegods
ganske paa samme Vis. I Regnskabet for Knardrup 1547-49
hedder det blandt Indtægterne: "Mourits Lauritsen af Tokkerup,
for han belaa sin Naboes Datter, gav af sin yderste Formue 4
Daler. -- Henning Nielsen, for han havde sagt god for Jørgen
Kneppe i Ganløse, for han forførte Ole Sørensens Hustru ved
Nattetide, gav seks Mark, skal give to Tønder Havre" o. s. v.<footnote>
Danske Magazin 3dje Række VI 239-40. </footnote>.

Som Professor ved samme Universitet har Niels Hemmingsen
sin Del af Ansvaret for denne Bestyrelsesmaade og kunde da
have henvendt Bebrejdelsen ogsaa til sig selv, naar han i sin Bog
"Om Ægteskab" førte følgende Klage: "Det er heller ikke at
beskytte Ægteskab at gøre løsagtige Folk trygge ved, at naar man
haver saa meget at bøde med, maa man beligge saa mange Piger,
som man vil. Hvilket man maa høre, besynderlig paa
Landsbygderne over det ganske Rige"<footnote>Niels Hemmingssøn: 
Om Ecteskab. (Kbhvn. 1572.) Bl. A 3 (S. 4-5). </footnote>.

Og det var ganske haabløst, naar han mente at kunne 

fremkalde Forandring ved i Fortalen til samme Bog at søge at hidse
Christoffer Valkendorf ved følgende tydelige Anvisning: "Og
visselig forhaaber jeg, at Øvrighed skal ikke blive tilfreds med
den Penningestraf, som de straffes almindeligt med, som beligge
Piger og dermed storligen fortørne Gud og mere bedrøve Pigers
fattige Forældre, end om de staalle deres Heste og Øksne tra
dem. Den, som stjæler et Faar eller et Svin, hænger man i
Galgen, men den, som stjæler fra fattige Forældre deres Barns Ære,
han bliver kvit for al Tiltale, naar han har givet ni Mark. Og
derudover berømmer han sig, ligesom han havde vel gjort. Gud give,
at Øvrighed heri vilde sig bedre betænke"!<footnote>Samme Skrift, 
Fortalen Bl. 4. </footnote>

*

<sp>Ligeoverfor Præsten indtog Bønderne en dobbelt
Holdning</sp>, idet de dels med det onde dels med det gode søgte
at faa ham fra at paatale deres Overtrædelser. Den lutherske
Gejstligheds Stilling var her overordentlig vanskelig. Præsten
var udrustet med en betydelig Straffemyndighed og forpligtet til
at anvende denne imod den samme Menighed, af hvilken han i
andre Henseender var ganske afhængig. Hertil kom, at selve
Straffene var af en egen ubestemt Art, strakte sig lige fra blid
Formaning i Enrum til offentlig Bandsættelse, og det var for en
stor Del overladt til hans eget Skøn, hvilken Form af disse der
burde anvendes. Intet Under, at Præsterne ikke i Længden kunde
modstaa det Pres, der øvedes mod dem.

Dette bestod i sin simpleste Form i, at man berøvede dem
deres Indtægter. Niels Hemmingsen siger herom: "Hvor der
end er Præster, som ville straffe Skørlevnere efter Kirkeordningen 
og komme Skørlevnere til at forlige sig aabenbare med den
kristne Forsamling (som de have forarget med deres utugtige
Levnet), da findes vel de, som det ikke saa ville have, men true
Præsten derfor og forholde hannem sin tilbørlige Løn"<footnote>
Samme Skrift Bl. A 4. </footnote>.
Omvendt var hver Præst, der i slige Sager gik frem med Lempe,
sikker, ikke blot paa hvad der med Rette tilkom ham, men ogsaa
paa en lille Ekstra-Erkendtlighed, en Gaasekrop, en Klump
nykærnet Smør, en Vokskage Honning eller andet.

Saa vidt man kan skønne, var i <sp>Begyndelsen af Frederik</sp> 
<sp>den Andens Regering Landsbypræsternes Optræden
skrappest</sp>. Faa Landemoderne i Roskilde og Odense fik de
ogsaa den ene Befaling af Bisperne efter den anden til ikke at
skaane nogen, men angive dem for Lensmand eller Herskab, at
de kunde blive straffede. Ingen Afløsning maatte ske, førend den
verdslige Straf var fuldbyrdet. De skyldige skulde i hele
Menighedens Nærværelse skrifte deres Synd og, hvis de anden Gang
begik Overtrædelse, uden Naade forvises Sognet, ligesom
tilrejsende svangre Piger øjeblikkelig skulde bortjages og deres Navn
opslaas paa Prædikestolen, at alle kunde tage sig i Agt<footnote>
Kirkehistoriske Samlinger IV 469, 474, 489, 493. VI 369, 370. -- 
Odense Landemode, især 1568, se Mnskr. Kall. no. 492. 4to. S 4, 5, 6 og 7. 
</footnote>.

Midt under alt dette forefaldt der imidlertid Aar 1570 et
<sp>Optrin ved Landemodet i Roskilde</sp>, der synes at have draget
Følger efter sig. Biskop Poul Madsen havde været nødt til paa
dette Landemode at gaa frem med Strenghed, tre Præster blev
afsatte fra deres Embeder paa Grund af Usædelighed, og Degnen
i Birkerød blev overbevist om Trolddom og siden brændt. Da
Sagerne var omme, henvendte man efter gammel Skik
Spørgsmaal til Bispen om, hvorledes man i bestemte Tilfælde havde at
forholde sig. Alle disse Forespørgsler drejede sig denne Gang
om det ene Punkt: Behandlingen af løsagtige. Maatte man f.Eks.,
naar en Skørlevner var syg og ønskede at berettes, opfylde dette
Ønske? Bispen svarede, at i Tilfælde af Anger kunde dette
tilstedes, men kun paa Betingelse af, at, naar vedkommende atter
blev rask, skulde offentlig Afløsning alligevel finde Sted. Nægtede
derimod den syge at tilstaa sin Brøde, saa skulde man tage Vidner
paa, at han selv ved sin Halsstarrighed forspildte sin Frelse,
nægte ham Sakramentet, lade ham være den Hedning, han var,
og ikke tilstede ham ærlig Begravelse. -- Hvorledes skulde man
forholde sig, naar en ugift Kvinde besvangredes i et Sogn og fødte
i et andet? I hvilket af de to skulde hun da lide Kirkestraf?
Bispen svarede: Dér, hvor hun besvangredes. Thi Samlejet er
den Synd, der skal sones, ikke Fødslen, der, hvis den er gaaet
godt, kun skal tilskrives Guds store Naade. Endelig vovede een
sig frem med følgende:

Der stod i Kongens Ordinans, at Skørlevnere skulde offentligt
i Kirken afløses fra deres Brøde. Dette overholdt man ogsaa paa
Landet. Men i Købstæderne og især i København fandt det
ingenlunde Sted. Ugifte Kvinder, der var besvangrede paa Landet,

drog derfor blot til Købstæderne for at føde dèr og unddrog sig
saaledes offentlig Afløsning. Men sligt satte ondt Blod mellem
Landsbypræsterne og deres Menigheder, idet disse <sp>paastod, at
Bønder blev behandlet haardere end Købstadbeboere</sp>.

Det var en ubelejlig Oplysning. Og Bispens Svar bekræftede
kun, at man i hvert Fald gik langt lemfældigere til Værks i
København end paa Landet. Alt, hvad han havde at svare, var:
"Det skal ikke slaas fast, at min Menighed i København savner
al Kirketugt. Thi naar dèr en Enke eller nogen anden har
bedrevet Hor, saa faar vedkommende privat Afløsning i Koret eller
andetsteds i Vidners Nærværelse. Anden Gang finder ligeledes
Afløsning Sted i Vidners Nærværelse, men Brøden forkyndes fra
Prædikestolen. Synder de tredje Gang, da foregaar Afløsningen
offentlig for Menighedens Aasyn"<footnote>Kirkehistoriske 
Samlinger VI 361-62. </footnote>.

De Oplysninger om <sp>mildere Praksis i Hovedstaden</sp>,
som Bispen her maatte rykke ud med lige overfor alle sine
Landsbypræster, synes at være faldne i god Jord. <sp>Sondringen
mellem privat og offentlig Afløsning indeholdt en
Anvisning af den mest vidtrækkende Betydning</sp>. Det stod
herefter i hver enkelt Præsts Magt at fire paa Ordinansen. Og
ved Overgangsformerne: privat Afløsning i Hjemmet, Afløsning i
Præstegaarden, i et Par Slægtninges Nærværelse, i fem Kvinders
Nærværelse i Vaabenhuset, om Morgenen i Koret, før
Gudstjenesten o. s. v. lige ned til aabenbar Afløsning for den samlede
Menigheds Aasyn, skabtes der en Rækkefølge, som hver
Landsdel fra Bergen<footnote>Norske Magasin II 243. </footnote> 
til Fyn<footnote>Mnskr. Kall. 492. 4to. Se f. Eks. Odense Landemode 
1587 absolutio § 6 og 7. </footnote> og Als<footnote>Danske Samlinger 
V og VI Kirkebogen fra Nørborg paa Als. passim. </footnote> 
med Flid uddannede videre, et
Mesterstykke af en elastisk Pude, der kunde fjedre efter hver
enkelt Samvittigheds Behov.

Og det kunde ogsaa gøres fornødent. Thi efterat Aar 1582
"Bryllup" var blevet lovbefalet, stempledes <sp>alle de som
løsagtige</sp>, der i Tillid til gammel Skik <sp>mente sig lovligt gifte,
naar de var kirkeligt trolovede</sp>. Denne Massetilførsel af
Syndere, der især paa Landet ofte omfattede Befolkningens
bedste Bestanddele, medførte en Forskydning i de tidligere
Begreber. Djævelen tabte, Gejstligheden vandt. Djævelen tabte, thi
jo flere flinke Folk, der kom for Skade, des mindre sandsynligt
var det, at alle disse skulde være Djævelens Redskaber. Det 

kunde umuligt have sin Rigtighed, at <sp>hvad der var Guds Vilje
1581, var Djævelens Værk 1583</sp>. Da man nu desuagtet
vedblev med den gammeldags "Afløsning", saa aftogTroen paa dens
religiøse Indhold, medens Frygten for det verdsligt krænkende
ved dens strikse Anvendelse holdt sig. Det var Gejstligheden, der
havde det i sin Magt at afgøre, under hvilken Form Afløsningen i
hvert enkelt Tilfælde skulde anvendes. <sp>Herved voksede
Standen i Befolkningens Øjne, den blev</sp>, hvad den ikke havde
været siden 1536, <sp>til en Embedsstand</sp>, Forvalteren af dette
ubestemte, overordentlige, som hver enkelt stod retsløs overfor
og kun kunde haabe at faa godt af gennem Naade.

Naar Følgen ikke blev, at Afløsningen selv efterhaanden
afskaffedes, saa skyldtes dette Gejstligheden. Allerede tidligt havde
den Skik indsneget sig, at <sp>hvo, der afløstes, erlagde Offer</sp>.
Muligt tilfaldt dette i Begyndelsen de fattige, men senere gled det,
trods Regeringens Forsøg paa at forbyde sligt<footnote>H. Rørdam: 
Danske Kirkelove II 496. </footnote>, over til at blive
<sp>Embeds-Indtægt</sp>. Ved forstandig Mildhed og Sagtmodighed
paa rette Sted lod denne Indtægt sig videre opdyrke. Det var
saaledes maaske Udtryk for gensidigt "Offer", naar det 1593 og
94 vakte Opsigt paa Sjælland, at "Fogedsønner, Præstesønner og
rige Bøndersønner" undgik offentlig Afløsning, medens de af dem
krænkede Kvinder maatte underkaste sig den<footnote>Kirkehistoriske 
Samlinger VII 32, 35. </footnote>. Var end Evnen
forskellig, maatte det samlede Offer dog kunne blive ret
klækkeligt, naar som f. Eks. i Svinninge Sogn paa Fyn 1595 Aarets Antal
af uægte Fødsler var ni<footnote>Mester Jakob Madsens Visitatsbog, 
udgivet af Crone. S. 174. </footnote>, hvilket svarede til atten
Afløsningsofrende. Hertil kom jo desuden alle de nygifte, der kom for
tidligt, trolovede, der boede sammen og de mange, der end ikke
havde dette Paaskud, Summa: en Indtægt, som ingen
Offernydende kunde ønske afløst.

Af gejstlige Dagbøger fra det 17de Aarhundrede faar man et
Indtryk af de nye Forholds brogede Mangfoldighed. "14de
Søndag efter Trinitatis absolveret Lorents Fodknægt, som lokkede
Hans Christensens Datter i Holm; og hende deslige. Offer for
ham l Daler, for hende l Daler". "Søndag Septuagesima.
Offentligt absolveret for anden Gang Hans Simonsen i Holm, som
lokkede Jørgen Krølles Datter. Offer 2 Mark minus 2 Skilling.
Hun skylder for sit". Næste Søndag viedes de. "Offentligt 

absolveret Per Skræders Martha, som Christen Grubbe paa Slottet
lokkede". "Søndag efter Nytaar privat absolveret Christen Grubbe
paa Slottet, som lokkede Per Skræders Martha". "Om Fredagen
gik Per Skræders Martha i Kirke, som var lokket, og lagde for
sin Indførelse paa Alteret 12 Skilling". "Gik Mette udi Kirken
om Morgenen tidlig, besovet af Hans Boes. l Mark". "Offentligt
absolveret Morten Grummesen og Anna Povlsdatter. Offer 5
Skæpper Rug". "Offentligt absolveret Jes Fyrbøder paa Slottet
for Lejermaal, og blev paa fyrstelig Naade Hertugindens
Begæring benaadet at sidde før Prædiken". "Mandag om Morgenen
gik Thomas Kallesens Datter, som var lokket, selvanden ind i
Kirken og lagde paa Alteret 10 Skilling"<footnote>Danske 
Samlinger V 278, 280, 281, 301 308, 328. </footnote> o. s. v.

<sp>Uformærkt skiftede saaledes i Løbet af lidt over
hundrede Aar den gejstlige Behandling af Sædelighedsbrud 
ganske Præg</sp>. Man var begyndt med Haand i Haand
med en opskræmt Øvrighed at bekæmpe Djævelen, idet man ved
Bandlysning grumt tilkastede ham alle dem, der selv ved Hor
havde givet sig Satan i Vold. Men lidt efter lidt tabte
<sp>Bandlysningen</sp> sig som særskilt Handling. Den blot <sp>forudsattes som
foregaaet, naar den ved Afløsning atter hævedes</sp>. Og
Afløsningen selv blev mere og mere til kun en Form for aabenbar
Skrifte -- en Slags kirkelig Grovfiling, der i sin skrappeste Form
ikke fandtes anvendelig overfor hæderlige, velstaaende Folk.
Naar offentlig Afløsning alligevel en Gang imellem fandt Sted
ved Gudstjenesten, gjorde man ligesom Undskyldning herfor,
søgte at anrette Sagen i mere tiltalende Form for den
tilstedeværende honette Menighed. Hvilken Afstand mellem
Afløsningstalerne i det 16de Aarhundrede, hvor Straf i Liv og Død for Hor
skildredes med Gru til Skræk for Synderne og den samlede
Menighed -- og saa Talerne efter det 17de Aarhundredes Midte,
hvor f. Eks. Magister Søren i Vor Frue Kirke i København valgte
til Dagens Tekst ved en offentlig Afløsning: "Kærlighed er stærk
-- den oplyffter baade Skjorte og Særk"<footnote>Ifølge haandskreven 
Tilføjelse i Johan Friis's (1689) Ekspl. af Peder Syvs Danske Ordsproge 
II S. 145. St. kgl. Bibl. </footnote>.

*

<sp>Adelens Modstand mod Lutherdommens Syn paa Hor</sp> 
var af en anden Art end Bondestandens. Det var først og 

fremmest en <sp>Kamp for Standsrettigheder</sp> og dannede et
Led med i de store politiske Brydninger, som Grevefejden og
Reformationen indvarslede. Det var jo Adelen, der her havde
sejret, forsaavidt dens Tronkandidat var bleven Konge, og hans
første Regeringshandling havde været at udstøde Gejstligheden
af Rigsraadet. Adelen var altsaa fra nu af ene priviligeret Stand.
Men samtidig var Kirkens Overhoved blevet forflyttet fra Rom
til Danmarks Trone. Konge og Adel mødtes da ikke længer i
fælles Modstand mod Kirkens Overgreb. Deres Interesser var
nu forskellige, og med Ærgrelse saa Adelen Kirkens nye Hoved
lytte til Raad fra den lurvede Flok af lutherske Gejstlige, som
Adelen holdt sig for god til at rekrutere, og som dog ad Bagveje
tydeligt nok naaede til Indflydelse paa Regerings-Handlinger.
De Følelser, der besjælede Adelen i dens nye Forhold, var da:
Fællesglæde ved de Goder, Reformationen havde medført, parret
med Foragt og Skinsyge overfor den fremadstræbende, lutherske
Gejstlighed, og over det hele en ubestemt Gru for den lyslevende,
mægtige Djævel, som havde en Finger med i alt, hvorom der
tvistedes, og vel snarere veg for en Præst end for en Adelsmand.

Denne <sp>Adelens Stilling paa Skraa af Lutherdommen</sp>
giver sig tilkende paa mange Maader. Medens alle andre med
Luther priste det Gud velbehagelige Ægteskab og ansaa ugift
Stand næsten som Skamplet, vedblev en Kres af Rigets øverste
Embedsmænd haardnakket efter katolsk Mønster at holde sig
ugifte. Kansler Johan Friis hørte hertil, ligesaa Korfitz Ulfeldt
den ældre, Niels Kaas, Christoffer Valkendorf og Arild Hvitfeld.
Peder Oxe derimod viste sig svag, da Vallø kunde faas ved
Giftermaal.

<sp>Hovedsammenstødet mellem Adel og Gejstlighed</sp>
foregik, som tidligere berørt, 1580, da man fra kirkelig Side fik
Kongen til at skride ind mod Adelens Frilleforhold.
Befalingen var ganske vist kun en Gentagelse af, hvad der alt var sagt
i Kirkeordinansen 1539, men Angrebet rettedes nu direkte mod
Adelen, der hidtil synes at være gaaet saa temmelig fri. Det
befaledes Præsterne først hemmeligt at paaminde, dernæst fra
Prædikestolen at advare og sluttelig at bandsætte enhver "adel og
uadel, der levede med Bolskab og omgikkes aabenbarligt dermed
som var det hans Ægtehustru"<footnote>Missive til Superintendenterne 
dat. Kolding 11. Juni 1580 (Trykt i Danske Magazin VI 221. -- 
Rørdam: Danske Kirkelove II 310-12. -- Secher: Forordninger 
1558-1660. II 160-61). </footnote>.


Virkningen af dette pludselige Angreb var betydelig. "En Part
af Adelen ægtede deres Bolskab, og andre flere tænkte paa at
efterfølge sligt Eksempel". Da lykkedes det Rigsraadet to Aar
efter at faa Kongen til (1582) at lade udgaa et nyt Brev, hvori
Saadanne Ægteskaber erklæredes for at "ville komme adelig
Stand til største Foragt". Det befaledes derfor, at Børn af slige
Ægteskaber ikke maatte holdes for Adelsbørn, føre adeligt Skjold
og Navn eller arve Jordegods<footnote>Reces af 19. Juni 1582. 
(Trykt i Forordninger o. s. v. 1558-1660, udg. af Secher II 297). 
</footnote>.

Skinnet var reddet, forsaavidt dette Kongebud tilsyneladende
ikke kom i Strid med det foregaaende. Ingen havde jo bedt de
Herrer om at ægte deres Friller; de kunde jo simpelthen ladet
dem fare. Men enhver, der var inde i, hvad der rørte sig i Tiden,
forstod godt, hvorledes de to Breve skreg mod hinanden. Da alle
var enige om, at Kønsdriften var uimodstaaelig, raabte det første:
Den eneste Maade at fly Satan paa og frelse sig selv nu og i
Evighed, er ved at ty ind i Ægteskabets Havn. Det andet raabte:
Satan med Ægteskab! Nej, bevar Slægten ren, Jordegodset samlet
og lev saa i Guds Navn fremdeles med Eders Friller!

Det var <sp>gejstlig og verdslig Stat</sp>, der her tørnede sammen.
Modsigelsen fik sin Brod ved, at <sp>begge nu var
repræsenterede i en og samme Person, Kongens</sp>. Kongen kunde
lige saa lidt finde sig i, at hans rettroende Folk førtes vild og gik
evigt fortabt, som i, at hele Grundvolden for den bestaaende
Statsordning forrykkedes ved, at Standsforskellen blev hævet.
Her var ulidelig Modsigelse.

Naar efter Sammenstødet begge Synsmaader alligevel ret roligt
rislede hver til sin Side, saa laa det for en Del i, at man efter Evne
dækkede over Modsigelsen med de beroligende Trylleord: al 
Øvrighed er af Gud. Men dernæst viste det sig ogsaa efterhaanden, 
at Gejstlighedens rene Sag i Virkeligheden var behæftet
med mangt og meget, der maatte vanskeliggøre Sejren.
Hvormange Præster havde vel Mod og Kraft nok til i Længden at
føre Kampen mod deres adelige Sognemænd, af hvem de iøvrigt
var saa ganske afhængige? Hvormange Præster havde selv saa
godt et Rygte, at de overhovedet kunde føre en saadan Kamp?
Og endelig hvad Kampmidlerne angik, saa var, som vi har set,
Bandlysningen alt nu en vel hullet Pose til at indfange med.

Under Formynder-Regeringen viste sig allerede en <sp>mattere</sp> 

<sp>Stemning</sp>. Vel søgte Regeringsraaderne at tage Hensyn til
begge Sider. De sendte ikke blot den 2den September 1589 i den
unge Konges Navn et Truselsbrev til Ebbe Andersen til Birkelse
om at skille sig fra sin Slegfredkvinde, da saadant ukysk
Samkvem var hans adelige Stand usømmeligt og i Strid med Guds
Lov og Fr. IFs udgangne Breve<footnote>Jydske Tegnelser 2. 
September 1589. </footnote>. Men de indførte 1591 efter den
norske Adels Anmodning de danske Bestemmelser af 1582 mod
Giftermaal med uadelig Kvinde ogsaa i Norge; dog fik Loven
ikke her som i Danmark tilbagevirkende Kraft<footnote>Forordning 
af 31. Juli 1591. Danske Magazin III 118-19. Norske 
Rigsregistranter III 202-3. </footnote>. Men tydeligt
nok var den første blinde Tro paa Ægteskabets altformaaende
Magt, Frygten for Djævelens Indgriben i alt, hvad der angik
Løsagtighed, ikke saa brændende som tidligere. Adelens modsatte
Interesser havde virket kuldslaaende.

Ikke desto mindre var Striden dog fremdeles staaende. Paa
denne Tid vovede f. Eks. Præsten i Ryslinge at tilskrive Klaus
Hvitfeldt til Krumstrup saaledes: "Syrach siger, at Synden anden
Gang er for meget, men tredje Gang fører Straffen med sig.
Hvad ville I nu tænke, som paa syv Aars Tid haver haft eders
vitterlige Boleri med fire Tripper, den ene efter den anden; Gud
veed, hvad der er sket hemmeligt ... Desforuden, kære Klaus!
hvad denne Skørlevnets Synd udretter og hvor skadelig en Ting
den er hos Eder, kan man vel kende paa hendes Stalbrødre, som
er Prædikens og Guds Ords Forsømmelse og Foragtelse,
Sakramentets og Afløsningens Forsmaaelse, hvilke sandelig ere de
visseste Tegn at gøre Skilsmisse mellem et Guds Barn og en
Helvedes Arving. Jeg fattige Mand haver tidt paa mit Embeds
Vegne paamindet andre om denne Synd, da haver det straks
været mig i Næsen kast, at jeg skulde straffe den, der længere
og aabenbarligere haver syndet. Hvorfor I maa tage for godt,
om jeg i Menighedens Paahørelse her noget om rører, thi
vitterlige Synder maa og skulle aabenbare straffes, som Paulus lærer"<footnote>
Efter en Afskrift af N. M. Petersen. N. K. S. no. 868 i. 4to. </footnote>

Trods saadanne enkelte Udslag af strengere Synsmaade, var
Forholdet i Reglen dog dette, at Parterne holdt Øje med
hinanden, men lod Vaabnene saa vidt muligt hvile<footnote>
Se f. Eks. hvorledes der fra oven tysses paa en Præst, der 
gør sin Pligt, Kirkehist. Samlinger IV 2, 26. </footnote>. Denne 
Tilstand er træffende udtrykt i den fynske Biskop Jacob Madsens
Visitats-Optegnelser, hvor han fører Adelens Frilleliv til Protokols, men
heller ikke videre. "Boer udi Svendborg (1589) fem Mænd af
Adel. Oluf Urne med en Kvinde af Jylland. Hans Eriksen har et 

Bolskab hos sig". Eller ved Visitatsen i Allested og Vejlev:
"Laurits Oldeland til Vejlevgaard holder en Kvinde hos sig og haver
smukke Børn ved hende, han holder en Skolemester til. Han
har lovet Provsten, at han ikke vil have noget med hende at
gøre, men dette har han ikke" ... (Resten mangler)<footnote>
Mester Jacob Madsens Visitatsbog, udgivet af Crone. S. 201 og 282. 
</footnote>.

Hvor aabenlyst sligt kunde drives, afgiver vistnok <sp>Tyge
Brahe</sp> Eksempel paa. Ifølge en gammel Udskrift af
Forhandlingerne paa Roskilde Landemode 1597 skal Præsten paa Hveen
i dette Aar være bleven afsat, fordi han havde foretaget
Forandringer i Daabsritualet, "saa og at han ikke har straffet og
paamindet Tyge Brahe paa Hveen, som i atten Aar ikke har været
til Sakramentet, men med en Bislopperske ligget i ondt Levnet"<footnote>
Danske Magazin II 317. </footnote>.
Lysten til at komme Tyge Brahe til Livs kunde dog her maaske
have malt med vel stærke Farver. Hans ægteskabelige Forhold
er ikke rigtig klare<footnote>Hist. Tidsskrift IV 6, 64-76. 
</footnote>. Men ingen Mistanke af denne Art hæfter
ved Niels Arenfeldt. Han havde ifølge sin Sognepræsts Erklæring,
som han selv i det væsentlige har tiltraadt, paa sin Gaard
Gundetved [Selchovsdal] før Aar 1591 levet sammen med tvende
Kvinder og avlet Børn med dem; og efter dette Aar havde han
faaet med Maren Andersdatter eet, med Maren Frantsdatter fem,
med Kirstine seks og med Margrethe eet Barn. Præsten nægtede
ham i denne Anledning Alterets Sakramente og krævede offentlig
Afløsning. Da Sagen indstævnedes for en kongelig Kommission,
havde Niels Arenfeldt intet andet at anføre til sin Undskyldning,
end at han ikke havde voldtaget nogen af disse Kvinder, men at
"de havde givet ham menneskelig Aarsag", samt at han "havde
ladet Børnene opdrage og optugte i Gudsfrygt". Udfaldet blev,
at "Sagen efterlodes, og Niels Arenfeldt under en Pendings
Udgift til et Hospital maatte staa hemmelig Skrifte"<footnote>
Ny kirkehistoriske Samlinger VI 397-402. -- Chr. IV til Hans 
Resen, dat. Frederiksborg 18. Marts 1622. </footnote>.

Adelens Modstand mod den strenge Lutherdoms Fordringer
turde maaske være tydeligst udtrykt i et Træk som dette, at selv
Christoffer Valkendorf, paa hvis private Liv der ikke hviler nogen
Skygge, befalede, at i hans Kirke, Svinninge paa Fyn, skulde
uægte Børn døbes med samme Ære som ægte og ingen Mødre
til dem staa aabenbar Skrifte<footnote>Mester Jacob Madsens 
Visitatsbog, udg. af Crone. S. 174. </footnote>.

*


<sp>Borgerstandens Modstand mod Luthers Lære om
Usædelighed</sp> var af en egen Art. Den ytrede sig ikke i
bestemte Modtræk eller engang i tydeligt udtalt Uvilje mod den nye,
haarde Fremgangsmaade. Byerne udgjorde jo selv
Lutherdommens sikreste Støttepunkter. Det højeste, man drev det til, var
Medlidenhed i de enkelte Tilfælde med de ulykkelige, der blev
piskede, "sækkede" eller brændte. Men Modstanden gav sig til
Kende i en <sp>vis gemytlig Mellemtone</sp>, der holdt sig midt
imellem de to lutherske Yderligheder, som man iøvrigt lige
redeligt søgte at tilegne sig: Glæden i Gud og Frygten for Djævelen.
For den strenge Lutherdom var der kun de to altopfyldende
Modsætninger: ægteskabelig Tilfredsstillelse eller Hor. Der kunde
kun knækkes over fra det ene til det andet, fra Gud til Djævelen,
eller omvendt. Men Bylivet med dets friere og hyppigere
Omgangsforhold mellem Kønnene skabte halvt uformærkt en bred
Overgangsform, der nægtede at underordne sig nogen af de to
Modsætninger og dog fornøjelig beviste sin Adkomst til at være.

Selv til Kirken strakte dette sig. Et Par Aartier efter
Reformationens Indførelse var allerede Tonen saa fri mellem de to Køn
under de lange Prædikener, at man i alle Byer maatte befale
Mænd og Kvinder skilte ad, mandlige Stolestader til højre,
kvindelige til venstre. Sit Hovedhjem havde dog det gemytlige
Livssyn i de selskabelige Sammenkomster. Naar man i
"Kompagniet" eller paa Lavshuset havde under Dansen svunget en
Pige lidt højere end nødvendigt, let ad en saftig Vittighed eller
Vise og ølvarm været venlig mod Næstens Hustru, alt imens
andre gjorde ligesaa, og enkelte forglemte sig helt, saa at de under
stormende Latter idømtes "to Tønder Øl og en Mark i Bøssen"<footnote>
Det danske Kompagnies Laugs og Gilde Skraa 1582 § 34. Kjøbenhavns 
Diplomatarium VI 161. </footnote>
-- saa lød det saa underligt fremmed, naar det samme eller
lignende bagefter stempledes som Djævelens Værk og lige Vej til
Helvede. Især naar begge Dele jævnt hen gentog sig.
Uvilkaarligt lavede man sig <sp>en dobbelt Moral, en for Kirke og en
anden for Lavshus</sp>. Der var befæstet et gabende Svælg
mellem de to Verdener, hvor det i den ene hed: Hor straffes
med Død og den evige Pine, og i den anden, som i Skraaen for
Knudsgildet i Lund 1586: "Hvilken Broder andens Hustru
beligger, og det er vitterligt og bevist, bøde to Daler"<footnote>
§ 20. Sv. Bring: Monum. Sean. S. 183. </footnote>.

Den Modsigelse, som her var uforklaret, ofte ogsaa kun halvt

ubevidst tilstede, traadte tydeligt frem og krævede Svar igennem
Gejstligheden. Derfor blev ogsaa <sp>Gejstlighedens Modstand
mod den strenge Lutherdom</sp> saa afgørende, lige saa
betydningsfuld maaske som Bøndernes, Adelens og Borgernes
tilsammen.

Maaden, hvorpaa Spørgsmaalet her blev stillet, var særlig
skarp. <sp>Luther havde</sp> dømt og<sp> fordømt hele den katolske
Kirke fortrinsvis ud fra dette ene Punkt, dens Lære
om Klostre og ugift Stand</sp>. Herved, paastod han, var i
umindelige Tider Paver, Biskopper og Præster baade selv blevne
forledte og havde forlokket andre til at tjene Djævelen; thi Hor
er Djævelens Værk, og Horkarle og Skørlevnere skulle ikke
arve Guds Rige. I Modsætning til denne Løgnens Kirke havde
saa Luther fornyet den gamle, sande Kirke, forkyndt Ægteskabets
Pris som den Gud velbehagelige Stat, lært at sondre klart mellem
Guds og Djævelens Veje, Ægteskab og Hor, og indsat en
Gejstlighed, der selv skulde gaa i Spidsen og lede Folket den rette
Vej til Gud. Evangeliets lyse Dag var herved oprunden, og ingen
Undskyldning gjaldt længer om, at man ikke vidste, hvad ret var.

Hvorledes opfyldte nu den lutherske Gejstlighed denne
Opgave, der med saa stor en Tydelighed var stillet den?
Spørgsmaalet drejer sig ikke om, hvorvidt den ellers og i det hele kunde
sammenlignes med den katolske. At det maatte falde den svært
i Lærdom, i Takt, Værdighed, endsige i virkelig Magt at kappes
med en Stand, der havde Aarhundreders Indøvelse, er klart.
Men Spørgsmaalet gælder ogsaa kun det ene Punkt, det,
hvorpaa overhovedet, ifølge Luther, dens Berettigelse til at fortrænge
den gamle Gejstlighed beroede: <sp>Hvorledes stillede den nye,
gifte Gejstlighed sig, sædeligt set, i Sammenligning med
den tidligere?</sp>

Naar en retfærdig Dom her skal fældes, maa en Mængde
<sp>formildende Omstændigheder</sp> ikke lades ude af Betragtning.
Den lutherske Gejstlighed var ganske vist ifølge sin Oprindelse
kaldet til at afgive Beviset for den gifte Stands Renhed, og den
blev derfor ogsaa af Regeringen betroet Tilsyn med og
Dommermyndighed i Ægteskabssager samt udrustet med Bandlysningens
Flammesværd til Kamp mod Djævelen. Men den havde tillige
andre Afstamningsmærker. Den var selv fremgaaet af samme 

Friheds-Bevægelse, hvoraf ogsaa Luther var et Udslag, og hvis
fælles Løsen var: det naturliges Berettigelse. Den rekruteredes
ikke længer fortrinsvis af dem, hvem egen eller Forældres
Fromhed havde viet til Gud. Den fik sit Hovedtilløb fra det Skyl af
halvstuderede, tvivlsomme Væsener, som Tidens overdrevne
Skoletilstrømning havde skabt. Deres Uddannelse havde fra
Barnsben til den voksne Alder ofte kun bestaaet i at drives frem
ved Prygl ad den trange Vej over Skærver af Oldtids uforstaaede
Tanker; den Færdighed, Livet havde lært dem, var at gøgle for
Føden; deres Fremtids Udsigter vippede ubestemt mellem
Galgen og en Prædikestol.

Var det allerede svært af sligt et Stof at forme brugbare
Præster, saa voksede Vanskelighederne for hver enkelt, naar Embedet
først var opnaaet. Thi selv om han mødte med nogenlunde god
Vilje, saa kappedes en Mængde Hensyn og Fristelser om at
berøve ham Fodfæste som brav gift Gejstlig. Han var gift, men med
hvem? I Reglen med en paatvungen Hustru, Enken paa Kaldet,
maaske en Vederstyggelighed, der forbitrede ham Livet og
Opholdet i Hjemmet. Pligten bød ham døje hende. Men i Embeds
Medfør tordnede han hver Søndag mod de gode Gerningers
Betydning. Troen, Troen, om det saa først var i Dødsøjeblikket, at
den viste sig, vejede mere end et helt Liv i Selvbeherskelse og
Lydighed. Kunde da ikke ogsaa han tillade sig en lille,
forbigaaende Skrøbelighed mod Pant i senere Tro! Og Fristelse var
der. Han skulde jo forkynde Ægteskabets Pris, lokke Folk til
Giftermaal ved at vække Lysten og give den Retning. Han var
den, der førte an ved Bryllup, ved Barsel, som Skaffer ved Gilde.
Han var ifølge sin Stilling kaldet til Fortrolighed med Egnens
Kvinder. Friluftsliv og nærende Kost; intet legemligt Arbejde,
ingen Faste til at holde igen. Blodet brændte. Og han kunde være
bedaarende. Uvilkaarligt regnedes han for mere end en Bonde,
var flinkere til Ords, kunde af gammel Øvelse slaa et Sving i en
Runddans, og næsten tage sig ud som en "Hofkarl", naar han i
kort Kappe og Pibekrave, med fryndset, snorebesat Hat, Kniv i
Bæltet og udhugne sølvtippede Sko tumlede en Hest eller tog
Prædikestolen i et Par Spring<footnote>Skrivelse fra Biskop 
Jacob Madsen til Provsterne paa Lolland. Dateret Odense 20. Oktober 
1588 ... "4. Gemenligen klages her, at somme af Præsterne skulle ... 
ligere være udi Klædedragt, Adel og Hofmænd, med deres stakkede Kapper, 
Hatter, Snorer, Frendtser, udhugne Sko med Sølvtippe snoret ... Og udi 
saadanne Klæder en Part stiger op i Prædikestolen." -- Thottske Samling 
no. 730 Fol. S. 300. </footnote>. Alt sammensvor sig imod ham.
Han stod ene i Kampen. Uden Forskole, uden Tilhold i Hjemmet, 

uden Standsfølelse, uden saa meget som blot en bestemt
Embedsdragt til Værn. <sp>Intet Under, om han tilsidst blev
besejret</sp>.

Men at dette overordentligt hyppigt fandt Sted, kan heller ikke
nægtes. Vi vil til Bevis anføre nogle Eksempler, idet vi med
Flid henter disse ikke fra de første, bevægede Aaringer lige efter
Reformationens Indførelse, hvor det kunde falde vanskeligt at
skaffe det tilstrækkelige Antal passende Kræfter, men fra en Tid,
hvor det nye var grundfæstet og skulde kunne staa sin Prøve,
idet en ny Slægt var opvokset til virksomt at føre Læren ud i
Livet. Betragter vi f. Eks. de første Aar i Tredserne, altsaa en
tredive Aars Tid efter Reformationens Indførelse, saa forefaldt
her følgende:

<sp>Præsten i Jyderup</sp>, Hr. Laurits Jensen, anklagedes 1561
af Byens Smed for, skøndt gift, at have bedrevet Hor med dennes
Hustru. Smeden forklarede, at, da han en Aften kom sent hjem,
fandt han Hr. Laurits Jensen i Sengen hos hans Hustru og
Præstens Sko standende foran Sengen. Niels Smed gav sig straks i
Slagsmaal med Hr. Laurits, og de sloges og droges længe. Da
kom Niels Bruun forbi, hørte Bulderet, troede, at Smeden slog
sin Hustru og gik derfor ind i Huset. Herinde saa han imidlertid
Smeden, der havde Hr. Laurits i Haaret. Han fik dem da skilt
ad, rakte Præsten hans Kniv og Bælte, som laa paa Bordet,
hvorefter denne skyndsomst løb bort, glemmende sin blaaforede
Hue i Sengen. For Provsteretten i Roskilde svarede Hr. Laurits
haardelig nej til alt, hvad Smeden beskyldte ham for. Men Niels
Bruun bevidnede at have skilt dem ad, et andet Vidne havde set
Præsten komme barhovedet fra Smedens Hus, og Niels Smed
fremlagde i Retten den glemte blaa Hue fra Sengen. Herefter fik
en Kvinde Ordet og beskyldte Hr. Laurits for at være Fader til
hendes Barn samt at have faaet hende til, da han døbte det, at
udlægge en Karl som Barnefader<footnote>Original i Topografisk 
Samling. Jyderup. No 1. Den 9de Oktober 1561. </footnote>.

Aar 1562 udtalte Fyns Biskop sig saaledes paa Odensegaard
til <sp>Præsten Hr. Just i Uggerslev</sp>, der var anklaget for
Slagsmaal meden Bonde: "Jeg formærker, at dette ikke er den eneste
Sag, som Eder skal paahænge. Men som jeg nu paa denne min
Hjemrejse fra Jylland kom mod Middelfart, og siden jo nærmere
jeg kom hjem, des stærkere ganger Rygte og Tidende om Eder, 

hvorledes I skulle etsteds have siddet hos en Ægtemands Hustru
og drukket Eder drukken og saa søgt Seng med hende. Som en
Part siger, er da Tjenestesvenden dèr i Gaarden kommen
derover og har sagt til Hustruen: "men dette har vor Husbond ikke
ventet sig af Eder", men hun skal have svaret: "gak Du Fanden
i Vold!" Somme derimod sige, at Husbondens Moder skal være
kommen og have set Eder tilsammen. Derefter skal Manden
være kommen i Gaarden og Hustruen have iført Eder
Kærlingeklæder, tilhyllet Eder for Munden og saa skikket Eder af
Gaarden. Derefter skal en liden Dreng være bleven Eders Skæg vaer
og have raabt til Husbonden: "Fa'r, denne Kvinde haver Skæg."
Saa skal Husbonden have rykt fra Eders Mund og set, hvo I var,
og skal saa have givet Eder store Hug at gange af med"<footnote>'
Kolderup-Rosenvinge: Udvalg af gamle danske Domme II 321. </footnote>.

Om <sp>Præsten, Hr. Jens i Hundseby paa Lolland</sp>, skrev
Axel Urne 1566, at han fra Aarsmarke [Knuthenborg] i Axel
Urnes Fraværelse havde stjaalet alt, hvad han kunde af
Køkkentøj, Dyner, Boskab og Fetalje for at sende det til Holsten. "Jeg
bekom Skrivelse fra Albert Oxe, desligeste Lave Venstermand,
at samme Hr. Jens havde al min Tingest borte og vilde rappe sig,
naar Vinden blæste. Desligeste skrev Bispen mig ogsaa til, at
dersom jeg ikke var snar, da skulde jeg finde en tom Rede ...
Jeg forskikkede da straks min Hustru over til Gaarden at
forfare Lejligheden, og hun befandt da dèr i Sandhed, som
Tidenderne lød paa ... Saa fik jeg af min Herre [Kongen] Orlov og
kom det korteste mig muligt var. Som jeg var saa paa Rejsen og
min Hustru hos Abbedissen i Maribo, da kom hende iligen
Tidender did, at hun skulde begive sig til Gaarden [Aarsmarke],
thi Hr. Jens regerede for meget hart og vilde dér have
voldtaget hendes egen Pige oppe paa hendes Stue, desligeste i
Kvindestuen og i Gaarden, havde ikke Gaardsens Folk kommen af slig
Raab og Klammer af deres Senge til Hjælp ... Hvad han i lige
Maade med min Bondefogeds Kone, Esberns Hustru i Nørlunde,
har bedrevet, som han holdt med Vold i Vinter hos sig paa
Gaarden i tre Nætter imod hendes Minde, desligeste med min
Møllerkone, det veed han bedst selv at gøre rede for ... Hr. Jens haver
og skrevet og igen faaet løsagtige Breve, som for Haanden ere,
og drevet sin Skælms Handel med de forløbne Maribo
Jomfruer" o. s. v.<footnote>Kirkehistoriske Samlinger VI 610-14. 
Smlgn. III 18. </footnote>.


At sligt ikke var sjældne Sager, der ved et Tilfælde var
sammen-trængte paa et Par Aar, kan ses af, at alene paa Roskilde
Landemode 1570 behandledes følgende Stiftsbegivenheder fra det
forløbne Aar: Hr. Rasmus Kaabeløs, <sp>Kapellan i Roskilde</sp>, havde
besovet sin Tjenestepige. Den 70-aarige Hr. Jacob, <sp>Præst i
Gunderslev</sp>, havde begaaet samme Brøde. <sp>Præsten</sp> Hr.
<sp>Niels i Karlebo</sp> havde bedrevet Hor med en gift Kone i Sognet<footnote>Kirkehistoriske Samlinger VI 361. </footnote>.

At heller ikke dette var en tilfældig Ophobning, fremgaar af
de enkelte, endnu bevarede Provste-Dagbøger og Optegnelser,
der, hvor de kaster deres tilfældige Lys, bestandigt oplyser de
samme Forhold. Alene paa Lolland f. Eks. forekom i Løbet af et
Par Aar følgende:

<sp>Præsten</sp> Hr. Rasmus Hansen til <sp>Døllefjelde</sp> gjorde ved
Mikkeldagstid 1575 en Rejse til Malmø. Her forlod han imidlertid
sin Værts Bolig "og haver indgangen i et Horehus, dèr drukket
sig fuld, og blev liggende om Natten hos en Skøge, navnlig
Karine Halmstads"<footnote>Thottske Samling no. 730 Folio. 
S. 285. </footnote>. Hans Nabopræst paa Lolland var Hr.
Hans Jørgensen Sadolin i Thoreby. Han var en Søn af den
bekendte Reformator, Biskop Jørgen Jensen Sadolin, var selv
Provst og havde til Løn for en Samling latinske Digte faaet
kongelig Udnævnelse til poeta laureatus. Samme Aar, 1575,
besvangrede han, skøndt selv gift, en adelig Jomfru i Maribo 
Kloster, Anna Baadsdatter<sp>A. Kall Rasmussen: Hist. topogr. 
Efterr. o. Musse Herred. S. 182-83. </sp>. 
Dette var en af de Sager, der paa Grund af
Personerne og Forholdene<footnote>H. Rørdam: Mag. Jørgen Jensen 
Sadolin. S. 109-10, 169-70. -- Kbhvns. Univ. Hist. II 196-97. 
</footnote> vakte megen Opsigt og vel endog
fordunklede, hvad samme Aar foregik i København: at <sp>Præsten
ved Helligaands Kirken</sp>, Hr. Morten Jørgensen, fik kongelig
Befaling til at fortrække, da han førte "et sælsomt Levnet med
Fraadseri og Drukkenskab og holdt Ølsalg i hans Hus, hvormed
han og hans Hustru haver givet Aarsag til megen Utugt og anden
Løsagtighed"<footnote>Kjøbenhavns Diplomatarium IV 613. </footnote>.

Kort Tid efter anklagedes <i>Præsten</i> Hr. Christen <sp>i
Søllested paa Lolland</sp> for at have en ukysk Kvinde i sin Tjeneste og
i denne Anledning at have mishandlet med Slag og Sult sin egen
Hustru. Han formaaede ikke at bevise sin Modpaastand, at hans
Svigermoder, naar hun sent kom oprømt hjem fra Fest, bød
Karlene nøgne ud til Dans i Gaarden<footnote>Thottske Samling 
no. 730 Folio. S. 223. </footnote>. I <sp>Bursø Sogn</sp> paa
Lolland klagede 1579 Degnen over at have truffet <sp>Kapellanen</sp>,
Hans Viborg, og hans Tjenestekvinde, Sidsel, liggende afklædte

sammen i en Slagbænk. Da Gudstjenesten var begyndt fjerde
Søndag efter Paaske, kundgjordes Nyheden for den samlede
Menighed, idet Degnens Kone i Kirken raabte til Sidsel: "Sæt
paa dit Hoved! [*c: mød ikke barhovedet som Mø] Hr. Hans
Viborg haver ligget hos Dig"<footnote>Sammesteds S. 292. </footnote>.

Hvorhen man saa vender Blikket, overalt, hvor Forholdene
træder en Smule tydeligere frem, gentager det samme sig. Hr.
<sp>Anders i Bloustrød</sp> "begynder", som det i mildere Form
udtrykkes, "sit Ægteskab af Vellyst"<footnote>Kirkehistoriske 
Samlinger IV 506. </footnote>. Hr. Otto i Ledøje
"haver for tidligt lagt sig til Enken"<footnote>Acta consistorii 
8. Aug. 1600. N. K. S. no. 755 b. Folio. </footnote>. <sp>Hr. Hans Knudsen i
Øster-Skerne</sp> "belaa sin første Kone, førend han ægtede
hende, og haver nu belejret et Kvindfolk i sit Enkemands Sæde"<footnote>
Jacob Madsens Visitatsbog. S. 208. </footnote>.
Hr. Villum i Bjerregrav "haver af menneskelig Skrøbelighed 
forset sig og beligget et Kvindfolk"<footnote>Jydske Tegnelser 12. April 
1599. -- Edvardsen Friis: Skielskiør. S. 498. </footnote>. <sp>Hr. 
Mads Ipsen i Hundslund</sp>, "haver beligget sin Tjenestepige"<footnote>
Fyenske Tegnelser 14. Aug. 1590. </footnote>. <sp>Hr. Knud
Christensen i Eysing</sp> haver lovet Ingeborg Lauritsdatter
Ægteskab og "beligget en af sin Faders Piger"<footnote>Jydske 
Tegnelser 20. Novbr. 1593. </footnote>. <sp>Hr. Peder
Sørensen</sp> "haver beligget sit Søskendebarn"<footnote>Jydske 
Tegnelser 13. Marts 1590. </footnote>. <sp>Hr. Mads
Christensen</sp> "haver forlokket Hr. Peder Mikkelsens, Guds
Ords Tjener i Aarhus, hans Hustru og løbet bort med hende"<footnote>
Sjællandske Tegnelser 30. Maj 1583. </footnote>.
<sp>Mogens Gregersen</sp>, dømt fra Livet for utilbørlig
Løsagtighed, benaades med at studere fem Aar udenlands og -- blive sin
Faders Efterfølger som Præst i Skjern<footnote>Jydske Tegnelser 
16 Febr. 1594. -- H. Rørdam: Kbhvns. Univ. Hist. IV 708-9. </footnote> 
o. s. v., o. s. v.

*
<sp>
At dette Fællesindtryk af gejstlig Usædelighed er
korrekt</sp>, bekræftes af Samtiden selv med afgørende Vidnesbyrd.
Aar 1555 fandt Bisperne i Danmark sig foranledigede til at
udstede følgende Bestemmelse, der maler Tilstanden tydeligere
end den længste Opregning af Eksempler: Ingen Præst, som er
funden i Mord eller Hor, maa uden videre, men kun med
Bispernes Samtykke, forblive i sit Embede, og bør som Regel --
forflyttes til et andet Kald<footnote>H. Rørdam: Danske Kirkelove 
1536-1683 I 478-79. -- Suhm; Samlinger til den danske Historie 
II 3, 2. </footnote>. Indvendes der, at dette kun er
betegnende for det første, uheldige Kuld lutherske Præster, saa
beskriver selve Regeringen det næste Kuld ikke bedre. Aar 1579
skrev Kongen saaledes til Bisperne, der just holdt Møde i 

København<footnote>H. Rørdam: Danske Kirkelove 1536-1683 II 299-300. 
-- Ny kirkehist. Samling IV 396-97. </footnote>: Vi ville Eder 
hermed samtlige have advaret, at vi komme
udi Forfaring og selv have befundet, at her udi Riget
mangensteds findes <sp>stor Brøst hos Præster saa vel som
Provster paa Landsbyerne og udi Købstæderne</sp>, at mange
deres Levnet og Lærdom ikke følges ad, men en Part fører et
<sp>utilbørligt Levnet udi idelig Drukkenskab, Horeri og
andre Saadanne grove Laster</sp>. I skarpe Ord befaledes det
derfor Bisperne at have bedre Opsyn end hidtil.

Forholdene <sp>i Norge</sp> svarede, hvor vi kan bedømme dem<footnote>
Se f. Eks. Biskop Jens Nielssøns Visitatsbøger eller Absalon 
Pederssøns Kapitelsbog. </footnote>,
ganske til dem i Danmark. <sp>I Sverige</sp> synes Tilstanden at have
været en lignende. Ikke uvittigt skrev derfor en fransk Rejsende
i sin Dagbog følgende Bemærkning: "Ved Reformationen i
Sverige delte de medvirkende Kirkens Efterladenskaber saalunde
imellem sig: Kronen beholdt Kirkegodset, Præsterne dens
Omsorg for Enker, Nonner og Jomfruer, og Lægmændene blev
befriede for Skrifte og Faste"<footnote>Charles d'Ogier: Dagbok 
öfver dess resa i Sverige 1634. (Stockholm 1838.) S. 9. </footnote>.

Spørges der herefter: <sp>Hvorledes stillede i det 16de
Aarhundrede den gifte lutherske Gejstlighed sig,
sædeligt set, i Sammenligning med den tidligere,
katolske ugifte</sp>? saa kan Svaret ikke være tvivlsomt. Skøndt
Sædeligheden hos den katolske Gejstlighed ved Aarhundredets
Begyndelse havde været i Forfald, betegnede dog Reformationen
paa dette Punkt et Tilbageskridt. Den lutherske Gejstlighed i det
16de Aarhundrede stod, hvad kønslige Udskejelser angik, lavere
end den katolske, som den afløste. Og dette Forhold vejer saa
meget mere, som Usædelighed ifølge den nye Lære var en langt
grueligere Synd end hidtil almindelig antaget, og det just var
Lutherdommens Hovedadkomst til at fortrænge det gamle, at den
kirkelige Ukyskhed burde afløses afgift, sædelig Renhed.

Man misforstaa ikke dette som en Paastand om, at alle lutherske
Gejstlige skulde været usædelige. Slig Overdrivelse er ligesaa
latterlig som den tilsvarende: fra Reformationstidens ideligt
gentagne Kampraab: gejstlig Ukyskhed, at slutte til de hidtilværendes
absolute Fordærvelse. Der gaves naturligvis Hædersmænd i
begge Lejre. Og den lutherske Gejstligheds Spidser taalte
maaske paa dette Omraade fuldt saa vel at ses i klar Belysning som
i sin Tid den katolskes. Men som vi har set: Standens brede Lag 

led af, og maatte ifølge de givne Forhold nødvendigvis lide af
den Skrøbelighed, som Luther havde dømt saa haardt.

<img>
Fig. 34. Dommedag. En katolsk Bisp og hans Frille drives til Helved.
Kalkmaleri i Vraa Kirke, Børglum Herred. Nørrejylland.
(Efter Nationalmuseets Fotografi.)

Man kommer da uvilkaarligt til at smile, naar, længe efter at
Kamptiden var omme, de <sp>gamle Stikord fremdeles sættes
i Omløb</sp>, de gamle Faner udfoldes paany, uden Tanke om,
hvilken skjult Dom de fælder over Samtiden. Det var overgemte
Ord, naar f. Eks. Niels Hemmingsen endnu 1572 hoverede
saaledes<footnote>N. Hemmingssøn: Om Ecteskab 1572. S. 19-23. 
Bl. 3 -- B 4. </footnote>: 
"Vil man vide, hvorfor Pavedømmet forbyder sine smurte
[salvede] Præster Ægteskab, da var det, fordi Djævelen vidste,
at ingen kan leve kyskelig uden Ægteskab. Herhos vidste og den
træske Djævel, at naar Præster de falde i Hor og Ukyskhed, at
fleste Parten af deres Tilhørere skulde vel følge deres Eksempel

efter saa længe, at Verden blev ganske besmittet med Urenhed.
Havde ikke Djævelen ført Præster udi det Fald, aldrig havde
(tror jeg) Skørlevnet faaet saa stor Overhaand udi alle Stater i
Verden. Ja, jeg visselig tror, at havde ikke Djævelen fundet det
Raad, [at Præster ikke maatte gifte sig], da skulde man ikke hørt
nævne Horeri eller Skørlevnet iblandt Kristne". Slige Ord lyder
uvirkelige i den Mands Mund, der i Embeds Medfør var inde i
alle de gejstlige Ægteskabssager ligefra den blaa Hue i Smedens
Seng i Jyderup til, hvad Præsten i Karlebo nys havde bedrevet,
og som selv var bleven skilt fra sin første Hustru paa Grund af
hendes Utroskab.

Og ligesaa upaalidelig var den Værdsættelse, som
Kirkemalerierne tillod sig, af Forskellen mellem Fortid og Nutid. Naar
der f. Eks. i Vraa Kirke i Børglum Herred i Nørrejylland var
afmalet Dommedag (Fig. 34), saa havde den luthersk-sindede
Maler her opnaaet Effekt paa en vel nem Maade. Han havde
forrest blandt de fordømte fremstillet en katolsk Bisp -- vel en
fra det nærliggende Børglum Kloster -- med sin "Bislopperske"
ved Siden paa Vej til Helvede. Men enhver ærlig Betragter i
Datiden maatte indrømme, at dette gejstlige Billed fremdeles
kunde passe i de fleste Kirker, og at det nu kun var den katolske
Hovedbeklædning, der forekom fremmed.

*

<sp>Den lutherske Gejstlighed indtog</sp> imidlertid ikke blot <sp>en
Særstilling</sp> til Usædelighed, men ogsaa til Straffen derfor.
Allerede i Kirkeordinansen af 1539 havde dette gjort sig
gældende. Naar man erindrer Luthers Lære om Hor som Frafald
fra Gud og Virken i Djævelens Tjeneste, hvorfor Horkarle
her i Verden skal straffes med Sværdet, hisset med evig
Fortabelse; naar man erindrer, hvorledes den opskræmte danske
Regering af Frygt for, at det skulde gaa Landet som Sodoma og
Gomorrha, havde Aar 1537 budt, at Mand skyldig i Hor skal
halshugges, Hustru sækkes; naar man erindrer Gaardsrettens
Dødsstraf for Voldtægt, Galge for Krænkelse af "Nøglekvinde"
samt den oftere paabudne Indmuring af faldne Adelskvinder -- 
saa lyder det unægtelig lidt mat, naar Gejstligheden i Ordinansen 

ansætter sig selv saaledes til Straf<footnote>§ 74. H. Rørdam: 
Danske Kirkelove 1536-1683 I 104. </footnote>: "Sognepræster skulle enten
leve kyskeligen eller og gifte sig. Dersom de gøre herimod, da
skal man een og anden Sinde [Gang] paaminde dennem. Ville
de da ikke raade Bod derpaa, da skulle de sættes ud af Embedet
og udi deres Sted andre tilskikkes." Altsaa det, hvorfor andre
blev halshuggede, hængte, druknede, indmurede, det kunde en
Gejstlig tillade sig "een Sinde" og "to Sinde" blot med Udsigt til
i værste Fald at blive "paamindet".

Og dette var ikke en tilfældig Lempelighed i Udtryksmaade.
Det blev virkelig den Maalestok, der benyttedes, den Form for
Mildhed, som Gejstligheden baade gjorde Krav paa og troligt
anvendte overfor sig selv overalt, hvor den var Dommer. Sligt
burde vel ikke højlydt forkyndes. Man kunde derfor kun glæde
sig, da det 1550 rygtedes fra Genbo-Universitetet i Rostock, at de
andre Teologer her havde faaet Dr. juris Adam Tratziger
fortrængt fra sin Lærerstol, fordi han i en Disputats havde forsvaret
den oprørende Sætning: "Enkelt Hor er ikke Synd"<footnote>Quod simplex 
scortatio [*c: naar kun den ene af Parterne er gift] non sit peccatum. 
Nic. Helvaderi Sylva Chronologica ined. 1584 p. 222. Efter N. Jacobsens 
Afskrift. </footnote>. Men underhaanden og mellem Embedsbrødre herhjemme gjaldt
Reglen: <sp>een Gang er ingen Gang</sp>.

Iøjnefaldende Eksempler paa saadan Mildhed kan anføres i
Mængde. Som ovenfor omtalt blev Præsten Hr. Jens Nielsen
i Hundseby af Axel Urne anklaget for at have plyndret hans
Gaard Aarsmarke, bortført Fogdens Hustru og en Møllerkone
og gentagende forsøgt Voldtægt mod en Fruerpige paa Gaarden
m. m. Kongen befalede Professorerne ved Københavns
Universitet at dømme i denne Tyvs- og Horsag. De holdt Forhør og
-- gik derpaa i Forbøn for den skyldige hos Axel Urne og
bevægede virkelig denne til at lade Sagen falde<footnote>Ny 
kirkehistoriske Samlinger I 18. </footnote>. Det er endog
uvist, hvorvidt Hr. Jens er bleven afsat fra sit Embede. Selv om
saa var, "kan han gerne senere være bleven Præst i et andet
Stift"<footnote>Holger Rørdams Ord i Ny kirkehistoriske Samlinger 
III 615. </footnote>.

Om Præsten Hr. Niels i Karlebo modtog Sjællands Bisp i
Forsommeren 1570 en Skrivelse fra Kongen, hvori det hedder<footnote>
Ny kirkehist. Samlinger IV 385-86. </footnote>:
"Præsten i Karlebo skal ligge udi aabenbar Hor med en
Ægtemands Kvinde, hvorfor vi for ingen Del længer ville stede
hannem at blive ved hans Sogn. Lader hannem straks forvise derfra,
kalde udi Rette og gaa en endelig Dom over hannem. Haver
flittigt Opseende, at saadant maa blive straffet; thi her gøres og 

bedrives dog Synd og Ondskab nok, at man billigt ikke skulde
tilstede dennem, som andre skulle lære og give godt Eksempel,
at bruge slig Forargelse. Hermed sker vor Vilje og alvorlige
Befaling. Thi lader det ingenlunde!"

Regeringens berettigede Harme er umiskendelig i denne
Skrivelse. Det var da et stærkt Stykke, naar man alligevel vovede et
Par Maaneder efter paa Roskilde Landemode at lade Sagens hele
Udfald blive følgende: "Hr. Niels, Præst i Karlebo, som er
overbevist om at have bedrevet Hor med en gift Kone dèr i Sognet,
berøves sit Embede", dog med den tilføjede Formildelse, at han
-- "paa et andet Sted kan stedes til gejstligt Embede paa Grund
af hans tidligere ustraffelige Liv, der er hele Landemodet
vitterligt og hvorom Vidnesbyrd er fremlagt"<footnote>Sammesteds 
S. 361. </footnote>.

Hvad den øverste Gejstlighed overhovedet turde byde
Regeringen, er utroligt. Da saaledes Frederik den Anden 1579 havde
sendt de forsamlede Bisper den førnævnte skarpe Irettesættelse,
fordi "vi komme udi Forfaring og have selv befundet", at en
Part Præster og Provster leve i idelig Drukkenskab, Horeri og
andre grove Laster, blev Bisperne ikke Svar skyldige. De skrev
til den øverste Sekretær, Arild Hvitfeld, og erklærede simpelthen,
at dette, hvad Hor angik, ikke var Tilfældet. "Endog vi gøre
vor bedste Flid, saa kan der ligevel findes nogen, som ikke vil
lade sig undervise, besynderlig med Drukkenskab; fordi [thi]
Horeri vide vi ikke nogen at være befunden med, at han jo straks
er skilt fra sit Kald"<footnote>H. Rørdam: Danske Kirkelove 
1536-1663 II 300-302. </footnote>.

Lod Regeringen sig byde sligt, kan det ikke undre, at den lod
sig drive videre og snart selv tog Del med i den paatalte Mildhed
mod Gejstlige. Det blev nu ikke længer blot Landemoderne, men
Regeringsraaderne og den unge Christian IV, der viste
Skaansomhed: fandt sig i, at en for Hor afsat Præst blot lod Embedet
bestyre af en anden, med hvem han delte Indtægterne<footnote>Fyenske 
Tegnelser 14. Aug. 1590. (Trykt i H. Rørdam: Danske Kirkelove II 481). 
</footnote>, tillod en
Kapellan, der "af Skrøbelighed havde beligget et Kvindfolk",
atter at fange Kald<footnote>Jydske Tegnelser 12. April 1599. 
</footnote>, tilgav paa fyrstelig Forbøn en Præst, skøndt
han havde begaaet den store Brøde at beligge et Søskendebarn<footnote>
Jydske Tegnelser 19. Marts 1590. Hertugen af Brunsvigs Forbøn. </footnote>,
ja benaadede den ovenomtalte Student, der var dømt fra Livet
for Løsagtighed, med fem Aars Studium i Udlandet samt --
Faderens Præstekald<footnote>Jydske Tegnelser 16. Februar 1594. -- 
H. Rørdam: Kbhvns. Univ. Hist. IV 708. </footnote>.

Men gik saaledes de første Slægtled af den lutherske 

Gejstlighed vidt i Usædelighed, og dømte de deres egne Overtrædelser
mildt, saa kunde umuligt det i Længden staa til Troende, hvad den
samme Gejstlighed forkyndte, at Skørlevnet var Pagt med
Djævelen, strafbart her i Livet med Død, hisset med evig Fortabelse.
Da Kirkens Tjenere ikke kunde antages at være i Ledtog med
Djævelen, maatte Sandheden være den, at det ikke gik saa galt
til, som Præsten prækede. <sp>Gejstlighedens Modstand mod
Luthers og Regeringens Strenghed fik herved en ganske
egen Art Vægt og kom til i Virkning at overgaa
Bøndernes, Adelens, Borgernes</sp>. Thi herved underbandtes paa et
afgørende Punkt den nye Tro paa Djævelens direkte Indgriben i
Livet og Øvrighedens Pligt til ved Straf at hindre den. Vel holdt
endnu Troen paa Hekseri og Trolddom sig, og Øvrigheden brændte
fremdeles dem, der her forsaa sig, men den værste Feber var
overstaaet. Faren var omme. Mildt dæmrede den sunde Opfattelse, at
al Synd kan, om man saa vil, gerne kaldes Djævelens Værk, men
Samfundets Pligt indskrænker sig til at straffe Brøden i Forhold
til dens Betydning for Samfundet, ikke bruge Straffen som
Kastevaaben mod den tænkte Satan bagved.

Hvor strengt eller mildt man da end vil bedømme <sp>den første
lutherske Gejstligheds Usædelighed</sp> i og for sig, een Ting
staar fast, netop denne Usædelighed <sp>blev til afgørende Held
for Lutherdommen selv</sp>, gennem dette Hul fik Ondet Afløb.
Den gifte Gejstligheds Ukyskhed førte det praktiske Bevis for, at
Ukyskhed ikke var Synden fremfor alle andre Synder, Djævelens
Modtræk mod det guddommelige Ægteskab. Men herved fik den
lutherske Djævlelære et Knæk, som den aldrig forvandt. Endnu
1572 skrev Niels Hemmingsen i den gamle Toneart om den
katolske Gejstlighed<footnote>N. Hemmingssøn: Om Ecteskab 1572. 
S. 22-23. </footnote>: "Den Tid den Lov om Præsters Viduelevnet
[ugift Stand] blev stadfæstet i Rom af Paven, da lod Djævelen af
Guds Forsyn og Befaling sig see over Rom udi en gloende Drages
Lignelse og raabte med høj Røst: "Paa denne Dag haver jeg
udspyet min Edder udi Verden". Niels Hemmingsen anede ikke, at
han selv oplevede et lignende Jærtegn, idet Djævelen i hans Tid
paany viste sig, denne Gang over Nordevropa, og sugede ved
Hjælp af den gifte Gejstlighed Edderen i sig igen saa grundigt, at
selve Djævleskikkelsen og Djævletroen tilsidst blegnede.

*


Bruset af den mægtige Bevægelse, hvis Bølge og Modbølge 
vi i det foregaaende har søgt i det enkelte at skelne, <sp>havde
omkring Aar 1600 sat sig</sp> saa meget, at det ved denne Tid
bliver muligt at klare, <sp>hvad der var opnaaet, hvad der var
gaaet tabt</sp>. Det var jo Renæssancens voldsomme Strøm med
dens Krav paa det naturliges Ret, der var væltet ind over
Nordevropa, Under religiøs Forklædning, som den lutherske
Reformation, havde den her sprængt alle gamle Diger om
Naturdriften. Spise, Drikke, Kønsdrift var givne fri. Som paa et oprørt
Hav vippede alle løsrevne Bevidstheder op og ned, med blot
"Troens" nye Vimpel paa Stortoppen. Under denne Fællesdrift
og Fællesfare, hvor Aarhundreders Kulturarbejder truede med
at gaa tabt, alting røres op i dyrisk Tilfredsstillelse, greb den
ordnende Sans til det yderste Nødmiddel, at true med
overmenneskelig Straf. Paa det kønslige Omraade, hvor Driften var
stærkest, Faren størst, førtes Djævelen og Helvede frem. Intet
andet Middel vilde have bidt. Ubønhørligt piskedes de stejlende
Hingste med længste Snært, saa Blodet flød. Først saaledes kom
de fire Stænder nogenlunde til Ro og stod prustende, med
svøbemærkede Sider.

Men <sp>efter Aar 1600 kunde der</sp> spændes for igen og <sp>køres
paany</sp>. Væligheden havde vel ikke sat sig, der var Liv i Blodet
fremdeles, men de lod sig dog køre paa almindelig Vis.
Uformærkt skiftede derfor under Christian den IV
Regeringens Optræden Præg. Vel bevaredes de gamle Love, men
baade i deres Udøvelse og i de nye, der kom til, kunde man
spore noget af en ny Aand. Det naturlige begyndte mere og mere
at betragtes som noget givet, hverken absolut ondt eller absolut
godt, men som etRaastof, der burde Samfunds-aves. Regeringens
første, fortumlende Indtryk af at have overtaget Kirkemagten og
saaledes være bleven Guds Statholder paa Jorden, begyndte at
sætte sig, afløstes af et ligeligere Blik paa Stat og Kirke. Disse
gled ganske vist endnu ofte i eet, men Styrelsen fik mere Præg
af en husmoderlig Omsorg, hvis fremtrædende Mærke ikke var
Religion, men Moral. Og som det gik Regeringen, gik det hele
Folket, eller dog dets øvre Lag. Synet forandredes. Troen antog
Statsformer.

I Behandlingen af Usædelighed traadte det nye under 

Christian den Fjerde tydeligt frem. Det var <sp>Regeringens faste
Hensigt at begrænse og bekæmpe Usædeligheden</sp>.
Netop derfor tog man paa een Gang mildere og strengere fat
end forhen. <sp>Mildere</sp>, for saa vidt Skørlevnet ikke behandledes
som et Frafald fra Gud, men som en Lovovertrædelse, der burde
straffes. <sp>Strengere</sp>, for saa vidt man i de yderligste Tilfælde
slog ubønhørligt til og studsede alle Stænder ligeligt under Saksen.
Samtidigt forvandledes den haarde, kirkelige Straf, Bandlysningen,
mere og mere til blot Skriftemaal, en kirkelig Bevidnelse af, at
Staten var i sin gode Ret, naar den straffede.

Det var Udtryk for denne ændrede Fremgangsmaade, naar
Lejermaal mellem beslægtede i andet og tredje Led Aar 1610
belagdes med særlig høj Straf, Formues Fortabelse og
Landsforvisning; naar Bøden for almindeligt Lejermaal Aar 1617
skærpedes, i Gentagelsestilfælde forvandledes til Fængsel og
Kagstrygning. Eller naar Børneudsættelse 1647 belagdes med
Livsstraf, under formildende Omstændigheder med Kagstrygning og
Brændemærkning paa Kinden<footnote>Forordn. af 6. April 1610, 
12. Oktober 1617 og 27. Novbr. 1647. </footnote>. 
Tvangsophold i det nyoprettede
Tugthus blev et virksomt Straffemiddel mod alskens kvindelig
Letfærdighed; selv blot kaad Opførsel i Kirken<footnote>Chr. IV 
til Jens Juul, dat. Kbhvn. 1. Juni 1633. </footnote>, Brug af plumpe
Skældsord<footnote>Forordn. om Kvindernes paa Holmen utilbørlige 
Skældsord. 4. Juli 1622. </footnote>, eller Børns Opsætsighed 
mod Forældre<footnote>Chr. IV til Kasper Markdaner, dat. 
Skanderborg 11. Novbr. 1608. Sjæll. Tegn. </footnote> kunde
føre her ind. Og Christian den Fjerdes Retfærdighedssans gav
sig til Kende ved, at det nu ikke blot gik ud over Almuesfolk,
men Præstekonen i Fjaltring med sine tre Døtre<footnote>Chr. IV 
til Jens Juul, dat. Kbhvn. 1. Juni 1633. -- Chr. IV til Hans 
Markdaner, dat. Skanderborg 7. April 1634. Sjæll. Tegnelser. 
</footnote> og Byfogden i Koldings Datter<footnote>Chr. IV til 
Kaspar Markdaner, dat. Skanderborg 11. November 1608. </footnote> 
maatte ogsaa derind. Tydeligst viste dette sig
dog i Forholdet til Adelen. Et ikke ringe Antal Adelsmænd og
Adelskvinder blev under Christian den Fjerde straffet paa Livet
for Sædelighedsforseelser. Fru Birgitte Rosenkrans, Jomfru
Sibylle Gjøe, Iver Lange og hans Søster Jomfru Ellen Lange,
Hans Munk er nogle af de mest bekendte.

Den Stand, der ved sit Levned og sit Eksempel mest havde
svækket det oprindelige lutherske, blev selv det mærkeligste
Udtryk for de nye Forholds omdannende Magt. Det var saa
langt fra, at Gejstligheden tabte i Anseelse ved sine første
Fejltrin, at den tværtimod fremgik luttret deraf og først ret blev til
som Stand omkring Aar 1600. Et lille, men betegnende Udtryk
herfor blev, at den sidste Mode, Pibekraven, fra nu af fæstnedes
som Ordensdragt. Først og fremmest lagde <sp>Gejstligheden</sp> 
Baand paa sine løse Tilbøjeligheder, dels af Frygt for Straf, der
nu truede den som andre, dels og ikke mindst i Kraft af den
<sp>vaagnende Standsaand</sp>. Gejstligheden følte sig nemlig nu
og var virkelig bleven til noget andet end tidligere. Den store
Forandring, der omkring Aar 1600 var foregaaet, bestod i, at
Stat og Kirke havde fundet hinanden. Statens Overhoved svang
ikke længer uvant og voldsomt Kirkens Sværd, han var nu
fortrolig med sjn dobbelte Magt, og uvilkaarligt gled de to i eet,
<sp>Staten var bleven luthersk</sp>. Men var det <sp>Staten, der
retfærdiggjordes ved Troen</sp>, saa var ogsaa Troen bleven noget
andet. Den var ikke længer den enkeltes Forvisning, men <sp>det
paalidelige Trosindhold</sp>, den ortodokse Rettroenhed. Trygt
søgte alle de enkelte her ind, der hidtil som blot troende havde
følt sig forladte og ængstede i den stille Ensomhed alene med
Gud. Og redeligt søgte Staten at sørge for hele Flokken ved
omhyggelig Røgt og Indbrænding af uforfalsket, statsgaranteret
Evighedsmærke.

Men herved spillede Gejstligheden en afgørende
Rolle, og dermed var hele dens Stilling forandret og højnet.
Den var ikke længer blot en Samling lutherske Lærere, men fra
en vis Side set Statens vigtigste Embedsstand, dens aandelige
Bærekraft, Forvarerne af Statens magasinerede Tro,
Høveds-mændene for Herrens Stridsmagt. For en saadan sømmede sig
hverken legemlig Vanførhed eller sædelig Plet. Kun ved Bryllup
var et slibrigt Ord endnu tilladt, naar Præsten i luthersk Aand
salvede Menigheden til Frugtbarhed.

Mod hvem gjaldt Kampen? Nu, som fordum, mod Djævelen.
Men hvor var Djævelen? Ja her virkede de ydre politiske
Forhold Haand i Haand med den hjemlige Udvikling. Det var
Trediveaarskrigens Tid. Djævelen var vegen syd paa og stod nu
rede til med sine vantro Skarer at overfalde Herrens rettroende
Flok. Men Sejren var sikker. Thi Gud var selvfølgeligt paa
Lutheranernes Side.
<sp>
Kun paa eet Sted truede Satan endnu i vor egen Lejr</sp>.
Ikke som man i henfarne Tider havde ment ved at lokke til
Hor og Skørlevnet. Slig Antagelse var nu aflagt. Men ved Siden
af Rettroenhed byggede han sit nye Kapel: <sp>Overtro</sp>. Ved
hemmelige Kunster, saasom "Signen, Manen, Maalen, Visen igen, 

visse Dagers udi Ugen Udvælgelse" o.s.v., søgte han at drage
Mængden til sig, idet Saadanne Kunster "holdes for indifferente
og uforbudne af den Aarsag, at de formenes at komme
Menneskene og Fæ til Gavn og Helbred, saa og efterdi derudi
undertiden mænges og vanbruges nogle formente Guds Ord". Men det
var lutter Satans Træskhed. Thi Saadanne Kunster "ere fast alle
Troldfolks første Alfabet og til Trolddoms Onde og ulykkelig
Idræt et ret Ophav og Begyndelse".

Hvis derfor nogen efter denne Dag befindes kyndig og forfaren
i disse Kunster og dennem øver og bruger, skal den, som er af
Adel, straffes som af Os og vort Rigsraad afsagt vorder, den, som
ikke er af Adel, have forbrudt sin Boeslod og rømme alle vore
Riger; men de, som er deres Medvidere og bruge deres Raad,
skal første Gang staa aabenbart Skrifte og straffes efter deres
Formue, anden Gang uden al Skaansel være samme Straf
underkastede som den, der Kunsterne øver.

Hvad derimod rette Troldfolk angaar, "som med Djævelen
sig bebundet haver eller med hannem omgaas", da gælder kun
et: <sp>Slaa dem ned, de Satans Forrædere</sp>! Saadanne skal
levende brændes paa Baal. "Og de, som sig med Saadanne Folk
indvikler og ved deres Trolddom noget sig understaar at lade
forrette, skulle straffes paa deres Hals uden al Naade"<footnote>
Forordning af 12. Oktober 1617. </footnote>.

<sp>Med Begyndelsen af det 17de Aarhundrede var
Lutherdommens første Afsnit omme</sp>, den oprindelige
Lutherdom forbi, thi <sp>Stifterens to ejendommeligste
Tanker var stiltiende skudte til Side</sp>.

Hvor var nu hin jublende Frihedstrille: "Vi retfærdiggøres
ved Troen", der brød ud af Kirkens Fængsel, svang sig ene mod
Sky, dirrede som usynlig Lærkesang og sang Vaar selv i Markens
bøjede Arbejdere? Fuglen var fangen, Fuglen var død. I dens
Sted fremvistes nu et gyldent, kosteligt Fuglebur, Rettroenhedens
ortodokse Fangebur, stort og fast nok til at spærre alle Landets
Sjæle inde. Og ve enhver, der vovede at betvivle, at dette Bur
var Livet, Vejen til den evige Salighed. -- Historien gaar fremad
med langsomme Skridt. Luther havde drømt om at vække de
enkelte til Liv. Kun nogle store, klamme Statsbekendelser var
begyndt at røre sig.

Luthers anden Hovedtanke: Tilværelsens Enten-Eller, 

Ægteskab eller Hor, Parring i Gud eller Parring i Djævel havde
heller ikke staaet for Tidens Tand. Og herved var ikke meget tabt.
Thi hvor naturlig den end var falden ham, og hvor varmt følt et
Udtryk den end havde været for den vældige Spirekraft, der
fyldte hans og alle Sind i Datiden, saa bar den dog tillige for
meget Præg af hans egen, trykkede, mørkerædde Forpinthed.
Skummel i sin Herkomst, skummel i sin Anvendelse som 
Straffegrundsætning for Staten havde den avlet Gru og Grumhed. Det
var en Mare, der veg, da Luthers Lære om Djævel og Hor skiltes
ad, da Staten igen talte menneskeligt til den brødebetyngede: Der
er Bod for din Brøst, thi kun Trolddom er Dødssynd.

Siden da er Djævletroen blegnet yderligere, idet ogsaa
Trolddom er bleven strøgen blandt de Synder, Staten straffer.
Udviklingen har fjærnet sig vidt fra Luther. Han vilde have ondt ved
at fatte blot Forudsætningerne for f. Eks. Nutidens Tvist om
lovbeskyttet Usædelighed.

*

<h1>10</h1>

Vi har i det foregaaende oftere havt Lejlighed til at iagttage
Rivninger mellem Lutherdom og Adelens Interesser, se,
hvorledes denne Stand kun halvt modstræbende droges med i den
fælles Bevægelse. Paa et enkelt lille Punkt viser dette Forhold
sig i særligt skarpt Lys. Det er, hvad <sp>Forsørgelsen af ugifte
Døtre</sp> angik.

Det var en Grundsætning, hvorpaa Adelens Betydning som
Stand beroede, at <sp>Jordegodset ikke maatte splittes</sp>, men
skulde holdes samlet paa enkelte Slægters enkelte Hovedmænds
Haand. I Kapløbet om at være en af disse enkelte ytrede sig
indenfor Standen selv dens Livskraft. Hvor da en Adelsmand
efterlod sig mange Børn, var det en Nødvendighed, at en Del af
disse gjordes arveløse. I den katolske Tid havde dette paa en
nem og standsmæssig Maade ladet sig udføre ved, at Sønner gik
den gejstlige Embedsvej, Døtre anbragtes i Klostre. Paa denne
Vis forsynedes Landet med Bisper, Abbedisser, Priorinder. Naar
Slægten samledes ved festlige Lejligheder, var det stundom
vanskeligt nok at afgøre, fra hvem den fik sin ypperste Glans: fra 

Besidderne af dens Jordegods eller fra disse Indehavere af
Kirkens Magt og jordiske Eje.

Efter Reformationen ophørte denne Forsørgelsesmaade. For
Sønners Vedkommende blev dog en <sp>ny</sp> Art <sp>Udvej</sp> aabnet, for
saa vidt Kronen havde inddraget Kirkens Jordegods og trængte
til flere Lensmænd for at styre dette. Her flokkedes man om
Byttet. Ved Arveskifter fik det, at være i Kongens Tjeneste med
Udsigt til Len, ofte bøde paa, at Fædrenegaarden selv gik fra En,
og man kun beholdt en beklippet Part deri samt Ret til at kalde
sig "til" den hele. Men Døtre kunde ikke blive Lensmænd.
Bedrage dem for Arv gik heller ikke an. Og med Luther at lade
dem alle gifte sig, maaske endog flere Gange, for at de ikke ved
at "holde Skabelsen nede skulde tage Sjæls og Legems Skade
til evig Fortabelse", vilde være den rene Fordærv for Slægtens
Gods. For at raade Bod herpaa gik man da paa Akkord med alle
Parter" -- Vorherre, Luther, Døtre og Jordegods -- og indlod sig
i sin Nød paa et ejendommeligt Foretagende. Uden at lade sig
skræmme af det selvmodsigende i Tanken oprettede man et
-- <sp>luthersk Jomfrukloster</sp>. Ved Indtrædelsen heri skulde
Døtrene give Afkald paa Arv og Giftermaal; men hvis de senere
agtede at gifte sig, skulde dette ganske vist ogsaa være dem
uforment og Arven eller Erstatning derfor i saa Fald atter tilkomme
dem. Det, man søgte at give Udtryk, var en Enhed af Goderne
ved baade Katolicismen og Lutherdommen, en Cirkel, der dog i
visse Maader ogsaa var en Firkant. Det laa i Sagens Natur, at
Forsøget maatte mislykkes og ende med fuldstændig Forvirring.

Det var i Aaret 1556 at man udførte Tanken og <sp>genoprettede 
Maribo Kloster</sp>, Paa en Maade havde dette slet ikke
været nedlagt. Christian den Tredje havde tværtimod lovet
Adelen at ville holde alle Jomfruklostre ved Magt. Men Kongen selv
havde plyndret baade disse Klostre og alle andre. Privatmænd
havde fulgt Eksemplet ved at tilbagekræve tidligere Gaver. Og
efter Reformationens Indførelse maatte det jo anses for en given
Sag, at ingen mere vilde gaa i Kloster. Det højeste, der kunde
bydes Klostrenes daværende Befolkning, var at faa Lov til at
uddø i Fred. I Virkeligheden var da altsaa for den offentlige
Bevidsthed alle Klostre, om end ikke nedlagte, saa dog ved at 
nedlægges.


Dette var imidlertid uheldigt for Adelen, saa meget mere som
Kongen stadigt havde taget og tog Løvens Part. Rent nøgternt
set kunde Jomfruklostrene jo betragtes som store
Forsørgelsesanstalter, oprettede gennem Tiderne ved Gaver og Indskud
væsentligt fra Adelen. Skulde de nu ophæves, kunde Adelen
gøre Krav paa at faa sine Indskud tilbage. Og hvori disse
bestod, lod sig let afgøre ved Hjælp af Klostrenes omhyggeligt
førte "Gavebøger" eller i Mangel deraf ved Dokumenterne i
"Brevkisten". Men Regeringen yndede ikke denne Bortsmuldren
af Klostergodset og søgte derfor at hindre den. Retsligt
begrundede Adelen sit Krav paa at faa Gaverne tilbage ved at henvise
til, at Betingelsen herfor ikke mere blev opfyldt, idet Messer
ikke længer læstes for de afdøde. Ved et fromt Bedrag tillod da
Regeringen, f. Eks. netop i Maribo Kloster<footnote>A. Kall 
Rasmussen: Hist.-topogr. Efterr. o. Musse Herred. S. 135-36, 
144-45. </footnote>, at de forbudne
Messer fremdeles blev læste ved Kirkens mange Altre, paa det,
at hvad der var skænket til "Herren", ikke skulde tilfalde
uvedkommende. Adelens Udsigt til Fordel af Fortiden var da kun
ringe.

Men ogsaa Nutiden gik man for nær. Thi det var stridende
mod Billighed og kongelige Løfter, naar de i Klostrene indgivne
Jomfruer, der i sin Tid havde drømt om at blive Abbedisser eller
Priorinder, men nu kun havde at uddø, ikke engang fik Lov til
at gøre dette i Fred. Hvor Kongen havde forlenet eller maaske
endog mageskiftet Klostret bort, laa Fristelsen nær for
Lensmand eller Ejer til at knibe paa deres Underhold. Kunde han
med Lempe ryste en skrumpen Nonnetit af, blev Aarsindtægten
saa meget des større. De sad imidlertid ofte paa sejg Stilk.
Jomfru Alhed Friis i Dalumkloster f, Eks. holdt ud til 1572, og
Søsteren, Jomfru Anna, døde først 1580<footnote>Suhm: Saml. t. d. 
Danske Historie I 1, 91. </footnote>. Jomfru Sidsel Lykke i
Mariager Kloster levede til 1582, Søsteren, Jomfru Hilleborg, til
1583, og først 1588 kunde man skalte med Mariager
Klosterbygninger, som man vilde, efterdi "Nunne nu er øde"<footnote>
Danske Magazin VI 180, 256 og 264. </footnote>. Kunde
slig Ventetid falde svær nok for Lensmand eller Ejer, var den
dog endnu sværere for Jomfruerne selv og deres Slægt og
Venner, der vidste dem udsatte for karrig Tilmaaling af Naadsens
Brød. Det var da sikkert en højst nødvendig Forholdsregel, der
blev truffen mod Lensmændenes Kniberi, da det Aar 1545
fastsattes, hvor meget enhver Nonne i adeligt Jomfrukloster hele 

Landet over skulde have i aarligt Underhold. Vel at mærke, naar
hun forblev stille og lydigt i sit Kloster. Thi Tidens Røre havde
grebet ogsaa dem, saa at mange, snart af Trang til Føde, snart af
Lyst til Eventyr, var fløjne af Reden og fór flokkevis om til
Gæstebud og Slægtbesøg<footnote>Danske Magazin VI 191-92 og 4de 
Række I 133-34. </footnote>. Peder Oxe maatte love sin Faster,
Jomfru Birgitte Oxe, tyve Mark, fire Sider Flæsk, tre Lam, tre
Gæs, tyve Høns og ti Læs Ved m. m. ekstra for at "være stille og
rolig i Maribo Kloster"<footnote>Ny kirkehistoriske Samlinger II 757-58. 
-- A. Kall Rasmussen: Musse Herred. S. 153.</footnote> .

Selv den redeligste Fordeling af Klostergodset til tidligere Givere
eller disses Efterkommere, selv den bedste Forplejning af de
daværende Klosterjomfruer vilde dog ikke have kunnet erstatte
Adelen det Tab, som den led ved at berøves fremtidig
Døtreforsørgelse. Dette vilde blive et Knæk for hele Standen. Aar 1552
klagede den jyske Adel bitterligt over, at den nu var nødsaget til
at bortgifte sine Døtre til Bønder og ufri Folk. Den bad derfor tre
Rigsraader bevæge Kongen til at unde Jylland blot to Jomfruklostre 
til at indgive Adelsdøtre i<footnote>(Sandvig): Christian III's 
Historie. Supplement. S. 110. </footnote>. Dette var dog for dristigt et
Forlangende. Skulde Jylland have to, maatte Øerne have mindst
eet og Skaane lige saa, og herved vilde Kongens Part stærkt
forringes. Alt, hvad de efter fire Aars Forløb opnaaede, var det ene
Maribo Kloster til hele Landet. Ved at afstaa dette til Adelen følte
Kongen sig stiltiende løst fra sit tidligere Løfte om ikke at ville
inddrage de andre Jomfruklostre. Saaledes blev <sp>Maribo Kloster
(Fig.35) Aar 1556 luthersk Jomfrukloster</sp>.

Den 28. August samme Aar havde Christian den Tredje
opholdt sig i Maribo, og paa denne Dag var der forefaldet et
ejendommeligt Optrin i Klostret. Som om det endnu var i den
katolske Tid, blev med stor Pomp den elleveaarige Anna Gjøe
indledet og optagen i Klostret. Kongen overværede Handlingen,
hans to unge Sønner, Hertug Magnus og Hertug Hans, førte
hende hver ved sin Haand. Da Indtrædelse i Kloster indtil da
havde været saa overordentlig sjælden, tør vi maaske slutte, at
den lille Anna Gjøe var den første Svale, der varslede om den
kongelige Beslutning om Klostrets Genoprettelse. Dog er den
Mulighed ikke helt udelukket, at Adelen just har benyttet
Kongens Ophold til at fejre en Fest, der skulde vise, at
Jomfruklostre ikke var en forældet Indretning, men i frisk Live, for
herved at paavirke Kongen til at fatte den ønskede Beslutning. 


Vist er det, at en Maanedstid efter udstedtes Klostrets nye
Privilegier<footnote>A. Kall Rasmussen: Hist. topogr. Efterr. 
o. Musse  Herred. S. 157. </footnote>.

<img>
Fig. 35. Grundplan af Maribo Kloster (efter Resen). -- 1 Kirken 
-- 2 Brødrekloster -- 3 Søsterkloster -- 4 Brødrehaven 
-- 5 Søsterhaven.

Ifølge disse blev Livet i Klostret ordnet saa ligt som muligt
med, hvad der hidtil havde været Klosterregel. Jomfruernes Liv
skulde være viet til Gudsfrygt, Lydighed og Kyskhed. De skulde
mange Gange i Døgnet samles i Kirken for at synge Salmer eller
læse Stykker af Skriften og Bønner i Kor. De skulde være iførte
bestemt Ordensdragt og være Abbedissen i alle Maader hørige
og lydige. Ingen maatte uden hendes Minde forlade Klostret. Og
hun maatte ikke tilstede dem at drage bort, undtagen for
"besynderlige" og "mærkelige" Aarsagers Skyld paa en føje Tid til deres
Slægt. Dog skulde de i saa Fald udenfor Klostret altid være
ledsagede af en adelig, kvindelig Slægtning. Overtrædelse af Klostrets
Regler medførte, at vedkommende Jomfru havde forbrudt, ikke 

blot sit Ophold i Klostret, men ogsaa sin Ret til at gaa i Arv med
sine Søskende.

I Virkeligheden gjaldt altsaa Indgivelsen i Kloster <sp>for hele
Livet</sp>. Den indtrædende forpligtede sig til at blive der til sin
Død -- med mindre hun skulde blive gift. Bejlede nemlig nogen
"god Mand" til hende og erholdt hendes Værges, Slægts og
Venners Samtykke, skulde hun have Lov at udkomme af Klostret
og ægte ham. I saa Fald skulde de, der havde annammet hendes
Arv, give hende i Erstatning en Brudeskat i Penge, og tre af
hendes fædrene, tre af hendes mødrene Slægtninge skulde
fastsætte, hvor høj denne Brudeskat burde være. Tilsyneladende
var herved aabnet en vid Mulighed og den lutherske Fordring
paa Giftermaal sket Fyldest. Da imidlertid Værge, Slægt og
Venner, der alle skulde sige Ja til den "gode Mand"s Frieri, tillige
var dem, der tjente ved, at hun forblev ugift, og de beholdt Arven
indsnævredes dog den frie Udsigt til et beskedent lille Kighul.
Næsten alle de i Maribo Kloster indgivne Jomfruer har forgæves
maattet vente paa den "gode Mand".

*

Saa begyndte altsaa Maribo Kloster at fyldes paany. Jomfru
Mette Marsvinsdatter var Abbedisse og "regerede" udadtil som
en Art kvindelig Lensmand over Klostrets vidtstrakte Gods og
Befolkning samt Maribo By, indadtil overjomfruernes Flok som
en gejstlig Hyrdinde, udrustet med skrappe Magtmidler: "Prison"
og "Vand og Brød". En underlig broget Skare. Dels de ældre,
gamle i Gaarde, der havde overlevet Grevefejdens og
Lutherdommens Storme, dels pur unge, Børn endnu, som Anna Gjøe
eller de to af Statholder Mogens Gyldenstjernes 22 Børn,
Jomfruerne Sophia og Ermegaard Gyldenstjerne, af hvilke den sidste
kun var tretten Aar, da hun indtraadte. Af Brevene i Anledning
af disses Optagelse fremgaar det, at Klosterjomfruerne udøvede
en Slags Stemmeret over, hvem der maatte optages. Abbedissen
skriver, at hun "haver talet med de gode Jomfruer i Klostret" og 
de ville gerne annamme dem<footnote>A. Kall Rasmussen: Hist. topogr. 
Efterr. o. Musse  Herred. S. 166. </footnote>. Der synes hurtigt at have
indsneget sig den Uskik, at der betaltes Gratialer for Optagelsen. I
Anledning af de to Jomfruer Gyldenstjerne forespurgte man 

saaledes, hvad de skulde medbringe af Klæder og Bohave, samt
hvor meget det vilde være passende at give for dem, idet man
gerne vilde vide, hvad Ejler Rønnov havde givet for sin Datter.
Priorinden, Jomfru Drude Pogvisk, der vistnok var Abbedissens
næstkommanderende, svarede tilbage, at Ejler Rønnov gav med
sin Datter, uden nogens Begæring, af sit eget Hjerte hundrede
Daler til Klostret, til hver Søster to Daler og til "Abbedissen og
mig noget forbedret". Men det staar Hr. Mons frit for, hvad han
vil give<footnote>Samme Skrift. S. 165. </footnote>.

Den egentlige Grundmangel ved <sp>Livet i Klostret</sp> var, at
det fuldstændigt <sp>savnede Midtpunkt</sp>. I den katolske Tid
havde det, at indtræde i Kloster og paatage sig Regelens
trykkende Forpligtelser, været i og for sig en <sp>fortjenstlig
Handling</sp>. Hver lille Forsagelse førte et Skridt nærmere paa Vejen
til Gud, Klostrets trange Liv var Stigen til Himlen. Denne
Opfattelse deltes den Gang af enhver. Selv Spot var kun ansporende,
Men nu var alt dette bortfaldet. Der laa et Latterlighedens Skær
over Klosterlivet, disse fordummede Efternølere, hvem enhver
med "Troen" løb vidt forbi. Selv den Afglans af Fornemhed,
som faldt over Maribo Kloster, var ikke i Stand til at holde det
oven Vande i den almindelige Agtelse. Man havde hørt for meget
om, baade hvad der var gaaet i Svang i Klostre, og hvor
uimodstaaelig ifølge Reformatorerne Kønsdriften var, til ikke at se
Maribojomfruerne i blot moderne, tvetydig Belysning. Det er
forbavsende at lægge Mærke til, hvor vidt denne spottende Tone
strakte sig. Det var kun Smaating, naar Axel Urne til Aarsmarke
(Knuthenborg) tillod sig at sige til en af de gamle Jomfruer: "I
er saa rynket som et Stykke Robbeskind"<footnote>P. Rhode: Saml. 
t. Laalands og Falsters Hist., udgivet af J. J. F. Friis. S. 51 
</footnote>. I selve
Regerings-protokollerne trængte Kaadheden sig frem. I "Tegnelser" af
1559 f. Eks., hvor et Brev til alle Lensmænd samt Abbedissen
i Maribo Kloster findes indført, er ved hendes Navn: "Jomfru,
Søster Mette Marsvinsdatter" Ordet "Jomfru" understreget, og
en anden Kancelliskriver har i Bladranden bemærket om den,
der har nedskrevet dette: "Jakob Rammeløv haver Mus i
Hovedet" <footnote>A. Kall Rasmussen: Hist. topogr. Efterr. 
o. Musse Herred. S. 161. </footnote> [en Skrue løs]. 
Betegnelsen for en senere Abbedisse,
"Jomfru Moder"<footnote>1577. Thottske Saml. no. 730 Fol. S. 287. 
</footnote>, maatte i sig selv give nærliggende Anledning
til Løjer.

Men hvad værre var, denne Mangel paa Agtelse strakte sig 

indenfor Klostrets Mure. Hvor, som her, alt løftende var borte,
var man henvist til, enten at klamre sig til Minderne om den
katolske Tid eller det endnu tommere: blot leve paa, hvor
fornem og formaaende en Slægt man dog tilhørte, eller endelig den
sidste Udvej: pint af Ørkesløshed skaffe Tiden Indhold ved Krig
mod Abbedisse, Søstre, Regler, Gudsfrygt, Lydighed, Kyskhed.
Alt efter enhvers Alder og Natur hengav man sig til en eller flere
af disse Former for Virksomhed. Summen blev det <sp>vildeste
Ustyr og Forvirring</sp>, hvor hvert Forsøg paa Ordning var
omsonst, da en egen giftig Ihærdighed og Ondsind stadigt dampede
op fra Grunden.

Allerede 1563, kun syv Aar efter Fornyelsen, førtes der de
alvorligste Klager af Fyns Biskop, Klostrets øverste gejstlige
Tilsynsmand, over Tonen i Klostret<footnote>E. Pontoppidan: Annales 
ecclesiæ Danicæ III 393-97. </footnote>. En Hovedklage gik
ud paa, at <sp>Katolicismen endnu</sp> havde sit Tilhold dèr og
<sp>hyldedes</sp> af de fleste ældre Søstre. Denne Klage, der i Bispens
Mund aabenbart var den værste, stiller sig noget anderledes fra
en senere Tids Synspunkt. Der er noget tiltalende ved i en Tid,
hvor alle Mænd holdningsløst havde svigtet deres tidligere Tro
og efter Befaling fra oven antaget en ny saa let som Fod i Hose,
at se disse Kvinder turde vedkende sig deres Overbevisning og
kæmpe for den. Regeringen høstede ogsaa kun, som den selv
havde saaet ved saa længe at have ladet Klostret beholde sin
"Konfessor" til at læse Sjælemesser ved Altrene. Ifølge
Biskoppens Klage fredede Jomfruerne endnu om Helgenbillederne i
Koret, mødtes hemmeligt i det saakaldte "Kapitelhus" og sang
katolske Salmer, fejrede her Fasten paa gammel Vis med "Pater
noster" og "Ave Maria", ringede paa Maria Fødselsdag med den
store Klokke, saa det rungede ud over Byen, nægtede at aflægge
Sankt Birgittas Hovedsæt (Fig.36). De mødte vel i Kirken, naar
den paatvungne, lutherske Præst prækede, men sad og læste i
"Vor Frue Tider" og "Syv Salmer" i Stedet for at høre efter,
eller gik bort midt under Talen under Udraab som: "Fy, skam
sig for Præken!" Derimod mødte de ikke ved Altergang, de
undslog sig for aabenlyst Skrifte, nægtede at lære de ti Bud, lukkede
Præsten med hans Skriftsteder ude fra døende Søstre og
betjente dem selv med det tændte Lys i Haanden og latinske
Dødssalmer. Ja de vovede at paastaa, at de ved deres Forbønner for 

Kirken havde faaet Gud til at aflive deres Plageaand, den fynske
Biskop, Jørgen Sadolin.

Langt værre efter Nutids Begreber var de følgende
Klagepunkter. Klostret var opfyldt af Uenighed og Ulydighed. De gamle
Søstre laa i Strid med de unge, og disse kivedes indbyrdes. Vel
hviskede de til hverandre med bøjet Hoved hver Dag i Koret,
før Sangen begyndte: "Haver vi gjort Eder imod med Ord eller
Virkende, saa tilgiver os for Guds og Jomfru Mariæ Skyld, som
vi Eder!" Men straks efter var Striden i fuld Gang paany. Med største
Hensynsløshed gav de deres ublide Følelser Luft, drillede, bagtalte, ønskede
hinanden Satan i Vold, bandede ved tusind Skokke Djævle, bad, at "Pokker"
skulde falde paa dem saa store som Fade, kaldte hinanden for Tyvetøj, gik
til Haandgribeligheder, ja skammede sig end ikke ved at <sp>slaas i fremmedes
Paasyn. Drukkenskab</sp> gik daglig i Svang, saa at de laa paa Gulvet uden at
kunne rejse sig. Abbedissen var magtesløs, ingen lystrede hende. Da saaledes to
Søstre havde klaget over hinanden for Ukvemsord og Vold, og Sagen skulde
paadømmes af Abbedissen, mødte begge Parterne, men opflammedes straks ved
Synet af hinanden, saa at den ene gav den anden en Ørefigen,
og denne svarede ved at give Modparten en i Næse og Mund.

<img>
Fig. 36. En Vadstena-Søster med Skt. Birgittas Hovedsæt.

Hvad endelig <sp>Kyskhedsløftet</sp> angik, saa var Tilstanden
over al Beskrivelse slet. Præster nægtede man at tage imod,
men Haandværksfolk, Hofkarle og Adelsmænd havde fri
Adgang. Stundom kom Saadanne drukne ind, drog Hovedsættet af
Jomfruerne og behandlede dem som Skøger. Timevis lukkede
de yngre sig inde i deres Celler med unge Adelsmænd, der kom
i Besøg. Og som Jomfruerne var, var ogsaa deres Betjening.
Der holdtes Tjenere og Piger, der alle var "Foragtere af
Ægteskabsstat", og levede indbyrdes i Utugt, saa at hvert Øjeblik en
Pige maatte bort paa Grund af Svangerskab.

*

Man kunde nære nogen Mistillid til dette Biskop Niels Jespersens 
Klageskrift, da han jo tydeligt nok var opfyldt af Uvilje mod
Klostret. Jomfruernes Paastand, at de ved deres Bønner havde
faaet Livet af hans Forgænger, fordi denne havde berøvet dem
deres kære "Konfessor"<footnote>Ny kirkehist. Saml. II 759. </footnote>, 
skulde vel ikke stemme Bispen blidere.
Det vil dog ses, at skøndt det er de ældre Søstres Katolicisme,
der havde oprørt ham, gælder dog hans værste Beskyldninger
de yngre. <sp>Og disse Beskyldninger bekræftes fuldt ud
ved</sp>, hvad vi kender <sp>andetsteds</sp> fra.

Abbedissen, Mette Marsvinsdatter, døde i Vinteren 1564-65.
Vistnok for at give Klostrets nye Herskerinde fornøden
Myndighed og ydre Støtte, udnævnte Kongen derpaa til Abbedisse
Jomfru Margrete Urne, en Slægtning af Egnens anseligste Mand,
Axel Urne til Aarsmarke. Men heller ikke dette hjalp. Kort efter
løb en af Jomfruerne bort med en Karl, der dog senere blev
greben og "rettet". Rygtet om Søstrenes indbyrdes Kiv, Ulydighed
og Løsagtighed fløj over Landet, og Kongen blev saa opbragt, at
han sendte Abbedissen et meget hvast Brev<footnote>Ny kirkehist. 
Saml. II 763-64. </footnote>. Frederik den
Anden befalede hende at kalde alle Jomfruerne sammen i
"Kapitlet" og i hans Navn alvorligt læse dem Teksten i Anledning af,
hvad der var kommet ham for Øre om dem. Selv skulde hun
passe skrapt paa dem og ikke lade nogen af dem "tale med løst
Folk for Taleporten", men i det højeste kun med Slægt og
Venner efter hendes hver Gang indhentede Tilladelse. Viste nogen
Ulydighed eller gjorde hvad værre var, skulde vedkommende i
"Prisonen". Og hjalp dette ikke, vilde Kongen befale sin
Lensmand at straffe. "Thi vi endelig ere til Sinds sligt for ingen Del
at ville lide eller tilstede."

Her var Trusler nok, til Jomfruerne om Klosterfængsel og
offentlig Straf, til Abbedissen om at miste sin Myndighed og
stilles under Lensmanden, hvis hun ikke formaaede at holde Styr
paa Søstrene. Men lige meget hjalp det. Aar 1566 kunde Axel
Urne til Aarsmarke berette Kongen, at Præsten Hr. Jens, der,
medens Axel Urnes Hustru var i Besøg hos Abbedissen, havde
forsøgt at voldtage hendes Pige paa Aarsmarke, havde staaet i
løsagtig Brevveksling og "drevet sin Skælms Handel med de
forløbne Maribo Jomfruer"<footnote>Ny kirkehist. Saml. III 613-14. 
</footnote>, Han havde blandt andet hjulpet 

dem ud af Klostret og laant dem Axel Urnes Bøndervogne til at
komme i god Behold afsted.

Kiven fortsattes i Klostret, og Kongen bidrog til at nære den
ved i September 1568 at tilskrive Abbedissen<footnote>A. Kall Rasmussen: 
Hist. topogr. Efterr. o. Musse Herred. S. 173-74. </footnote>, at han havde
givet Jomfru Johanne Falster Lov til at indtræde i Klostret, da
hun "agter dèr at leve gudfrygtelig i hendes Jomfru Levnet".
Dette var allerede at gaa Klostrets Rettigheder for nær, da jo
Jomfruerne holdt paa, at deres Tilladelse til at blive optagen i
Klostret først skulde erhverves. Men hvad værre var, Kongen
tilføjede i Brevet en Anmodning til Abbedissen om at skaffe
Jomfru Johanne Falster "et Skorstens-Kammer", og "at I tilsteder
hende at gaa i hendes egne, sædvanlige Klæder, som hun her til
Dags brugt haver".

Denne Meddelelse og denne Anmodning vakte en <sp>Storm af
Uvilje i den lille Republik</sp>. Nu tilrev Kongen sig
Myndighed over dem, foreskrev, hvem der skulde have de bedste
Værelser, og nedbrød al Lydighed ved at fritage enkelte for at
bære Ordensdragt. Den unge Jomfru Sophia Gyldenstjerne gav
et veltalende Udtryk for denne Stemning i følgende Linjer til sin
Fader<footnote>Skrivelse fra Sophia Gyldenstjerne "til min hjertekære 
Fader, Hr. Moens". Udateret. Orig. Adelsbreve. Facs. 25. Gyldenstjerne. 
</footnote>:

"<sp>Kongen har inte med vort Kloster at gøre</sp>; det er
givet Adelen til deres Børn... Nu har her været en Jomfru med
Kongens Brev, at min Abbedisse skulde tage hende her ind, at
hun skulde have en Stue med en Skorsten og Kammer og sin
egen Pige og gange i sine egne Klæder og hverken sjunge eller
læse med. Og med de Vilkaar kan hun ikke her indtages uden
et stort Oprør imellem os her inde, for jeg lader mig tykke i mit
Sted, at jeg er saa god som hun. Faar hun de Vilkaar, saa
ville og flere have det. Det kan inte bære [ikke fejle], at saa ville
de have et aabent Kloster og saa fare om Lande som andre
Tatere. Er nogen ikke tilfreds med den Skik, her er gjort inde, saa
var det bedre, at de bleve ude".

Det var dog ikke blot i denne Anledning, at Stormen brød løs.
Klostret var delt i to Hovedlejre, <sp>de ældres og de yngres</sp>.
I Spidsen for de sidste stod en Slægtning af Kansler Johan Friis,
Jomfru Karen Friisdatter, der paa Trods udeblev fra Bordet,
Kapellet og Konventstuen og fik de unge til at gøre ligesaa. "Hun 

drager til sig af de unge Børn, her er inde, at de skulle alle raabe:
"hug dut" med hende". "Hun er de unge Jomfruers Omreal"
[Admiral]. De ældre sluttede sig om Abbedissen Margrete Urne
og hendes Næstkommanderende, Priorinden. Til dette Parti holdt
af de yngre sig ogsaa Søstrene Sophia og Ermegaard
Gyldenstjerne, der vel som Døtre af Hr. Mogens Gyldenstjerne fandt
det upassende at staa under andre end Abbedissen, mindst under
en Karen Friis, der ikke engang var en Datter af Kansleren, men
blot hans Slægtning. Deres Program lød: "Vi ville gerne leve
med Fred, og vi have de agteste og fineste med os, som vil sit
Kloster vel."

*

<sp>Onsdag før Jul 1568 stod Hovedslaget</sp><footnote>
Beskrevet i ovennævnte Brev samt i Skrivelse fra Margrethe 
Urne til Hr. Mogens Gyldenstjerne, dat. Maribo Kloster Tirsdag 
næst efter Flæskesøndag 1569. Orig. Adelsbreve. Fasc. 59. Urne. 
</footnote>. 
Abbedissen havde befalet, at en Søster "for hendes Ondskabs Skyld" 
skulde sættes i "Mørkestuen", og hun havde overdraget Sophia
Gyldenstjerne det farlige Hverv, at føre Synderinden did. Ganske alene
var Jomfru Sophia dog ikke, thi Abbedissen og Priorinden synes
at have holdt sig nær ved Haanden med deres samlede Flok af
Piger. Men pludselig brød Karen Friis frem, ledsaget af Søster
"Gese Hack", rev Hovedsættet af Sophia Gyldenstjerne og gav
hende saa eftertrykkeligt paa Ørene, "at hun haver haft stor
Brøst deraf paa sin Hørelse". Abbedissen synes nu i Spidsen for
Pigerne at være ilet sin haardt trængte Udsending til Hjælp og
have villet selv føre Synderinden til "Mørkestuen". Men Karen
Friis gjorde et endnu mere vellykket Angreb, rev den fangne fra
Abbedissen, "slog Pigerne fordærvet" og førte den befriede i
Triumf til Konventstuen. Her samledes hun "med sit Tilhæng,
lukte Dørene for sig, saa slog de Skeer og Træ(?) og alt det, de
kunde overkomme, sønder, saa ringte de Klokken og raabte:
Mord! som om de skulde gange i en gangende Strid. Slige
Mirakler gjorde hun".

Dette "<sp>store Oprør</sp>" kunde ikke gaa upaatalt hen. <sp>Karen
Friis</sp> valgte at skrive straks til Kongen og klage over Abbedissen
og hendes Styrelse samt udtale de farlige Ord, at det, Klostret
trængte til, var at komme under en kongelig Høvedsmand. 

Samtidigt bad hun den nye Lensmand paa Aalholm, Albert Oxe,
komme til Maribo. Da han indfandt sig, kom hun ind med syv,
otte, unge Jomfruer, klagede i alles Navn over, at de fik "for
grov Spise", hvad der især gjorde hende ondt for - Søstrene
Gyldenstjerne, hvem hun elskede over al Maade og ikke kunde
taale at se lide ondt. Sluttelig faldt hun paa Knæ for Albert Oxe
og bad ham sige Kongen, at der tilkom hende to Læster Korn.
Hans Naade maatte tage det alt og blot give hende hvad hannem
lystede, saa fik hun det dog bedre end nu<footnote>Dette og det 
følgende er hentet fra Sophia Gyldenstjernes Skrivelse til Hr.
Mogens Gyldenstjerne, dat. Maribo Kloster næst før Helligtrekongersdag 
1569. Orig. Adelsbreve. Fasc. 26. Gyldenstjerne. </footnote>.

<sp>Abbedissen</sp> og <sp>Sophia Gyldenstjerne</sp> skrev til Hr.
Mogens Gyldenstjerne og bad om hans Hjælp, særligt at han vilde
søge at paavirke Kansler Johan Friis til Gunst for dem. "Jeg
beder Eder, min hjerteallerkæreste Fader! at I ville gøre for
Guds Skyld og tale med hin gode Johan Friis herom, at han vil
for Guds Skyld fly os Fred i Klostret for denne Søster Karine
Friisdatter, at vi maatte gange uslagne og dragne for hende.
Skader hende noget paa os, da haver hun Abbedisse at klage sig
for. Men hende kender jeg ikke god for at sla mig... Vil Kansler
ikke troe mig, da maa han skrive sin Frænke, Søster Elsebe
Skinkelsdatter, til, hun drikker end og sin Skaal daglig af hine".

<sp>Jomfru Sophia Gyldenstjerne</sp> kunde vel trænge til et
paalideligt Vidne. Thi Modparten havde just lagt en meget farlig
Mine mod hendes gode Navn og Rygte. Hun havde til
"Staldsøster", det vil sige delte Celle med, den nu 23-aarige Anna Gjøe.
Begge havde de deres "Skrin" staaende i "den Stue, som
Abbedissen sidder inde i om Dagen", og hvor ogsaa denne gemte sine
Værdisager. En Morgen viste det sig imidlertid, at der havde
været Indbrud om Natten, og Tyven havde opbrudt og plyndret
Abbedissens Skrin og det ene af Jomfru Sophias, hvorimod begge
Anna Gjøes Skrin stod urørte. Mistanken vendte sig i denne
Anledning mod hende. Men da Anna Gjøes Moder hørte dette,
ilede hun med en af sine Sønner til Hjælp, lod optage Forhør,
opdagede den skyldige, en Maler, der et Aarstid havde haft
Arbejde i Klosteret, lod Datterens Uskyldighed bekræfte ved
Tingsvidne og bekostede Maleren fængslet og hængt. Sophia
Gyldenstjerne har muligt tirret Gjøerne ved sin Mistanke til Jomfru
Anna, eller disse er komne under Paavirkning af Karine
Friisdatter, vist er det, at da Maleren vel var hængt, begyndte der at 

gaa Rygter baade i Klostret og udenfor, gennem den Gjøe'ske
Slægt, om, at Sophia Gyldenstjerne var den egentlig skyldige.
Maleren skulde i Fængslet have bekendt, at hun havde ved et
Aftryk i Voks skaffet sig en af Abbedissens Nøgler efterlavet,
lukket ham ind ved Hjælp af denne, gaaet omkring med ham
om Natten i Klostret og vist, hvor der var noget at stjæle, samt
anmodet ham om at slaa alle de gamle Jomfruer ihjel, saa at hun
kunde blive Abbedisse.

Med Rette følte Sophia Gyldenstjerne sig dybt krænket ved
dette Rygte, som hun nu efter Malerens Død var ude af Stand
til at gendrive. "Mig tykkes, at mig er en meget ukristeligere
Handel paasagt end Anders Gjøes Datter, at hun skulde have
brudt Skrinene. Jeg skuldet ganget med hannem, bedet hannem
myrde dem herinde, trykt Nøgle i Voks". "Saa skulde jeg være
først en Tyv, og saa en Morder; en smuk liden Skøge, at gaa saa
om Nattetide med en Karl i Mørke og Mulm". "Kan jeg ikke saa
vel med mine Slægt og Venner forsvare det gode, ærlige
Gyldenstjerne Navn, som hun det Gjøer Navn, da maatte det være en
stor Skam".

Hun henvendte sig derfor ogsaa i denne Sag til Faderen. "Min
hjerteallerkæreste Fader! Saa giver jeg Eder nu denne min Sag
udi Vold og i Eders Hænder, og maner og beder for den Død,
Gud taalte, at I nu staar med mig i denne min retfærdige Sag og
lader mine Uvenner nu vide, at jeg er ikke venneløs eller
hjælpeløs. Skal jeg drikke slig en Sag i mig, da maatte jeg skamme mig,
og alt det, jeg er kommen af. Det er ikke Æbler eller Pærer at
skæmte om, det er min Hæder og Ære, at de lege om. Det var
en Riddersmands Mand, der sad iblandt en hel Skive fuld af
Herremænd, Fruer og Jomfruer og sagde disse samme Ord om
mig og Maleren saa sandeligt, som han havde baade seet det og
hørt det. Saa sandelig give Gud mig en god Husvalelse baade
over hannem og hans kære Moder og flere hans Søskende, saa
tidt at de have faret om Lande med mig! Men haver nogen af
mine nogen Tid gjort denne gode Kvinde noget, da har hun
redeligt hævnet det paa mig og daglig hun gør, saa straffe hende Gud.
Min hjerteallerkæreste Fader! Gører nu for Guds Skyld og for
den Død, som Gud taalte! fly mig en god Husvalelse! og lader
mig ikke nu være faderløs, mens jeg er moderløs! Lader mig nu 

se og kende, at jeg haver Fader, og at jeg er og kommen af Slægt
og Venner, saa vel som andre Folk, endog de sige her, at mine
Slægt og Venner duer inte og ere ikke agtende. De sige, at de
ville vide, hvi Abbedissen hun holder saa møget af min Søster og
mig; hun skulde holde af dennem, som havde Slægt og Venner
og Klostret kunde have Hjælp og Trøst af".

*

Det lille Indblik, som disse Breve har levnet os, giver et
levende Billede af Klosterlivet og dets Strid. Tænkes denne
mangfoldiggjort i Forhold til Søstrenes Antal, faar man det fulde
Indtryk af det samlede Liv. Medens den nordiske Syvaarskrig rasede
udenfor, og Landets Velfærd stod paa Spil, forfulgte man herinde
med ustandselig Iver de tusind smaa Maal. Og saa stærkt blev
Kvinderøret i Klostret, at Kongen maatte tage Hensyn hertil og,
endnu førend Freden var sluttet med Sverige, spilde Rigsraadets
Tid paa først at skaffe Fred i Maribo.

I Sommeren 1570 sendte Frederik den Anden nogle Rigsraader 
til Klostret for at undersøge og ordne Forholdene. Resultatet
bleven hel ny "<sp>Skik og Fundats</sp>" <sp>for Maribo Kloster</sp><footnote>
A. Kall Rasmussen: Hist. topogr. Efterr. o. Musse Herred. S. 174-81. </footnote>,
ikke femten Aar efter at den første var udstedt.

Grundtanken i den ny Skik var <sp>Spredningssystemet</sp>.
Istedet for den tidligere Centralisation, hvis Følger havde vist sig
saa fordærvelige, søgte man nu at <sp>skille Beboerne ad i
forskellige smaa Husstande</sp>. Hver Søster fik fra nu af sit
særskilte, rigelige Underhold, der anvistes i aarlig Levering af
Fødevarer, Brændsel, Klæde og Penge, Abbedissen nød dobbelt
Portion. To og to Søstre skulde have en fælles Stue med Kamin, et
Kammer til deres Piger, et Køkken og en Kælder. For at
efterkomme denne Ordning, der var i Strid med Datidens øvrige
Begreber, maatte store Ombygninger foretages med Hovedbygningen. 
Den synes derfor først lidt efter lidt at være traadt i Kraft,
saa at mange endnu i nogen Tid har maattet spise ved det store,
fælles Bord.

For ligeledes at skaffe Luft og friere Udsigt udadtil, foretoges
Forandringer i Giftermaals-Vilkaarene. "Dersom nogen af de
Jomfruer bliver til Sinds at gifte sig" -- selvfølgelig: "med deres
Forældres eller næste Slægts Raad, yilje og Samtykke -- og der
findes nogen af Adelen, som beder om dennem og kunde være
deres lige«, da skal de maatte ægte ham og ikke som tidligere
blot faa en Brudeskat udbetalt af deres Slægtninge, men hele
deres Arv baade Løsøre og Jordegods skal med Rette følge dem.

Vil deres nærmeste Slægt forhindre deres Giftermaal enten for 
Godsets Skyld eller af andre Aarsager, der ikke bør med Rette
forhindre Ægteskab, da skal Kongen og Rigsraad det saa
forskaffe, at der ikke skeer Jomfruen i nogen Maade derudi 

<img>
Fig. 37. Det Indre af Maribo Kloster-Kirke.

Forhindring, men hendes Slægt lader hende bekomme den rette
Anpart i Arvegodset". -- Smukke Ord, hvormed man mente at
kunne berolige baade egen Samvittighed og de indespærrede
Døtre i Klostret, men som næppe fik mere Virkeligheds Værdi
end de oprindelige Bestemmelser.

Det eneste Samlingspunkt for Jomfruerne efter den nye "Skik
og Fundats" blev <sp>Gudstjenesten</sp>. Faa alle andre Omraader
havde man skilt dem ad og stillet dem med Ryggen mod
hverandre; her i Kirken (Fig. 37) maatte de vel kunne ses og forliges.
Tre Gange daglig -- om Morgenen, Kl. ni og Kl. tre -- skulde de
mødes i Koret, synge hver Gang tre Salmer og læse Søndagens
Kollekt samt to Kapitler af Bibelen om Dagen. Saaledes skulde
de blive ved, indtil de var naaede til Ende med det nye
Testamente, saa skulde de begynde forfra. Men ikke et Ord paa Latin,
hverken Sang eller Læsning, det være sig i Kirke, Konventstue
eller Kammer. Ingen katolsk Overtro om Latinens
hemmelighedsfulde Kraft. Derfor al Læsning efter den danske
Bibeloversættelse og den danske Salmebog, som Mester Hans Thomsen har
ladet paa Prent udgaa. Kun eet Alter i Kirken. Søndag, Onsdag
og Fredag Prædiken af Sognepræsten, der og skal flittigt formane
Jomfruerne mod al Afguderi, og hvis dette ikke hjælper, klage
over dem til Kongen.

Der var nu sørget for Søstrenes Underhold, Enighed og
Gudsfrygt. Tilbage stod deres <sp>Lydighed og Kyskhed</sp>.

"Alle skulle være Abbedissen hørige og lydige, og hun skal
igen skikke sig venlig og kærlig imod Jomfruerne og forholde sig
i alle Maader som en Moder imod sine kære Børn". En Dag om
Ugen skal Abbedissen samles med alle Jomfruerne i
Kapitelshuset og da "rette hvad Brøster kunde være imellem dennem
indbyrdes og forhandle andet, hvad Behov gøres". Hun skal
have Lukkelse og Laas for alle Klostrets Døre, saa at ingen kan
komme ind eller ud om Vinteren efter fire, om Sommeren efter
seks. Jomfruernes Slægt og Venner maa med hendes Tilladelse
besøge dem, dog skal ingen Mandsperson indgaa i Klostret -- 
uden de som af Adel er. Kommer en god Kvinde af Adel og
begærer, at hendes Datter, Søster eller Frænke maa følge hende
hjem til sin Gaard, saa maa Abbedissen give Lov hertil paa 8-14
Dage, om de bo i Lolland eller Falster, paa seks Uger, om de 

bo "udenlands", men kun een Gang om Aaret, og samme Frue,
som udførte Jomfruen, skal holde hende hos sig og atter følge
hende tilbage. Udebliver nogen Jomfru fra Klostret længere, end
hun haver Lov til, skal hun ved sin Tilbagekomst sidde saa længe
i Prisonen paa Vand og Brød, som hun er udebleven over Tiden.
Uddrager nogen Jomfru af Klostret uden Abbedissens Minde,
maa denne ikke tage hende til Naade og lade hende igen
indkomme i Klostret, uden Kongen hertil har givet sit udtrykkelige
Samtykke.

"Findes nogen Jomfru, som lader sig beligge,<sp> skal hun
indmures</sp>, og Abbedissen skal spise hende indmuret hendes
Livstid".

Hvad Abbedissens Forvaltning af Klostrets Pengemidler
endelig angik, saa skulde denne aarlig efterses af de fire ældste
Rigsraader og Overskudet opbevares og anvendes til Klostrets Tarv.

Den nye Skik og Fundats udtalte aabent som sin Hensigt, at
standse den Uskikkelighed, Ulydighed samt Tvist mellem
Abbedisse og Jomfruer, som hidtil havde hersket i Klostret. Hvor
<sp>haabløst dette Forehavende var</sp>, ses bedst af, at næppe var
Fundatsen udstedt af Konge og Rigsraad, førend der indløb
Klager over, at "Abbedissen aldeles intet sig derefter vil skikke og
forholde". I November 1573 maatte da Frederik den Anden
sende nogle Rigsraader did med Fuldmagt til, hvis det forholdt
sig saa, straks at afsætte hende og indsætte en anden Jomfru i
hendes Sted<footnote>A. Kall Rasmussen: Hist. topogr. Efterr. o. 
Musse Herred.  S. 181. -- Hvor i det følgende om Maribo Klosters 
Historie ingen anden Henvisning anføres, er dette Skrift Kilden. 
</footnote>. Denne bestemte Optræden synes for et Øjeblik at
have hjulpet og Abbedissen, Margrete Urne, at være falden
foreløbig til Føje.

Men snart efter spurgtes Nyheder af anden Art. Jomfruerne
havde forlængst opgivet den i sin Tid af Bispen paaklagede Uvilje
mod "fromme Mænd", da de bad Herren annamme Sadolin, og
ikke ville indlade deres egen Præst. Pastor Jens i Hundseby
havde jo siden da gjort Lykke i Klostret. Og nu meldtes 1575, at
Provst, Magister Hans Jørgensen Sadolin i Thoreby havde
besvangret Jomfru Anna Baadsdatter. Jomfruerne syntes hverken
at kunne taale Tvang eller Frihed. Og hvad Lydigheden angik,
saa slappede Kongen den selv ved egenmægtigt at fritage enkelte
fra at rette sig efter Abbedisse og Fundats. Saaledes fik Jomfru
Margrete Rønnov 1582 kongelig Tilladelse til to Gange om Aaret 

at maatte drage bort i Besøg hos Slægt og Venner "og siden efter
Lejlighed igen begive sig ind i Klostret".

*

I August 1582 døde Abbedisse Margrete Urne, og <sp>Jomfru
Sophia Gyldenstjerne</sp>, der var bleven beskyldt for at have
villet myrde alle de gamle Jomfruer, som stod hende selv i Vejen,
fik da endelig Oprejsning. Hun valgtes og indstilledes af
Jomfruernes Konvent til at være <sp>Abbedisse</sp>. I November 1582
sendtes de to Rigsraader, Kansler Ejler Grubbe og Steen Brahe,
til Maribo Kloster for paa Kongens Vegne højtideligt at indsætte
hende<footnote>Sjællandske Tegnelser 13. Novbr. 1582. </footnote>. 
De havde Ordre til i Talen at indskærpe den gamle
Regel, der ikke kunde siges for tidt, at "Jomfruerne ikke maatte
søge Taleporten uden Abbedissens Vidskab og Bevilling". Ingen
maatte indlades uden Adelsmænd, der vilde tale med deres Slægt,
"paa det at det maa være et tillukket Kloster, som det stiftet er".

Sophia Gyldenstjerne udfoldede i Begyndelsen ikke ringe
Dygtighed og vidste behændigt at klare sig baade op- og nedefter.
Kongen var begyndt at behandle Klostret som en Slags
Urydsgemme for kasserede Sager. Først havde han i Margrete Urnes
Tid sendt Klostret to udlevede Præster til Underhold paa
Livstid. Nu ønskede han Fru Lene Gjøe optagen ganske som andre
Søstre. Sophia Gyldenstjerne svarede imidlertid, at hun og de
øvrige Jomfruer nærede stor Betænkelighed ved at fravige
Reglen om, at kun ugifte, adelige Døtre maatte optages. Derimod var
man villig til, hvis Kongen ønskede det, at udrede til Fru Lene
Gjøe samme Underholdning som til en Søster, men uden at hun
tog Ophold i Klostret. Brevet til Kongen synes at have været
ledsaget af forskellige spiselige Delikatesser fra Maribo. Frederik
den Anden fandt Behag i Svaret og sendte hende til Tak "en
ringe Skænk, Vi eder paa denne Gang til Nytaarsgave ville
naadigst have foræret, bedende naadigst, I det til Takke ville optage,
og ere Vi eder med al Gunst og Naade bevaagen. Befalende eder
Gud".

Ogsaa nedadtil vidste Sophia Gyldenstjerne at optræde med
Takt. Klagerne over Uenighed forstummede for en kort Tid -- 
et Par Aar -- lang Tid i Maribo Kloster. Om hendes Lensstyrelse 

er et tiltalende Træk bevaret. En af Klostrets Tjenere havde
været ovre paa en lille Ø, Lindholm, der hørte til et andet Len,
for der at grave efter en skjult Skat. Lensmanden her, Steen
Brahe, vilde i denne Anledning have ham pinligt forhørt, da han
"havde omgaaedes med den onde Aands Kunst"; men Sophia
Gyldenstjerne nægtede sin Tilladelse dertil. Først da Kongen
skred ind og udtrykkeligt befalede det, maatte hun give efter.

Klagerne over Uenighed forstummede for en Tid, men Klager
var der dog. Trods sidste Fundats med dens udtrykkelige Forbud
var det lykkedes Margrete Urne at bevare det latinske Sprog til
Sang og Læsning. Sophia Gyldenstjerne synes at have villet
fortsætte. Men da de to Rigsraader kom til Maribo for højtideligt at
indsætte hende som Abbedisse -- hun havde virket som saadan
efter Margrete Urnes Død -- fandt de unge Jomfruer Lejlighed
til at henlede deres Opmærksomhed herpaa. Der paastodes, og
vel næppe med Urette, at de gamle Jomfruers Stemmer ved
Alder og Sygdom havde tabt deres Klang, samt at de unge ikke
forstod Sproget og derfor ikke kunde stemme i med, saa at Folk
nede i Kirken lo ad den løjerlige Sang. De unge ønskede
Gudstjenesten indskrænket til blot Oplæsning af den danske Bibel.
Kongen bød da de to Rigsraader at drage til Klostret paany og i
hans Navn anordne, hvad der skulde synges og læses paa Dansk.

Maribo Kloster vilde dog ikke have været sig selv, hvis der
<sp>ikke paany var udbrudt alvorlig Splid</sp>. I Aaret 1586 var
den indre Strid atter i fuld Gang. Abbedissen laa i Kamp med
Jomfruerne og disse atter indbyrdes. Tilstanden skildres
saaledes: "Stor Tvedragt med Sind og Mods Forbitring og anden
Uskikkelighed", "ingen kærlig Omgængelse, men haardt Nid og
Avind", "i Klostret og Klostrets Kirke holdes Mænge og Uskikke
ligesom af Hunde". Frederik den Anden sendte da i Januar 1587
et meget hvast Brev til Abbedisse og Jomfruer om at holde Fred,
paa det ikke, hvad der var indstiftet til Guds Ære og kristelige
Jomfruers Underholdning, skulde siges at være forvendt til Guds
Vanære og Fortørnelse og Menighedens Forargelse, hvilket Vi i
Længden ingenlunde ville eller kunne tillade. Han truede dem i
temmelig tydelige Udtryk med, at hvis de ikke forholdt sig
rolige, vilde han ophæve Klostret og "igen skikke Eder om Eders
Underholdning udi den Stand, som det tilforn været haver, saa 

I over Abbedisse, eller Abbedisse over Eder, ikke skulle have at
beklage".

Den kongelige Skrivelse dæmpede Striden et Øjeblik, men
gød samtidigt Olje paa Ilden. Sophia Gyldenstjerne var meget
myndig og havde fra første Færd, som det vil erindres, haft et
godt Øje til Jomfru Johanne Falster og de hende tildelte Friheder
til at være uden Ordensdragt og forlade Klostret, naar hun lystede.
At disse Forrettigheder maatte være en af de tusind Anledninger
til Strid, er let indlysende. Abbedissen udvirkede da en kongelig
Tilrettevisning til Johanne Falster for "at vise sig møgit utilbørlig,
ubeskeden og uhørsom" og "ikke at ville være Abbedissen lydig
og undergiven, men selv lade sig findes møgit fortrædelig og andre
til lige Modvillighed opægge". Disse skarpe Udtryk vakte uden
Tvivl tilbørlig Opsigt, da de efter Ordre oplæstes for alle
Jomfruerne i Konventstuen. Sejren gjordes fuldkommen ved, at i en
kongelig Skrivelse, som Johanne Falster samtidigt privat modtog,
meddeltes det hende, at hvis hun ikke rettede sig efter Klostrets
Skik, havde Abbedissen Fuldmagt til at forvise hende af Klostret
og ikke mere indtage hende deri.

Dette Held og Opfordringen i det oplæste Kongebrev til at
øve Disciplin mod Jomfruerne opmuntrede Abbedissen til at gaa
videre. Den næste, der stod for Tur, var Jomfruen med de to
kongeligt tillagte Ferier, Margrete Rønnov. Sophia Gyldenstjerne
begyndte med at afknappe hendes aarlige Underholdning. Men
Søster Margrete var ikke raadvild. Hun klagede skyndsomst til
Frederik den Anden og udvirkede en kongelig Befaling til
Abbedissen om at afhjælpe saadan Uorden.

Midt under denne nye Praksis, hvor Parterne straks søgte
kongelig Hjælp i Klosterets private Tvistemaal, døde Frederik
den Anden. Under Formynderstyrelsen kom Maribo Kloster til
at staa direkte under den Stand, for hvis Skyld det var oprettet.
Men heller ikke under disse gunstige Forhold trivedes det.
Regeringsraaderne slog ind paa den alt af Frederik den Anden
betraadte Vej, at sende ogsaa Enker til Optagelse. Saaledes søgte
man at faa Mogens Hejnesøns Efterleverske derind, hvad dog
Sophia Gyldenstjerne med vante Kraft satte sig imod og synes
at have faaet hindret<footnote>Troels-Lund: Historiske Fortællinger, 
Tider og Tanker I, II Bog (Mogens Hejnesøn). S. 133. </footnote>. 
Men hvad hverken Rigsraad eller Sophia
Gyldenstjerne kunde hindre, var den uendelige Splid og 

Forvirring, der fremdeles herskede indenfor Klostret. Som i et
Bistade ved Foraarstid surrede og summede det uafladeligt derinde.
Ingen Mulighed for at sværme frit ud, intet fælles at virke for
som taalmodige, trofaste Arbejdere. Bestandig under Kubens
Fængsel kun for som hæmmede Hunner at fylde Ørkesløshedens
Tomhed med brodfuld Tvedragt. Thi uafbrudt gærede
Grundmodsigelsen op, at de intet havde i Kloster at skaffe. De sad dér
kun som Livsfanger til Straf for deres Forældres Frugtbarhed og
for at hindre, at de ved egen Frugtbarhed yderligere skulde
splitte Familjegodset.

*

Tilsidst vidste Rigsraadet ingen anden Udvej end det næsten
latterlige Middel, at give -- <sp>en ny Skik og Fundats</sp>. Aar 1595
sendtes Rigsraaderne Christoffer Valkendorf, Breide Ranzau og
Arild Huitfeld til Maribo for at sætte sig ind i Forholdene. Og
den 7de Juni 1596 udstedte Kongen og Rigsraadet en ny Fundats
for Klostret, den tredje i Løbet af fyrretyve Aar.

Det betegnende for denne Fundats var, at den yderligere
<sp>udviskede det Skær af religiøs Orden</sp>, som man tidligere af
gammel Vane havde ment at burde fastholde. Istedetfor at
Jomfruerne tilforn havde skullet samles til Sang og Læsning i Kirken
tre Gange om Dagen, indskrænkedes dette nu til een Gang, Kl. 8
Morgen, hvor tre Salmer og de to Kapitler skulde synges og
læses, indtil man kom Davids Salmer, Profeterne og det nye
Testamente igennem og begyndte forfra.

En Brøde, som man nu, belært af lang Erfaring, søgte at faa
Ram paa, var Ophidsning til Uenighed og Ulydighed. Den skulde
straffes med to Gange Advarsel, tredje Sinde Forvisning. De to
og to Jomfruer i Skorstensstuen maatte ikke tilsammen have
mere end fire Piger i Kamret til deres Betjening, hvad vel ogsaa
kunde være tilstrækkeligt. Abbedissen maatte dog holde seks.
Da man begyndte at spore Virkningerne i Klostrets Skove af de
mange Skorstenskamre -- hver Jomfru kunde efter den gamle
Skik gøre Fordring paa 30 Læs Ved om Aaret -- indskrænkedes
dette til 25, og samtidigt befaledes det, at der fra Mikkelsdag til
Midfaste Søndag skulde holdes Ild i "Pibeovnen", saa at alle 

Jomfruerne kunde søge did om Dagen eller Aftenen. Et væsentlig
Tilbageskridt, en ny Udklækningsanstalt for vinterligt Klammeri.

Endelig, da Sagnet om den "<sp>gode Mand</sp>", <sp>der kom og
begærede en af Jomfruerne til Ægte</sp>, havde tabt al Tiltro, var
man betænkt paa at aabne Fremtidsudsigter ad <sp>ny Vej</sp>. Det
tillodes Jomfruerne, de nuværende og de fremtidige, at <sp>annamme</sp>
til sig <sp>Adelsbørn at optugte</sp>, lære at sy, væve osv., naturligvis
dog uden Forøgelse af deres engang fastsatte, aarlige
Underholdning. Dette var det ejendommeligste nye i Fundatsen, dens
egentlig oplivende Punkt. To Smaapiger til i hvert Skorstenskammer
foruden de to Jomfruer i Forvejen var der efter Datids Begreber
sagtens Plads til. Men de arme Børn, for hvad Opdragelse der
kunde vanke i slig en Hvepserede! Alle udenforstaaende synes
at have indset dette. Selv for vordende Klosterjomfruer var en
saadan Forskole for haard. Faa eller ingen betroedes derfor til
Klosteroptugtelsen, og Plejebørnene blev som Bejlerne blot
Fundats-Spejlinger.

Det lykkedes Sophia Gyldenstjerne en kort Tid at vende til
Fordel for sig den Storm, der var oppe. Hun begyndte en Kamp
mod de i Klostret anbragte Fruer og fik forklaret de hidsendte
Rigsraader, at det var disse Fruer, der tærede paa Klostrets
Kraft, men uden gyldig Grund, da "de af deres eget vel kunde
have deres ærlige Ophold". Hun fik virkelig Christoffer
Valkendorf og de to andre Rigsraader til at udvirke et Kongebrev,
hvorved Fruerne Margrete Huitfeld og Lene Gjøe udvistes af
Klostret. Men kort efter maatte dette gøres om, da Lene Gjøe
beviste, at hun havde faaet Klosterunderholdning bevilget paa
Livstid, og Margrete Huitfeld ved en lille Imødekommenhed med en
Gaard i Halmstad fik Regeringen paa sin Side. Nogle Maaneder
efter var det Sophia Gyldenstjerne, der fik kongelig
Tilrettevisning for at forholde dem, hvad der tilkom dem.

Den 21de Juni 1596 fik Klostret tilsendt den nye Fundats,
men Sophia Gyldenstjerne satte haardt mod haardt og vilde ikke
lystre. Fra alle Sider i Jomfruflokken skødes der sikkert til, dels
for at støtte, dels for at vælte Vognen, som hældede. I August
samme Aar oplevede Klostret <sp>en af sine interessante Dage</sp>,
idet alle Jomfruerne samledes for at høre et Kongebrev oplæst.
Heri meddeltes, at Christian IV havde erfaret, hvorledes 

<sp>Jomfru Sophia Gyldenstjerne</sp> som Abbedisse hidtil ikke havde
taget Klostrets Lejlighed i Agt, men vist sig meget forsømmelig
til at ramme dets bedste, saa at det var kommet stærkt til Agters,
ligesom hun heller ikke havde villet rette sig efter hverken
Frederik II's eller Christian IV's nys udstedte Forordning for
Klostret. Kongen vilde derfor have hende "<sp>for Abbedissens
Tjeneste forskaanet</sp>" og befalede Jomfruerne at vælge en
anden af deres Midte i hendes Sted. -- Valget faldt paa Søster
Margrete Norby, der i September fik kongelig Stadfæstelse som
Abbedisse.

Uvilkaarligt følger Øjet Sophia Gyldenstjernes senere Skæbne.
Den 25de September 1596 fik den nye Abbedisse Befaling til at
lade sin Forgængerske fremdeles nyde dobbelt saa meget i
Underhold som en Jomfru ellers. Men den 28de April næste Aar var
det allerede naaet saa vidt i modsat Retning, at det i et Kongebrev
befaledes, at da Sophia Gyldenstjerne lod sine Tjenere ligge inden
Klostrets Porte ved Nattetide, og hendes Hunde gjorde
Uskikkelighed i Kirken, skulde Abbedissen afkorte hende, hvad der var
hende tillagt, og ej tilstede hende herefter at bekomme noget
Underhold i Klostret. Aaret efter slog det om paany, og Jomfru
Gyldenstjerne fik den kongelige Bevilling, som hun troligt havde
kæmpet for at hindre andre i at opnaa: at maatte uddrage af
Klostret, opholde sig hvor hun ønskede og dog samtidigt
oppebære sit aarlige, dobbelte Underhold.

Slige Kongebreve bragte Bud til Verden om, at <sp>det i Maribo
Kloster fremdeles gik som sædvanligt</sp>. Hverken ny
Abbedisse eller Enkedronning Sophias nære Hof paa Nykøbing
Slot, hverken Pesten, der hærgede Klostret som det øvrige Land
1601-1602, eller Begivenheder af hvad Art nævnes kunde,
formaaede at ændre Forholdene. Thi Grundskaden blev, den indre
Usandhed, hvorpaa Klostret hvilede, den samme, der i Itzehoe
Kloster<footnote>Jahrbücher f. d. Landeskunde d. Herzogthümer 
Schleswig, Holstein und Lauenburg V 1-30. </footnote> 
fremkaldte ganske samme Tilstand. Det var ikke for at
tjene Gud eller dyrke Dyder for Himlen, at de her var samlede.
De var her kun for imod Guds Bud at holdes borte fra
Ægteskabs Stat. Og al denne Usandhed kunde kun glemmes, denne
bundløse Tomhed kunde kun fyldes ved Kiv, <sp>evindelig Kiv</sp>.

Følelsen af det forkastelige ved den hele Ordning voksede sig
endelig saa stærk, at de adelige Særhensyn maatte vige. Det 

mislykkede Forsøg fik en brat Ende, da Christian den Fjerde med
Rigsraadets Samtykke endelig Aar 1621 <sp>ophævede Maribo
Kloster</sp>. Som Grund til Ophævelsen blev anført, at "fornævnte
Kloster nu befindes fast at misbruges". En Erstatning fik Adelen
i, at Maribo Klosters Midler henlagdes til "det Akademi for
Adelspersoner, som Vi naadigst agte paa <sp>Soer Kloster</sp> at stifte".
Pengene gik altsaa kun fra <sp>Døtrene til Sønnerne</sp>. Men den
dybere Grund til Ophævelsen laa i, at Lutherdommen nu havde
fæstnet sig som Statsmagt og følte sig stærk nok til at ryste
adelige Standshensyn af sig. Da Spørgsmaalet under Enevælden
paany optoges til Løsning, var det ikke Døtrene, men <sp>Godset,
der blev sati Klostervedat baandlægges som Stamhuse</sp>
for enkelte i Slægten.

*

<h1>11</h1>


Vil vi søge at danne os et Begreb om Datidens
<sp>ægteskabelige Samliv og den Lykke, det rummede</sp>, saa frembyder
denne Opgave store Vanskeligheder. Rent statistisk lader
selvfølgelig en Tidsalders Maal af ægteskabelig Lykke sig ikke
bestemme. Sligt Regnestykke er allerede uløseligt overfor Samtid,
dobbelt overfor Fortid. Vi er ganske ude af Stand til at beregne
Summen eller Værdien af de Familiefølelser, der brast i Slaget
ved Isted, endsige ved Svarteraa. Naar der paa slige Omraader i
oratorisk Stil ofte vides saa forunderlig god Besked, naar een
Tidsalder betegnes som lykkeligere, bedre o. s. v. end en anden,
eller visse Følelser siges at tage til eller af "især i disse sidste
Tider", saa kan alt sligt trygt henvises til de tomme Talemaaders
Verden. Et ærligt, virkeligt Forsøg paa Løsning af Saadanne
Opgaver vil hurtigt føre til Overbevisning om deres Uløselighed.

Er vi saaledes ude af Stand til paalideligt at grade en svunden
Tidsalder, saa synes vi ved Bestemmelsen af dens ægteskabelige
Samliv henviste til eet af to. Enten maa vi nøjes med det blot
formelle og intetsigende, fordi det gælder til alle Tider: at hvor
to Ægtefæller passede sammen og mødtes i gensidig
Overbærenhed, dèr levede de vistnok saa godt sammen, som man kunde
vente sig. Eller vi kan søge gennem en Række Eksempler at naa 

til det for Tidsalderen fælles og betegnende, stadigt dog med den
nedslaaende Forvisning, at hvor mange Eksempler vi end kan
anføre, saa unddrager altid Hovedsummen -- netop den, vi
stræber at bestemme, -- sig al vor Eftersporen.

Der gives dog en tredje Maade at naa frem paa, om end til et
langt beskednere Resultat. Vi maa opgive at bestemme Datidens
virkelige Sum af ægteskabelig Lykke og indskrænke os til at se,
hvad man forstod herved. Udelukkede fra ved Dagslys at kunne
kigge gennem Ruden ind i Datidens Hjem og Hjerter, maa vi
nøjes med det Genskin, som kastes derfra til os gennem Datidens
Literatur og tilfældigt bevarede Ytringer.

Først maa vi dog være klare over en Mangel ved vor Opfattelsesevne. 
Hver enkelt Tidsalder har nemlig sit særlige Begreb
om ægteskabelig Lykke og medbringer ubevidst dette som
Fordom til Bedømmelsen af andres. I vor Tids gotogermanske
Literatur og de dannedes derefter formede Bevidsthed spiller
<sub>Forelskelse</sub> en Hovedrolle som Forudsætning. De sidste Aartiers
Literatur har vel rokket ved den tidligere naive Tro paa, at
Forelskelse var alt og i sig selv nok til at grunde og bære et
lykkeligt Ægteskab. Der sondres nu hyppigere mellem Forelskelse som
en enkelt Spire-Følelse og sand Kærlighed mellem Ægtefolk som
en dyberegaaende af mere sammensat Art. Men endnu mødes
de fleste i, at den første Borgen for tvendes lykkelige Samliv
maa søges i en forudgaaende, vis glad Tro paa gensidig
Forstaaelse.

<sp>Anderledes i det 16de Aarhundrede. Hersprangman
Forelskelse og forudgaaende Kendskab til hinanden
over</sp>. Ikke saaledes at forstaa, at Datiden ikke skulde have
kendt til Forelskelse. Som Naturindskydelse er den fælles for
alle Folk, der har naaet et vist Dannelsestrin, og fra det 16de
Aarhundredes Viser, særlig deres Omkvæd, lyder dens Toner
os ofte tydeligt nok i Møde. Men denne Følelse var noget for sig,
ligesom Blomsterduft og Jagthorns Klang. Den var ikke
indregistreret som fast Station paa Vejen til Ægteskabs Stat. Tværtimod.
Man gjorde allerbedst i ikke at blande sig i Valget, men lade først
og fremmest Gud, saa og Slægt og Venner afgøre, hvem der
skulde være ens Ægtefælle. Thi selv tog man i Reglen fejl ved
saadan Lejlighed, daaredes af det ydre og ligegyldige. Og det 

ikke blot den uerfarne kvindelige Part -- "Saks og Ragekniv --
daare mangen fager Viv"; "en Smigrer haver en Silketunge, men
en Blaargarns Baglod". Men ogsaa den forstandigste Mand kunde
i Øjeblikket let glemme, at "blanke Møer -- tidt skidne Søer".
"Ingen Kat er saa venlig, den haver jo skarpe Kløer". "Unger
Engel vorder gerne gammel Djævel". "Det er ej alt i Maven
godt, i Mund er sødt"<footnote>Peder Lolles Saml. af danske og 
latinske Ordsprog, udg. af R. Nyerup 1828. No. 694, 730, 805, 
1052. -- P. Syv: Almindelige Danske Ordsproge I 215. </footnote>. 
Biskop Niels Palladius gav denne
Tankegang sit træffende Udtryk i følgende Ord:

"Saa er da det bedste Raad, at man <sp>sover med Adam</sp> og
lader Gud beskikke og bestille en god Medhjælperinde. Thi en
from Kvinde kommer dog af Herren, som Salomon siger, og
ikke af vor egen Udvælgelse og Tykke"<footnote>Imod Ecteskabs 
Dieffle, Fordansket af Nicol. Palladius. (1557.) (Lybæk 1596.) 
12mo. Bl. f 6. </footnote>.

Ved saaledes at overlade alt til Gud og de af ham beskikkede
Frænders Raad undgik man det tomme, bitre Selvbedrag og
opnaaede at faa den, der i fuldeste Maal passede til en. "Den Tid,
Adam var falden i en dyb Søvn, tog Gud et Ribben af hans Side,
paa hvilket der hængte uden Tvivl ogsaa Kød paa; som Adam
selv bekendte, der han befattede begge og sagde: Det er Ben af
mine Ben og Kød af mit Kød"<footnote>Samme Skrift. Bl. 7. </footnote>.

Men hvorledes opstod der da et aandeligt Forhold mellem disse
to hinanden ubekendte, der begge var komne sovende til det?
Samlivet maatte jo dog være bygget paa nogen Forstaaelse. Paa
langt mere svarer det 16de Aarhundrede: paa Kærlighed. Men
hvorledes er Kærlighed mulig mellem to, der maaske første Gang
ser hinanden? Opstaar den ved et Mirakel? Ja, ved det
bestandigt sig gentagende Naturunder, det af Gud indstiftede Ægteskabs
hellige Mysterium, hvor der under et synligt Tegn skænkes en
usynlig Naadegave. <sp>Thi, hvor to troende Ægtefolk udøver
Forplantelsens Akt, avler de gensidig Kærlighed</sp>.
"Kærlighed kommer af Omgængelse"<footnote>Peder Syv: Alm. 
Danske Ordsproge I 222. </footnote>.

Her staar vi ved det <sp>16de Aarhundredes mest
ejendommelige Tanke</sp> paa dette Omraade, <sp>Nøglen til
Forstaaelsen af dets hele Syn paa Ægteskabet</sp>. Just det
kønslige Samvær mellem Ægtefolk, dette Punkt, som Nutiden
fortier, fortoner, næsten skamfuld som ved Mindet om en Brøde,
dette Punkt, hvis taktfulde Tilsløring nu til Dags danner det
sikreste Skelnetegn mellem godt og slet Selskab, god og slet
Læsning, just dette fremhævedes frejdigt i det 16de Aarhundrede 

som det væsentligste og mest afgørende. Det var ikke blot
digterisk Ubehjælpsomhed, naar i Viserne den lykkelige Udgang
stadigt betegnedes saaledes: Nu haver han (eller hun) forvundet sin
Harm -- han (hun) sover hver Nat i hendes (hans) Arm. Det
var ikke blot Raahed, naar ved Bryllupper Brudesangene talte
frit om Kønsforhold, og Mænd og Kvinder opmuntrede Parret i
Sengen. Det var ikke gamle Narre, lokkede paa Glatis, naar
Regeringsraaderne erklærede det for en "møgit vigtig Sag", at Mogens
Gjøe til Bremersvold ikke havde ægteskabelig Omgang med sin
gamle Hustru. Det skyldtes ikke et Tilfælde, at ved Frederik II's
Ægteskabslov indførtes den hidtil ukendte Skilsmisse med Ret
til nyt Giftermaal for dem, der ved andens Brøde blev forfordelte
i saa Henseende. Det var altsammen kun forskellige Udtryk for
den ene og samme Tanke: Det troende Ægtepars kønslige
Omgang er Livets dybeste, rigeste Moment, Fuldbyrdelsen af Guds
naaderige Vilje.

*

<sp>Hvorledes var denne Tanke om den ægteskabelige
Omgangs Naademiddel opstaaet</sp>? Den var ikke et
uudviklet Folks første naive Glæde ved det sanselige. I Aarhundreder
havde jo Norden under Katolicismens Tugt vænnet sig til andet
Syn herpaa. Den var først og fremmest et <sp>Udslag</sp> af den store
fælles Bevægelse, som vi kalder <sp>Renæssancen</sp>, der som en
Løbeild for over Evropa, overalt forkyndende det nye
Evangelium: det naturliges Ret. Derfor lader ogsaa nærbeslægtede
Former for samme Tankegang sig paavise overalt, tydeligst
naturligvis hos saa nære Stammefrænder som Englænderne, hvor,
hos Shakespeare f. Eks., meget er som tænkt og skrevet af en
samtidig Dansk. For blot at nævne eet lille Træk, lader
Shakespeare i Henrik den Femte Forlovelsen mellem Englands Konge
og Frankrigs Dronning foregaa i følgende Ord:

"Mon ikke I og jeg, saadan imellem Sankt Dionys og Sankt
Georgs Dag, skulde kunne faa lavet en Dreng, halv fransk og
halv engelsk, som vil gaa til Konstantinopel og ryste Stortyrken
i Skægget? Mon ikke? Hvad siger I, min fagre Lilje? -- "Jeg
veed det ikke". -- Nej, vide det kan I først med Tiden; men love 

det kan I nu. Lov blot nu, Cathrine, at I vil gøre eders for den
franske Del af saadan en Dreng, og for min engelske Del giver
jeg mit Ord som Konge og som Ungkarl"<footnote>V Akt, 2. Scene. 
Foersom's Oversættelse, omarbejdet af Lembcke. </footnote>.

Men denne fælles evropæiske Renæssance havde hos Luther
iklædt sig religiøs Form. Grundtanken i hans Reformation
var, at Bekæmpelse af det naturlige -- Faste, Fattigdom,
Kyskhed -- ikke var Vejen til Himlen. Tværtimod. Gud havde jo
selv udtalt Ordene: "<sp>Vorder frugtbare og formerer Eder</sp>!"
Hverken Luther eller hans danske Efterfølgere kunde blive trætte
af at gentage, at disse Ord var Herrens allerførste Befaling til
Menneskene, <sp>udtalte førend Syndefaldet</sp>, de eneste Ord
med Forjættelse, der endnu stod ved Kraft fra hin salige Tid.
Herved fik de en aldeles enestaaende Betydning; før Moses, før
Kristus var de. "Ægteskab," siger f. Eks. Niels Palladius, "er
Guds egen Gerning og Skik, <sp>stiftet</sp> af hannem i Verdens
Begyndelse, <sp>førend Menneskene syndede</sp>, af hvilken alle andre
Menneskens Stater have deres Oprindelse<footnote>Nicolaus Palladius: 
Det Hellige Ecteskabs Ordens Regle. (Kbhvn. 1557.) Bl. A v. </footnote>".

Denne religiøse Tilspidsning gav den oprindelig langt bredere
Renæssancetanke Begrænsning og Fart. Begrænsning, thi ikke
al Tilfredsstillelse af Kønsdrift var berettiget, men kun den
indenfor det af Gud viede Ægteskab. Fart, thi det var mere end blot
Tilfredsstillelse af Drift, det var Pligt, det var Udførelse af Guds
hellige Vilje. Og idet saa den ejendommelige Lære kom til om
gensidig Kærlighed som Frugten af og Lønnen for opfyldt
Forplantningspligt, udformedes det særligt Lutherske i Opfattelsen
af Ægteskabet. Kærlighed mellem Mand og Kvinde var ikke her
det første, og saa Samleje; nej, <sp>Samleje først, saa
Kærlighed</sp>. Heraf fulgte, at Kærlighed heller ikke i Form af Troskab
burde overleve Ægtefællens Død. Tværtimod; Troskaben skulde
gælde Gud og ikke den døde Mage. Derfor, naar en Ægtefælle
var død, havde den efterlevende snarest at byde en ny op til
Brudeseng for at opfylde Guds Bud. Thi højere end alt lød
Ordene, der havde tonet, førend Døden kom ind i Verden:
"Vorder frugtbare og mangfoldige!"

Det var denne ejendommelige Opfattelse, fra een Side set
brutal Sanselighed, fra en anden Side set inderlig Religiøsitet,
uden Mulighed for at drage Grænsen skarpt mellem begge, der
blev den herskende i Norden fra Reformationens Indførelse ind

til omkring Aar 1700. Kun ved ret at "vorde eet Kød" vorder
man een Sjæl. Derfor paaminder Niels Palladius: "Mand eller
Dreng, som vil gifte sig, skal forfare først hos sig selv, om ...
han kan være venlig med Hustru. Befinder han ikke saadant hos
sig, da er det bedst, han lader fromme Folks Børn være
ubevaret"<footnote>N. Palladius: Det Hellige Ecteskabs Ordens Regle. 
(Kbhvn. 1557.) Bl. A 8. </footnote>. Niels Hemmingsen siger: "Kærlighed, 
hvormed Mands og Kvindes Hjerter udi Ægteskab bindes tilsammen, maa lignes med
en Podekvist, som tages af et Træ og indpodes udi et andet, bindes
tilhobe med det Træ, som han er indpodet udi"<footnote>N. Hemmingssen: 
Om Ecteskab. 1572. S. 200. </footnote>.

Ud fra denne Forudsætning om den legemlige Omgangs
Betydning for sjæleligt Samliv stiller mangt et Træk hos Datiden
sig i et nyt Lys og bliver først ret forstaaeligt for os. Der var
f. Eks. intet besynderligt i, men det kunde være et Udtryk for
rørt Hjertelighed, naar, som ovenfor omtalt, Landgrev Philip af
Hessen lovede sin første Hustru til Tak for, at hun tillod ham at
ægte en anden tillige, fremtidigt at ville holde hende med
Venlighed og Samleje ikke mindre, men mere end tilforn. Det var i
sin Orden, naar Lensmand, Kapitel, Borgmester og Raad i Ribe
1561 forligte det uenige Ægtepar, Christen Trellund og Hustru,
paa følgende Maade<footnote>P. Adler: Efterr. ang. Byen Ribe. Ribe 
Skoleprogram 1844. 9de Saml. S.  71-72. </footnote>. 
Det befaledes Manden at elske sin Hustru
Marine, have god Omgængelse med hende, søge Seng med hende
og ikke som hidtil holde sig fra hende Dag og Nat, men lade
hende være indendørs, saa at han seer og veed, hvad hun gør,
om hun lever ærligt med ham i Ægteskabs Kyskhed. Brød han
herimod, skulde han straffes med sin Hals. Det befaledes hende
at have kærlig Omgængelse med ham i Mad, Maal og Sengefjæle,
bede Lov af sin Husbond, naar hun skal gange ud, saa at han
veed, hvor hun er, og han ikke skal have Aarsag til Mistanke.
Handlede hun herimod, skulde hun straffes med en Sæk. -- Det
var endelig en rørende Lovtale af en aldrende Mand over sin
tabte Hustru, naar den fangne Dr. Sperling, som ovenfor anført,
beskrev for sine Børn deres afdøde Moder saaledes: "Hun var
en tugtig Kvinde, men en venlig Viv i Sengen"<footnote>Nærværende 
Skrift XI 262. </footnote>.

*

Naar Ægteskab var den Gud velbehagelige Stat, og Kærlighed
indenfor denne pirredes i Lue ved venlig Omgængelse, var det
en Selvfølge, at <sp>Djævelen særligt rettede sit Angreb mod</sp> 

<sp>Ægtefolk</sp> og søgte at vende deres Omgængelse til det onde.
"Djævelens Lureri staar altid efter at besmitte denne Guds
Ordning, Ægteskab, enten med Usamdrægtighed imellem Husbonde
og Hustru eller med Løsagtighed, Ukyskhed, Horeri og
Skørlevnet, hvormed han baade skammelig beklikker Guds hellige
Ordning og styrter dem, som han forfører, hovedkulds neder udi
Helvedes Afgrund"<footnote> Niels Hemmingssøn: Om Ecteskab. 1572. Fortale. 
Bl. 2. </footnote>. Da her var en saa rig, men tillige saa
vidtløftig Arbejdsmark, tænkte man sig gerne, at Djævelen paa dette
Felt var nødt til at tage sig en Medhjælper. Hans mest betroede
underordnede var Asmodæus eller Ægteskabsdjævelen, der jo alt
omtaltes i Tobiæ Bog. Biskop Niels Palladius fandt det
fornødent Aar 1557 at udgive et særligt Skrift, frit efter det tyske,
"Imod Ecteskabs Djeffle" til Værn i Kampen for den danske
Menighed.

Faren indtraadte, naar Hvedebrødsdagene var omme. "Thi
med det første, de komme sammen, da ere de nogen Tid i
Engle-Orden, saa at der er idel Glæde, Lyst og Fryd forhaanden, den
ene kan ikke afse den anden, der gives gode Ord, der bevises al
Venlighed og Velvillighed, saa som tilbørligt er. Og hvor ret
Gudsfrygt er og man beder Gud om Naade, da bliver dette vel
indtil Enden varagtigt"<footnote>R. Hanssøn Reravius: Husfred. 
(1575.) (Kbhvn. 1634.) Fortalen. </footnote>. 
"Ligervis nemlig som en Spyflue ikke
springer udi den Gryde, som er hed, men flyer derfra, saa flyer
og Djævelen fra de Hjerter, som daglig brænder ved en kristelig
Bøn og Taksigelse"<footnote>N. Hemmingssøn: Om Ecteskab. 1572. 
S. 205. </footnote>.

At et saadant fredeligt, <sp>godt Samliv</sp> kunde baade <sp>opstaa og
bevares mellem de to hinanden ubekendte</sp>, der var blevne
knyttede sammen, hørte, saa vidt man kan skimte, ingenlunde til
Sjældenhederne. Skøndt Aldersforskellen hyppigt var stor, og den
ene Part, som f. Eks. ved gejstlige Enkegiftermaal, var den anden
paatvungen, saa kunde dog Troen paa, at dette var Ægteskab
efter Guds Bestemmelse, Nøjsomhed i Forventninger, fælles
Interesser, nok hver især at tage Vare, knytte et sejgt og holdbart
Baand, der stod sin Prøve. Endnu i det 19de Aarhundrede
skriver en Mand med Erfaring om tilsvarende Forhold<footnote>
J. F. Fenger: Kirkehist. Saml. I 282-83. </footnote>: "Naar man
har levet nogle Aar med Bondestanden, forundrer det næppe
mere at se Enken følge Gaarden, midaldrende eller vel endog
gamle Enker række Haanden for Alteret til unge Karle, hvis
Mødre de stundom for Alderens Skyld kunde været, og saa være 

Vidne til, at der af Saadanne Spekulations-Giftermaal ofte
fremstaar fredelige og tilsyneladende lykkelige Ægteskaber".

For de Følelser, der ved <sp>Embedsgiftermaal</sp> kunde raade,
gør en Degn i det 18de Aarhundrede Rede i følgende simple,
naturlige Ord<footnote>Museum. 1894. II 301-2. </footnote>: 
"Man havde sagt mig, at man ønskede at
konservere Enken i Kaldet, og da jeg hverken var forlovet eller
havde nogen Kæreste, saa havde jeg intet derimod, og uagtet hun
ikke var smuk, 34 Aar gammel og sygelig, forliebede jeg, som
jeg troede, mig dog i hende ... Man havde ogsaa sagt mig, at
Enken medicinerede; men jeg tænkte, det betydede, at hun havde
taget et Laxativ eller deslige, og jeg vidste ikke førend den Dag,
jeg var flyttet hertil med alt, at hun var gigtsvag, og at Fingrene
alt begyndte at blive skæve; thi hun kunde dog gaa omkring i
Huset og forrette hvad der forefaldt; og hun sagde mig, at den
Medicin, hun havde faaet fra Holsten, ogsaa begyndte at hjælpe,
og jeg var altfor letsindig og ubekendt med Sygdom, at jeg
derover skulde have anstillet Betragtninger. Forresten var der i
Huset hendes Moder, en gammel skikkelig og gudfrygtig Kone,
som dog nok havde ført Ordet i sine to Mænds, to tidligere
Degnes Tid; desuden en usselig, sygelig Konesøster, der led meget
af Krampe og hysteriske Anfald, to af min Formands Søsterbørn
til Opdragelse samt en Pige, og alle dem skulde den
enogtyve-aarige Mand styre og regere, og det paatog han sig uden Frygt,
og det lykkedes, thi de var alle gode og opdragne i Gudsfrygt.
Men det modsatte kunde jo ogsaa let have været Tilfældet, og jeg
beredt mig et sandt Helvede ved min Letsindighed og liden
Menneskekundskab, der tænkte sig alle gode som mig selv og mine
fromme Forældre. Min Kone maa nok have syntes godt om den
unge, velskabte og raske Mand eller frygtet for Affald, ifald hun
blev slettere; thi meget kort efter foranstaltede hun den da
brugelige Trolovelse, og kort efter holdt hun Bryllup uden at bryde
sig om Sørgeaaret, som først var udløbet sidst i April næste Aar.
Om Vinteren forværredes hendes Gigt meget. Hun gik vel endnu
et Aarstid ved Krykker, men siden maatte hun bæres af og i
Seng, og Maden puttes i Munden af andre, og saaledes vedblev
det i 26 Aar. Og dog saa man hende næsten aldrig bedrøvet eller
mismodig, men stedse mild, from og gudhengiven, og det uagtet
hun i en Del Aar ikke kunde bestille det mindste til Tidsfordriv 

og undertiden ogsaa havde store Smerter. Denne Taalmodighed
og Fromhed gjorde, at jeg, uagtet jeg i den lange Tid plejede
mangt et Elskovseventyr, det er: kastede mine Øjne paa mangen
Evas Datter, med hvem jeg gerne havde delt Bord og Seng, dog
aldrig ønskede hendes Død, men tværtimod tog mig den
overmaade nær, da den indtraf".

Hvor Forholdene var som her, fik Djævelen ikke meget
udrettet. Men ellers kunde det være <sp>farligt nok</sp> blot med Degnen
<sp>at kaste Øjne paa Evadøtre</sp>. Thi det var netop Vejen, ad hvilken
Asmodæus lokkede i Snare. Som Niels Palladius siger: "Om
der end er mange Ægtefolk, som vilde gerne værge sig for den
Ægteskabsdjævel, saa er der dog alligevel ikke mange, som i
denne fordærvede Natur kan sige sig fri for onde Tanker og
Begæringer, men have nok at gøre med deres <sp>Skalkeøjne</sp>, at
endog de ikke ere Horefolk, som man burde stene ihjel, saa kan
de dog ikke sige sig fri for at have utugtige Tanker og Skalkeøjne.
Thi den Ægteskabsdjævel haver vor fordærvede Natur bunden
og drager den fra een ond Lyst til en anden. Kød og Blod følger
hannem ogsaa gerne og vender Øjnene bort fra sin egen
Medhjælperinde og ser sig langt omkring med det Skalkeøje og
tænker altid, en anden Kvinde er venligere, skønnere og bedre, end
hans egen er. Og skeer tidt, at een haver en saare skøn, ærlig og
tugtig Kvinde, bliver alligevel af Ægteskabsdjævel tagen tilfange,
at han tænker en anden at være langt skønnere"<footnote>N. Palladius: 
Imod Ecteskabs Dieffle. (1557.) (Lybæk 1596.) 12mo. Bl. e. v. 
</footnote>. Kunde det
gaa saaledes med det grønne Træ, hvorledes da med det visne?
Thi mangen Ægtemand havde jo Ret, naar han mente, at hans
Hustru havde tabt sig. ,Ja, de, som ere meget bradfavre udi deres
Ungdom, blive meget forfærdelige, naar de blive gamle"<footnote>
N. Hemmingssøn: Om Ecteskab 1572. S. 158-59. </footnote>.

"Naar den Ægteskabsdjævel <sp>haver</sp> i saa Maade stukket
sin ene Fod ind mellem Ægtefolk og <sp>adskilt Hjerterne</sp> fra
hinanden, <sp>saa stikker han siden den anden Fod ind og vil
ogsaa skille Legemerne fra hinanden og gøre af eet
Kød tvende Kød</sp>. Han kommer dem til, at de gider ikke lide
eller set hinanden, saa at de blive kede af Gropenbrad og længes
efter Vildbrad. Som man ogsaa vel forfarer, hvad Djævelen kan
udrette i denne Sag, at mangen, som havde en skøn, dejlig og
from Kvinde vender sig dog fra hende hen til en slem Skarns
Sæk"<footnote>N. Palladius: Imod Ecteskabs Dieffle. (1557.) 
(Lybæk 1596.) 12mo. Bl. g. </footnote>.


Ad denne Vej fuldkommes det gamle Ord: "<sp>Ægteskab er
Himmerige og Helvede</sp>". Og hvis Djævelen fuldt faar drevet
sit Spil, gaar ikke blot Ægteparrets Fred, men det ganske Hus
og Hjem til Grunde. De synker fra Ægteskabets oprindelige
<sp>Engleorden</sp> igennem alle de gamle Ordener ned i Dybet. Naar
Huset ikke skøttes i Samdrægtighed, gaar det tilbage, "Klæderne
er opslidte, Fetaljen fortæret og de kommer i <sp>Graabrødre
Orden</sp>". Herefter "komme de i den <sp>Prædiker Orden</sp>, han
skyder Skylden paa hende og hun paa hannem saalænge, at de
komme i de <sp>Martyrers Orden</sp>, rive og slå hinanden, sende
hinanden Stole, Fad, Tallerken, Kander og hvad andet i Huset
er, at de gaa af med blaa Øjne, blodige Pander, revne Ansigter
og ømme Legemer. Dette drive de saalænge, at de komme udi
<sp>Eremite Orden</sp>, at hver er for sig, søge hverken Hus eller
Seng med hinanden". "Saa kommer de i <sp>Charteuser Orden</sp>,
at de aldrig tale et Ord til hinanden". Herfra maa de "i den
<sp>Betler Orden</sp> og Stodderlaget"; "endelig i den sidste Orden,
som er <sp>Gække Orden</sp>, i hvilken en Part blive til deres
Dødsdag"<footnote>Rasmus Hanssøn Reravius: Husfred. (Kbhvn. [1575] 
1634.) Fortalen. </footnote>.

Selv om det ikke just altid endte saa yderligt, saa var den
sande Kærlighed mellem Ægtefolk forbi fra den Stund, de var
blevne til to Kød. "Mangen længes efter sin Hustrus Død og
sørger ikke mere for hende, end han havde tabt en gammel Taske.
Han forskrækkes, naar hun lægges ned udi Graven, ligesom et
Asen, naar Sækken falder af hannem. Saa gaar han paa Loftet,
ikke at han vil hænge sig dèr, men at han kan se sig om udi
Gaden efter en anden". Eller som det samme mildere udtrykkes:
"Mangen Mand var tilfreds, at Gud havde hans Hustru fat om
Hovedet, han selv holdt hende om Fødderne, da vilde han ikke
længe drages med Gud om hende, men gerne slippe og unde
hende Himlen"<footnote>N. Palladius: Imod Ecteskabs Dieffle. 
(1557.) (Lybæk 1596.) 12mo. Bl. D 7 og F 9. </footnote>.

*

I de nys nævnte Tilfælde var det især Manden, hvem
Ægteskabsdjævelen lagde sig efter. <sp>Var det nu ikke muligt for
Hustruen at drage ham tilbage</sp>? Jo. "Ludovicus Vives 

skriver en Historie om en Herremand, som om Nattetid med stor
Fare gik af sit Slot neder til sin Bole og tidt og ofte kom i
Livsfare for hende. Da hans Hustru, som var en frommer, ærlig
Kvinde, blev det vár og vidste vel, at han ikke vilde give den
Bole over,gav hun sig udi en venligTale med Manden, som udi andre
Maader var beleven og from mod sin Hustru, og sagde:
"Mandlille! "jeg haver stor Sorg for Eder, at I skulle skændeligen
omkomme en Nat for Eders Boles Skyld. Ville I lyde mit Raad, da
skulle I blive foruden al Fare. Tager hende her op paa Slottet
til mig; jeg vil inte anderledes have mig mod hende end mod min
egen Søster". -- Han lyttede til sin Hustru og tog samme sin
Bole op paa Slottet til sig. Der hun dèr kom, blev hun meget
forfærdet, at Hustruen skulde komme og se hende og gøre hende
ondt. Der Hustruen det formærkte, gik hun til sin Mands Bole
og sagde: "Min Søster! vær ikke ræd for mig, sky mig inte!
Hvad jeg haver, som godt er, vil jeg dele med dig; du tørst inte
forvente dig ondt af mig". Og derefter omginges de dagligen et
helt Aar igennem, ligesom de havde været Søstre. Men der Aaret
var ude, og Manden saa sin Hustrus Taalmodighed, da fik han
saa stor Vederstyggelighed til sin Bole, at han ikke vilde se hende,
men straks forskød hende fra sig. Og derefter fik han saa stor
Kærlighed til sin Hustru, at han hende aldrig derefter fortørnede,
men levede ærligen og kyskeligen med hende og blev saaledes
befriet fra det onde Levnet, han hængte udi"<footnote>N. Hemmingssøn: 
Om Ecteskab. 1572. S. 350-52. </footnote>.

Det var altsaa paa en Maade ikke saa farligt et Tilfælde, naar
Manden var den utro Part, som naar Hustruen var det. Det vil
sige, det var naturligvis nok i og for sig en større Synd, men det
var ikke saa strafbart, som naar Kvinden var den overtrædende.
Ja, hør selv Forklaringen:

"Utroskab imod Mand eller Kvinde udi Ægteskab kalder jeg
Hor. <sp>Mandens Synd er større for Gud</sp>, thi Manden er
Kvindens Hoved, og han bedrager en anden til Synd med sig.
<sp>Kvindens Synd er større hos Menneskene</sp>, fordi hun ved sit
Horeri, om hun bliver frugtsommelig, forvender Godset fra de
rette Arvinger til sine Horebørn, hvormed hun over Hor besviger
sin Mand og fører fremmede Arvinger ind i hans Gods"<footnote>
Samme Skrift. S. 346-47. </footnote>.

"<sp>Kvindens Synd er større hos Menneskene</sp>". <sp>Detvar
derfor</sp> ifølge Mændenes Dom -- og det var jo dem, der 

væsentlig var de raadende -- <sp>især her, at Kampen mod
Ægteskabsdjævelen med Kraft burde føres</sp>.

<img>
Fig. 38.  Den Ægteskabsdjævel lægger sig efter Kvinden.
Kalkmaleri i Højelse Kirke paa Sjælland.
(Efter Akvarel af Magnus Petersen i Nationalmuseet.)

Et Særkende for det 16de Aarhundredes Forhold var, at Vejen
for den kvindelige Utroskab ikke var saa langstrakt som i en
senere Tid. Hverken i lovlige eller i ulovlige Forbindelser gjaldt
Forelskelsens lange Mellemtilstand. Koketteri, Flirt, alle disse
uklare Forhold og denne halve Given sig hen, som en senere
nervøs Tidsalder med Forkærlighed har opdyrket, havde ikke
tilsvarende Værd eller Lejlighed til at udvikle sig. Her gjaldt i
Reglen intet eller alt. <sp>Troskab og Utroskab grænsede lige
op til hinanden</sp>.

Men netop derfor maatte der slaas behørig Bom for 

Overtrædelser. Dette kunde ske paa forskellige Maader. Manden kunde
søge med Vold at spærre Hustruen Vejen. "Den Ægteskabsdjævel," 
siger Biskop Niels Palladius<footnote> N. Palladius: Imod Ecteskabs Dieffle. (1557.) (Lybæk 1596.) 12mo, Bl. G og H 4. </footnote>, "lægger sig efter Kvinden
(Fig. 38). Men hvad for onde Huskud og Mistanke Mændene
faa deraf, og hvad Trætte og Hug der følger efter, det giver daglig
Forfarenhed tilkende." Dog fraraader Bispen denne
Fremgangsmaade. "<sp>Med Slaen gør man ikke fromme Kvinder</sp>, thi
slåer man een Fanden ud, saa slåer man ni ind igen".

Man kunde da <sp>søge at narre Djævelen</sp> ved at lade Hustruen
tilsyneladende have sin fulde Frihed, men samtidig ved indre
Laas og Lukke gøre hende det umuligt at vise Utroskab.
Beklædningsgenstande af herhen hørende Art var under det fælles
Navn "<sp>Dyds-Beskyttere</sp>" kendte og anvendte baade i
Udlandet og herhjemme<footnote>Beskrivelse findes f. Eks. i 
Oeuvres de Brantome (Dames galantes des cours) nouv. edit. 
(Paris 1787) III 112. -- Eksemplarer findes paa Rosenborg og i Paris
i Musée de l'Hôtel de Cluny. -- Hoffmanns Fundatser IV 605. 
</footnote>. Skulde de imidlertid ikke være en ren
Tortur at bære, maatte de være kostbart udstyrede, men herved
udelukkedes de fleste fra at anvende dem. Præsten Hr. Hans i
Aisløv paa Falster fandt da af eget Snille paa en ny Konstruktion,
beregnet paa Smaakaarsfolk, en Slags Svømmebenklæder med
Rem, Laas og Nøgle. Ufuldkommenheden herved var dog
iøjnefaldende, da naturlige Grunde gjorde det nødvendigt gentagne
Gange i Døgnet at ulejlige med Nøglen<footnote>Olaus Wormius: Museum 
Wormianum. (Lugd. Batav. 1655.) Fol. S. 388. </footnote>.

Hr. Hans kom imidlertid selv til at afgive Eksempel paa det
mislige ved den hele Fremgangsmaade. Den forudsatte, at al Ret
var paa Mandens Side, al Uret paa Hustruens. Men Hr. Hans'
Fortid taalte ikke nærmere Belysning. Han var selv engang for
Horsag bleven afsat fra sit Embede og først et Aarstid efter tagen
til Naade igen, da Laurits Grubbe og Biskop Hans Mikkelsen i
Juni 1627 gik i Forbøn for ham hos Enkedronning Sophia paa
Nykøbing Slot<footnote>Mnscr. Kall. No. 81. Fol. Hans Mikkelsens 
Diarium 4. Marts 1626, 16. og 17. Juni 1627. </footnote>. 
Hans Hustru derimod var efter alles Vidnesbyrd en tugtig 
Kvinde<footnote>Uxorem, omnium testimonio pudicam, suspectam haberet. 
(Ol. Worm. anf. Skr. S. 388). </footnote>. Der kunde da være Tvivl om hans
Berettigelse til Aar 1633 i Dydens Navn først at nøde hende til efter
hans Tegning at sy det omtalte Klædningsstykke og derpaa ved
Prygl tvinge hende til selv at iføre sig det.

Et Par Maaneders Tid fandt hun sig taalmodigt heri, men da
Ulemperne tilsidst blev altfor store, betroede hun sin Nød til
nogle af sine nærmeste. Disse tog Sagen paa en egen Maade, idet
de foranstaltede en større Fest for Slægt og Venner og her, da
Munterheden var naaet til et vist Punkt, med eet bebrejdede Hr. 

Hans hans Haardhed og belyste den ved at tvinge hans Hustru
til at opløfte sin Klædning. Hr. Hans forblev imidlertid
ubønhørlig og paastod, at han havde saavist sine gyldige Grunde. Sagen
kom da for Retten. Da Ægteparret mødte her, søgte Hr. Hans
endnu at hævde sin Myndighed og erklærede, da Dommeren bød
ham straks at aabne Laasen, at han havde forlagt Nøglen.
Dommeren tog da en Kniv og skar Klædningsstykket sønder. Hr.
Hans forvistes fra Falster, men hans opsprættede Kunstværk
bevaredes hos Øvrigheden samme Steds, indtil Ole Worm nogle
Aar senere ved Prins Christians Hjælp fik det erhvervet for sit
Museum.

Udfaldet af Hr. Hans' Sag skulde ikke friste andre til ad
lignende Vej at bekæmpe Ægteskabsdjævelen. Og det saa meget
mindre, som denne var meget vanskelig at narre. Ole Worm
erklærer efter grundig Undersøgelse af de unævnelige, at selv i
nærværende Tilfælde vilde det have været en let Sag for Hustruen
at narre Hr. Hans, hvis hun virkelig havde ønsket det<footnote>
Hans Mikkelsens Diarium 18. Juli 1633. Mnscr. Kall. No. 81. Fol. 
-- Ol. Worm: Museum Wormianum. (Lugd. Batav. 1655.) Fol. S. 388. 
</footnote>.

*

Den <sp>bedste Fremgangsmaade overfor Hustruen</sp> var
ved Formaninger og saa vidt muligt med gode Ord at lokke hende,
uden at hun selv mærkede det, ud af Satans Snare. Her kom det
først og fremmest an paa <sp>at faa indprentet hende, at hun kun
havde den ene Opgave, at tækkes sin Mand</sp>. Niels
Hemmingsen lærte derfor<footnote>Niels Hemmingssøn. Om Ecteskab. 
(Kbhvn. 1572.) S. 231-39. </footnote>: 
"Paa det at en Kvinde desbedre kan sig
betænke og bevise sin Mand tilbørlig Lydagtighed, skal hun først
og overalt ikke agte, hvor rig, hvor skøn, hvor vis eller hvor
fattig, slem og uforstandig han er, men dette ene, at han er hendes
Husbonde, sig tilføjet af Gud, hvilken hun bør at være
underdanig, for Gud haver det saa budet, for naturlig Lov det udkræver,
og for hun haver dertil forpligtet sig".

"Hun skal derfor, straks de ere sammen komne, have grand
Agt paa hans Sæder, Lader og Lempe, hvad hannem vel befalder
og hvad anderledes, om han er vredagtig, hastig, hævngerrig,
nagsaar, saa at hun efter disse Vilkaar holder sig, og altingest vel 

bestiller med Ord, Gerning og Omgængelse, at hun kan være
sin Mand lydig med Gud og Ære".

"Udi Omgængelse med sin Mand bør en Kvinde at være
blufærdig, beleven, lystig, renlig, ædru og smykke sig efter sin Mands
Vilje, at hun kan være hannem behagelig. Hun skal komme i Hu,
at dèr hun førtes udi sin Mands Hus, dækkede hun sit Hoved til
et Tegn paa, at hun vilde være under sin Mands Lydelse, ikke
vilde lade sig skue af andre eller smykke sig, for at andre kan
hende utugtigt faa Lyst til. Og naar Tiden begiver sig saa, at
hendes Mand byder Gæster, da skal hun lade kende, at hun
agter sin Mand ene og ikke slaer Øjne op paa hver, som
indbydes, som en galen Ko. Konning Tigranes bød den dejlige
Konning Cyrus til Gæst, og dèr Gæstebudet var endt, da sagde
Konning Tigranes til sin Hustru: "Haver Du seet en smukkere Mand
end denne Konning Cyrus, som var vor Gæst?" Hun svarede:
"Jeg saa hannem inte; jeg var hos eder baade siddendes i det
ganske Gæstebud, men jeg saa ingen uden dig". -- Her begynder
det dog at blive selv Niels Hemmingsen for meget af det gode,
og han tilføjer: "Endog man kan sige dette at være for meget
groft, da gjorde hun meget tugteligere end de, som sætte deres
Øjne paa hver Mand og give deres ublu Hjerte tilkende".

Da det imidlertid dog kunde tænkes, at en Hustru kunde falde
paa at lægge Mærke til, "hvor fattig, slem og uforstandig" hendes
Husbond var, ja maaske selv komme til at bære Mærker af, hvis
han var "vredagtig, hastig, hævngerrig, nagsaar", saa gjaldt det
som anden Hovedregel, at <sp>der burde ikke lades hende Tid
til at tænke paa sligt, men hun skulde uafbrudt holdes
sysselsat med huslig Gerning</sp>. "Om Manden vil kristelig
regere sin Hustru og holde hende til Lydighed, da skal han i
Begyndelsen holde hende til Husholdning, ikke lade hende være
aldeles ledig at gaa og strabadse i alle Gader eller staa ideligen
i Døren og Vinduerne og holde lang Faddersnak. Men hun skal
vænne sig til Kvindearbejde og Husholdning"<footnote>Nicol. 
Palladius: Det Hellige Ecteskabs Ordens Regle. (Kbhvn. 1557.) Bl. B. 
-- Joh. Spangenberg: Ecteskabs Ordens Speyel oc Regel (Kbhvn. 1608.) 
S. 52. </footnote>.

Dette kunde forøvrigt være vanskeligt nok; thi her kom det
saa meget an paa vedkommende Hustrus Natur. Mange er saa,
at "naar de ikke faa Lov at bisse hen, hvor dem lyster, saa staa
de stedse i Døren heller Vinduerne, ligesom Huset brændte 

indvortes"<footnote>Nicol. Palladius: Imod Ecteskabs Dieffle. (1557.) 
(Lybæk 1596.) 12mo. Bl. H 4. </footnote>. Værst af alt var Dovenskab. Som 
Niels Hemmingsen sagde: "Der kan intet være slemmere end en ful, lad og ørkesløs
Kvinde. Denne finder Djævelen skikket efter sin Vilje til at føre
udi al Utugt og Vanartighed. Derfor kaldes Ørkesløshed
Djævelens bløde Seng, hvorpaa han lysteligen hviles, og de, som ere
ørkesløse, siges at klø hans Ryg. Men han beskikker dem til Løn
dem, som klø igen"<footnote>Niels Hemmingssøn: Om Ecteskab. 1572. 
S. 60. </footnote>.

Egentlig beroede alt paa, om hun var vel optugtet hjemmefra.
"<sp>Thi et vel optugtet Barn lader sig regere af sin Mand</sp>.
Men er hun ilde optugtet hjemme, da er hun siden ond at
tæmme". Derfor endte, latterligt nok, alle de samme, der saa
ivrigt havde holdt paa, at man burde lade Gud ene om Valget,
med i anden Sammenhæng at opfordre til at se sig vel for, førend
man indlod sig. Niels Palladius f. Eks., den samme, der havde
sagt: "det bedste Raad er, at man sover med Adam og lader
Gud beskikke og bestille en god Medhjælperinde", gør uden at
blinke Ægteparret selv ansvarligt for, at de har taget hinanden.
Thi "Mand eller Dreng skal først vel udspørge alle
omstandendes Vilkaar, hvorledes det haver sig med den, han begærer
til Ægte, om hun er lad, ørkesløs, en Vindufugl, løsagtig.
Ligemaade ligger der Magt paa, at en Jomfru, Kvinde eller Pige
flitteligen udspørger den Persons Vilkaar, som begærer hende til
Ægte, om han er vigelhjernet [vægelsindet], vild, umild,
knubvorn, om han er en Dobler, Dranker, Huggebasse. Spørger man
ikke saadant ud først, da bliver det siden et uroligt Ægteskab og
ingen Fred hverken i Stuen eller i Kammerset"<footnote>Nicol. Palladius: 
Det Hellige Ecteskabs Ordens Regle. (Kbhvn. 1557.) Bl. A 6-B. 
</footnote>. Niels Hemmingsen gør opmærksom paa følgende 
Prøvemaade<footnote>N. Hemmingssøn: Om Ecteskab. 1572. S. 148. </footnote>: 
Er hun blufærdig og ikke kaster Syn paa hver Mand, da er forhaabendes,
at hun skal holde sin Mand en ærlig og tugtig Seng. Men slar
hun Øjnene op paa hver Mand og gnisser ad dem, da er
befrygtendes, at hun ikke bliver tilfreds med een Mand." Selvfølgelig
var dette Kendemærke heller ikke ubekendt for Modparten. I
"Alle kristelige Jomfruers Æreskrands"<footnote>Luc. Martini: Alle 
christelige Jomfruers Ærekrantz. (Kbhvn, u. A.) (Originalen 1580.) 
Bl. F 5. </footnote> læres om, hvorledes
uimodstaaelige Jomfruer bør tage sig ud: "de skulle se mildelige
og tugtelige med dsres Øjesyn, de skulle have en slet, jævn,
urynket Pande og en tillukt Mund, holde Halsen stille, have en
sagter Aande og ikke lade Øjnene i Hovedet løbe her og der".

<sp>
Den ypperste Virksomhed, der  kunde anvises
Hustruen, var Børneavl og Børnepleje</sp> (Fig. 39):

<tab> Frugtsommelig skal og din Hustru være,
<tab> Som et Vintræ mange Vindruer bære.
<tab> Og skulle dine Børn, dejlige og rene,
<tab> Om dit Bord sidde som Oljegrene<footnote>
Peder Palladius: "Hvo som vil salig udi Verden leve". 
(Brandt og Helweg: Den Danske Psalmedigtning I 53.) 
Blev sungen, naar Bruden anden Dag fulgtes til Sengs, 
(Niels Jespersen: Gradual. 1573. S. 442-43.) </footnote>.

<img>
Fig. 39. Ægtefolk som de bør være. Alphæus, -- en
Broder til Jesu Plejefader, Josef, -- med Hustru Maria
og deres lille Søn, den senere Apostel Jakob den yngre.
Kalkmaleri i Skive Kirke.
(Efter Akvarel af Magnus Petersen 1891 i Nationalmuseet.)

Her var nok at tage Vare, baade med at skaffe Børnene og
siden holde dem alle dejlige og rene, saa at de smaa Oljegrene
ikke sad og fedtede ved Bordet. I den første Del af
Virksomheden mødtes Mand og Hustru, og her dukkede atter
Ægteskabets egentlige Grundtanke frem. I denne Fællesvirksomhed 
laa Ægteskabets velsignede Hemmelighed, i den fuldbyrdedes Guds 
Vilje, og af den fremgik som Naadegave den indbyrdes Kærlighed. 
Her var da det rette Virkefelt. Det var denne Tro, 
der knyttede Datidens ægteskabelige Forhold inderligst sammen,
det var denne religiøse Forvisning om at være trofaste Arbejdere
i Herrens Vingaard, der var det stærkest bærende deri.

Selv om det da skortede fra Kvindens Side paa et eller andet
Punkt, selv om hun, lokket af Ægteskabsdjævelen, blev Manden
ligefrem utro, saa havde <sp>hans jævne, trolige Virksomhed</sp>
ikke blot Lønnen i sig, men tillige <footnote>Haabet om at drage
hende tilbage</footnote>. Heraf Datidens stundom paafaldende milde 
Dom over en Hustru, der begik Ægteskabsbrud. Det var jo blot
en legemlig Forglemmelse og lod sig bedre ad samme Vej. Niels 

Hemmingsen siger<footnote>Niels Hemmingssøn: Om Ecteskab. (Kbhvn. 1572.) 
S. 355. </footnote>: "Om Kvinden haver forseet sig een Gang
eller tvende, og der er Haab, at hun kan rette sig, og haver udi
andre Maader taalelige Vilkaar, da vilde jeg vel raade Manden,
at han paamindte hende, og, om hun da lovede Bedring med
ydmyg Bøn og Graad, at han tog hende til Naade, saafremt som
hendes Skam ikke var udi Hvermands Mund". Niels Palladius
udtaler sig endnu bestemtere: "En from Mand, naar hans Hustru
haver af Køds og Blods Skrøbelighed forseet sig og brudt hendes
Ægteskabstro, tager hende til Naade igen, naar hun falder
hannem til Fode og begærer Naade og Venskab"<footnote>Nicol. 
Palladius: Det Hellige Ecteskabs Ordens Regle. 1557. Bl. C 7. </footnote>.

*

Hvad Samlivets Lykke i det hele angik, saa <sp>spædtes</sp>
uvilkaarligt <sp>Fordringen</sp> herpaa ved Tidens fælles Følelse af, at
<sp>Ingen satte alt paa eet Kort, men de fleste spillede paa
tre fire Kvartlodder i Ægteskabets Lykkepotte</sp>. Under
slige Forhold kunde man ikke vente den største Gevinst udelt,
men havde til Gengæld Haab om af og til at faa sin Part af en
delt. Det var allerede meget, naar man fik en Hustru, der ikke
altid var paa Kampfod. "Hvilket den Hedning Euripides
endogsaa kunde forstaa sig paa, alligevel at han var Kvindfolk i sin
Skrift ikke ret gunstig. <sp>Det er den største Lykke</sp>, siger han,
<sp>naar en Hustru ikke strides med Manden</sp>". Begejstret
udbryder i denne Anledning den danske Forfatter:

<tab> Den maa vel kaldes en salig Mand,
<tab> Der en frommer Kvinde bekomme kan,
<tab> Der hannem ikke sidder udi Næse og Mund
<tab> Som Sennep eller en onder Hund<footnote>
Hans Christensen Sthenius: Gejstlig Husraad. (Kbhvn. 1592.) Bl. Gij. </footnote>.

Thi det kunde hænde, at Enken, som man havde faaet, ja selv
den lille Livsledsagerske, man som ældre havde udpeget sig, ved
nærmere Eftersyn viste sig at være blot en "ond" Kvinde.

En "ond" Kvinde, modsat en frommer, var en saadan, der
ikke vilde forstaa den simple Sandhed, som især nu i Evangelii
klare Dag, hvor Skriften var i Hvermands Haand, dog var saa
selvindlysende: <sp>at Manden var Kvindens Hoved</sp>; han skulde
regere, hun skulde lystre. Og det var jo dog forklaret dem saa
tidt: "Gud, han skabte Manden førend Kvinden; derfor vil Gud, 

at Manden skal have Myndighed over Kvinden og være hendes
Hoved. Derfor er det imod Guds Vilje, om Kvinden vil tage sig
Myndighed over Manden, eller om Manden vil forringe sig og
være Kvinden underdanig". (Fig. 40). "Han er hendes
Husbonde, hende tilføjet af Gud, hvilken hun bør at være underdanig,
for Gud haver det saa bødet, for naturlig Lov det udkræver og
for hun haver dertil forpligtet sig"<footnote>N. Hemmingssøn: 
Om Ecteskab. 1572. S. 70 og 231. </footnote>.

Her anførtes Grunde nok, et tydeligt Udtryk for, at Spørgsmaalet var
brændende. Og brændende var det, ikke blot i den Forstand, at af
Svaret herpaa afhang i de enkelte Tilfælde dengang som til enhver Tid
hvert enkelt Ægteskabs, hvert enkelt Hjems Præg. Men Spørgsmaalet
var ogsaa brændende i den Forstand, at herom stod Striden mellem
Datidens ordførende. <sp>Luthers</sp> Syn paa dette Forhold, hans 
stærke <sp>Fremhæven af Mandens Forrang</sp>, som han støttede
<sp>ved Skriftord, afveg ikke blot fra Middelalderens
Opfattelse, men ogsaa fra Renæssancens</sp>.

<img>
Fig  40. En Mand, der er Kvinden underdanig.
(Tegning af Hans Burgkmair.)

Thi skøndt <sp>Middelalderen</sp> ikke havde undervurderet
Manden, havde den dog paa afgørende Punkter stillet Kvinden højere.
Kirkeligt hyldedes Jomfrueligheden; i Evne til taalmodigt at bære
Martyriets Lidelser veg Kvinden ikke Manden; og det højeste,
hvortil noget Menneske overhovedet havde drevet det, var naaet
af en Kvinde, <sp>Jomfru Maria</sp>. I Samklang hermed dyrkedes
Kvinden som Ridderlighedens skønne Maal og Beskytterinde.

Fra disse himmelske Højder havde <sp>Renæssancen</sp> draget
Forholdet ned og indsat det naturlige Menneske af Kød og Blod 

i sin Ret, men samtidigt <sp>stillet Kønnene lige</sp>. Det var paa
Skraa af denne Opfattelse, at den lutherske Retning gik ved
med bibelske Grunde at hævde Mandens Forret. Det naturlige
Menneske naaede efter Luthers Lære kun sin rette Udvikling i
Familjen, men indenfor denne var Manden Nummer eet. Hvad
Lutherdommen som Led i den store Renæssancebevægelse saaledes 
var med til at give med den ene Haand, tog den religiøst tilbage med 
den anden, og ikke uden en vis pedantisk Nidkærhed søgte den at 
tvinge Kvinden indenfor den Skranke, som Niels Palladius træffende 
udtrykte ved: "Hun er bygt til at være Mandens Husholderinde"<footnote>
Nicol. Palladius: Imod Ecteskabs Dieffle. (1557.) (Lybæk 1596.) 12mo. 
Bl. H 4. </footnote>.

Det var Brydningen mellem disse Tanker, der gav Tidens Forhold deres
Præg. Indenfor Norden havde de katolske Begreber om Kvinden 
tabt deres Bærekraft, Tilstanden i Maribo Kloster kunde
godtgøre dette. Des stærkere var den mere eller mindre bevidste
<sp>Spænding mellem Renæssancens og den blot lutherske Opfattelse</sp>.

<img>
Fig. 41. Luthers Hustru: Katharina von Bora.
(Maleri af Lukas Cranach i Gemälde-Galléri der Moritzkapelle.
i Nürnberg.)

<sp>Luther</sp> personlig var stærkt hildet af den mandlige
Selvrespekt, hvorom hans Lære bar Vidne. Skøndt hans Hustru
(Fig. 41) var ham overlegen i Byrd, social Dannelse og, som han
selv maatte tilstaa, ogsaa i Færdighed i Behandlingen af Modersmaalet<footnote>
M. A. Lauterbach: Tagebuch auf das Jahr 1538, die Hauptquelle der 
Tischreden Luthers, herausg. von J. K. Seidemann. (Dresden 1872.) S. 156. 
</footnote>, og skøndt de mødtes i lykkelig og fuld aandelig 

Forstaaelse, holdt han dog i den gensidige Omgangstone paa den
Underdanighed, der svarede til Forholdet mellem en Mand, en
lærd Mand, og kun en Kvinde. Et lille Træk som dette maler
Forholdet. Luther fortæller om deres Liv i Hjemmet (Fig. 42): "Saa
sad min Käthe i de første Aar hos mig, medens jeg studerede, og
naar hun ikke vidste, hvad hun skulde tale om, begyndte hun at
spørge: <sp>Hr. Doktor</sp>! Er Hofmesteren i Preussen en Broder til
Markgreven"<footnote>Luthers Werke (Irmischer) LXI S. 173. (Tischreden 
no. 2157. </footnote>?

<img>
Fig. 42. Luthers Stue i Wittenberg, som den er bevaret
indtil Nutiden.

De <sp>nordiske Reformatorer</sp> stod ganske paa luthersk Grund. 
Men i Omtalen af Forholdet mellem Mand og Hustru foretrak de ofte i Stedet
for strenge Udtryk en vis mild Selvfølgelighed eller en godmodig
Tyssen paa begge Parter. "Endog Manden er af Naturen visere
og forstandigere end Kvinden, skal dog Manden undertiden
ikke forsmaa sin Hustrus Raad". Manden skal ikke være
utaalmodig og forsmaa sin Hustru, om hun end ikke er saa from, som
hun skulde være. Et Æble, endog det er knortet, dog kan det
alligevel være godt"<footnote>Nicol. Palladius: Det Hellige Ecteskabs 
Ordens Regle. 1557. Bl. B og Biij. </footnote>. 
"Hvad ikke rettes kan med Lærdom og
ærlig Paamindelse, det maa man rette med haarde Ord og Trusel.
Men Slag og Hug at rette sin Hustru med bruger ingen viis Mand;
for den, som slar sin Hustru og retter hende med Hug, han kan
vel skaffe, at hun gør det eller det, som han have vil, men aldrig
faar han hendes rette Hjerte igen, i hvor godt hun lover hannem.
Der er ingen Vrede saa bitter som Kvindevrede. Derfor skal ikke
en Mand være som en Løve udi sit Hus, som altid brøler og er
grum mod Hustru og Folk, men han skal være som en milder
Fader, som alting overbærer med det bedste"<footnote>Niels Hemmingssøn: 
Om Etceskab. 1572. S. 226-27. </footnote>. "Spild ikke din
Bærme paa din Hustru, sæt hende ikke i Rette, naar Du kommer

hjem drukken og fuld! Det gør ingen Dannemand. Haver hun
brudt Dig noget imod, hvorfor Du jo vil undervise hende, da
gør det, naar I ligge om Morgenen tilsammen i Sengen, eller
naar I ere komne op og ere baade fastende og ædru. Og lad
endda Ingen høre derpaa, om du kan det undvære, paa det at
Du ikke selv skal komme din Hustru i nogen Vanære og ondt
Rygte. Tag hende udaf til en Side og giv hende din Mening
tilkende med gode, spagfærdige Ord: Kære Hustru! det og det
haver jeg hørt om Dig; saa og saa bærer Du Dig ad i det
Stykke. Jeg vil ikke have saadant mere! Jeg varer dig ad tilforn,
gør det ikke tiere! Ellers skal jeg tage Dig det til Mistykke, det
maa Du frit forlade Dig til! Mærk, at jeg har sagt Dig det"<footnote>
P. Palladius: En Visitatz Bog, udg. af Sv. Grundtvig. S 130. </footnote>!

Ved Siden af alle disse Paamindelser til Manden kunde det ogsaa
være fornødent at minde den anden Halvdel om, at: "en Hustru
skal ikke vanbruge hendes Mands Fromhed, ikke storme og
bruse mod hannem, og ikke sidde hannem op i Næsen som
Sennep, ikke sinde og bande og bide ad hannem, ikke gøre hannem
til Vedermod, hvad hun kan, ikke bespotte eller fortale hannem,
ikke bole med andre, men hun skal være hendes Mand
underdanig og lydagtig, efterdi han er hendes Herre og Regentere"<footnote>
Nicol. Palladius: Det Hellige Ecteskabs Ordens Regle. (1557.) Bl. Biiij. 
</footnote>.

Medens disse Formaninger alle gik ud paa Selvbeherskelse og
selv talte i et behersket Sprog, spændte <sp>Datidens Mundheld
og Talemaader</sp> over et rigere Maal af Stemninger og giver
Indblik i en mere broget Virkelighed. Den kirkelige Tone gjorde
sig endnu gældende i Saadanne som: "Hustruen har sit Lys af
Manden". "From Hustru raader over Manden ved Lydighed".
"Bedre et hart Ord af sin Mand end gode Ord af andre". "Tre
Ting skulle afbedes: Guds Vrede, Helvede og ond Kone". "Tre
Ting bevare Gud os fra: Bøddelen, Galgen og ond Kone" o. s. v.
-- Men der var ny Tankegang og stigende Uro i saadanne: "God
Mand haver gemenlig ond Kone". "Lad din Hustru have den
stakkede Kniv, og hav selv den lange". "Tre Ting trættes aldrig:
Skib, Kværn og ond Kone". "Hun prædiker Loven og Recessen,
men siden følger Haandfæstningen". "Altid vil Kærling have sin
Trættetraad". "Tre Ting høre til ond Kone: Krabask, knyt Næve
og blaat Øje". Var det endnu uklart, hvo der her var den
angribende, saa fremgik dette tydeligt af andre: "Du skal enten
være Mand eller Mus". "Styr Hest med Bidsel, Kone med 

Kæppe"! "Tre Ting skulle slaes: Lad Dreng, doven Hest og
ond Kone". "Tre Ting skulle bankes: Bergfisk, Smedested og
ond Kone". "Naar Hønen for sin Hane galer, og Konen
førend Manden taler, -- Hønen straks paa Spiddet jag -- og Kvinden
giv et godt Mundslag!".

Ved Siden heraf var det kun smaat bevendt med, hvad
Ordsprogene havde at sige til Gunst for Hustruen. Hun kunde slaa
Knips i Lommen med en Bemærkning som: "Hjemme er han
djærvest"; trøste sig, hvis den Mand, hvem hun havde overladt
hele sit Bo, viste sig at være en "knubvorn Huggebasse", med
den gamle Sandhed: "Hvad gør Hest i Ager uden bider af Aks
og møger i Stubben". Hun kunde mulig hente Mod fra: "Daare
giver Ord ud og tager Hug igen". "Genslag er ej aflagt"<footnote>
Peder Lolles Saml. af danske og latinske Ordsprog, udg. af R. Nyerup 1828.
No. 60, 120, 507, 518, 672, 1049, 1050, 1106. -- Peder Syv: Alm. 
danske Ordsproge I 210, II 138-40. </footnote>. Men
Ordsprogskatten lod hende tydeligt nok i Stikken, overlod det
til hende selv at frembringe de til Øjeblikket svarende Mundheld
og Talemaader.

*

Som skreven næsten udelukkende af Mænd tog <sp>Datidens
Skønliteratur</sp> ogsaa <sp>helt Parti for Mændene</sp>. Kendte
man ikke andet, maatte man slutte, at hin Tids Kvinder var en
ynkelig forkuet Slægt. I "Tobiæ Komedie"<footnote>Tobiæ Komedie, 
udg. af S. Birket-Smith. S. 80-82. </footnote> beder Brudens
Moder i følgende Ord Brudgommen om at behandle hendes Datter vel:

<tab> Du fører min Datter i fremmed Land,
<tab> Hvor hun kender hverken Kvinde eller Mand.
<tab> Du skal holde hende i Tugt og Ave
<tab> Og hende ej gøre nogen Plage!
<tab> Om hun end gør Dig lidet imod,
<tab> Træd hende dog ikke straks under Fod!
<tab> Det spørges længer end til næste Gaard,
<tab> Om Du fejer Gulv med hendes Haar.

Stykkets Nar, der staar hos, udlægger disse Ord paa folkelig
Vis saaledes:

<tab> Vil hun klyve mod Dig og gale,
<tab> Da tag en Kæp og læg paa hendes Hale!
<tab> Hun faar vel saa et andet Sind,
<tab> Saa er ikke Behov at hente [nogen] ind,
<tab> Som Eder forlige skal paany
<tab> Og fylde dermed den ganske By.


Til Bruden selv har Moderen den korte Besked:

<tab> Bliver din Husbond paa Dig vred,
<tab> Bed om Naade og hannem forbed!

I en Morskabsbog, "Levnets Kompas", med smaa Historier
af moralsk og fornøjeligt belærende Indhold forekommer
følgende<footnote> Claus Porsz: Leffnetz Compasz. (Kbhvn. 1613.) Bl. Sij-iij. 
</footnote>:

"En Sognedegn havde en ond Kone. Han kunde vel sjunge,
derfor blev han ofte buden til Gæstebud, dog lod han sin onde
Kone have nok i Huset til Underholdning. Ligevel sindtes hun
[blev hun vred] og lod ilde paa hannem, naar han kom ind fra
Gæstebud. En Gang betænker han, at han vil tage to andre Degne
med sig, paa det at han vilde se, om hun vilde holde Skik,
medens der var fremmede Folk i Huset. Der han kom ind i Huset,
gav han sin Kone svarlig gode Ord og mente, at alting skulde
blevet godt; hans Gæster hilsede hende venligt. Men hun var
besat med en stum Spiritus, saa at ingen hørte enten godt eller
ondt af hende. Der Værten fornam, at hans Gæster ingen Ære
vederfores i hans Hus, bad han dem gaa i et Værtshus, dèr vilde
han komme til dem og traktere dem. Og dèr de vare bortgangne,
gav han Kvinden endnu bedre Ord og mente, at hun skulde svare
hannem; men hun vilde ikke tale. Da blev han svarlig forfærdet
og mente, at hun havde slet mistet Maalet. Saa tænkte han, at
han havde hørt tale om, at sort Kirsedrank skulde være godt at
drikke af dem, der havde mistet Maalet. Men denne fattige Mand
havde ikke mange Penge, dertil var der langt til Apoteket og
en ond Vej. Saa tænkte han, at efterdi der var saa langt efter
Raad og Drikken var dyr, da tænkte han, om sort Kirsebærtræ
ikke skulde og have den Kraft, at bruge uden paa Legemet, som
Drikken havde inden i Legemet. Og gik saa hen og hug tre eller
fire Kæppe af sort Kirsebærtræ, kom hjem og smurte sin Kone
paa Ryg, Armene, Lænd og ellers, hvor han kunde ramme hende.
Og det skete i saa lykkelig en Stund, at hun lærte straks at tale,
saa at det hørtes tre Huse derfra. Saa havde dette Træ den Kraft,
at det kunde lære Folk at tale. Den, der først skrev dette, var i
den Mening, at dersom En ikke havde eller kunde faa af det
fornævnte Slags Træ, da skulde vel et andet Slags Træ, enten
Hassel eller Torn, være lige saa kraftigt, dersom det ellers var i Tide 

hugget og nær ved Jorden, at det kunde være noget sejgt og ikke
briste for snart. Det kan forsøge, hvo det haver Behov."

Selve Spørgsmaalet om <sp>Slag og Genslag i Ægteskabet</sp>
toges op til Behandling i et eget Skrift: "Ægteskabs Samtale,
lystig og nyttelig for alle dem, som ere indgangne eller indgaa
ville i det hellige Ægteskab". Bogen er som de fleste lignende
oprindeligt skreven paa Tysk, men af Oversætteren eller rettere
Bearbejderen tillempet efter danske Forhold<footnote>Ecteskabs Samtale 
eller Dialogus imellem Tuende Quinder. Gjort af Erasmo
Albero og fordansket A ff H. V. (Kbhvn. 1619). </footnote>. Det er et
populært Opbyggelsesskrift, der for lettere at vinde Indgang er skrevet
paa Vers, og i Samtaleform behandler Emnet: Hustruens
Underdanighedspligt overfor Manden. Den trodsige Karine, der vover
at gøre Modstand, naar hendes Mand vil mishandle hende,
belæres og overbevises af den dydige Dorthe om, at en Hustru
skal blindt lystre sin Mand:

<tab> <tab> Karine.

<tab> Jeg siger Dig, Dorthe! paa min Love,
<tab> Ingen Nat kan jeg rolig hos ham sove.
<tab> Af Hjertet faar jeg ham aldrig kær.
<tab> Saa faa han Skam, den lusige Mær! . . .
<tab> Med Skøger, med Drik og Dobbelspil
<tab> Øder han mit Gods, alt som han vil.
<tab> Naar Klokken slår tre eller fire,
<tab> Da kommer han hjem alt med en Lire.
<tab> Hvorledes han da tilpynter min Seng
<tab> Det vide vel baade Pige og Dreng . . .
<tab> Ja, Dorthe Søster! vil Du det tro
<tab> Jeg vilde heller sove hos en So
<tab> End hos slig en Mand som min han er.
<tab> Lyver jeg for Dig, kald mig en Mær!

<tab> <tab> Dorthe.

<tab> Hvad siger Du, naar han kommer hjem
<tab> At han holder sig saa ganske slem ?
<tab> Kære, hvad giver Du hannem for Tale,
<tab> Naar han kommer ikke før Hanen mon gale?

<tab> <tab> Karine.

<tab> Jeg kan ikke meget med hannem vaske,
<tab> Men giver hannem af min Spennetaske [?]
<tab> Og regner ham saa sine Gerninger op
<tab> Og kalder ham baade Skelm og Drop . . .

<tab> <tab> Dorthe.

<tab> Naar Du bruger din onde Mund paa ham,
<tab> Slår han Dig ikke, at Du faar Skam?
<tab> Min Mand ingenlunde det skulde fordrage
<tab> Men mig derfor slae og ilde plage.


<tab> <tab> Karine.

<tab> Engang var det saa nær, som jeg Dig staar,
<tab> At vi skulde have dragedes haardt i Haar.

<tab> <tab> Dorthe.

<tab> Beskærme mig Gud! Turde Du saa
<tab> Med slig Handel din Mand bestaa?

<tab> <tab> Karine.

<tab> Han fik en Kæp og vilde mig slaa
<tab> Og havde mig agt to Øjne blaa,
<tab> Dermed vilde han mig forskrække.
<tab> Men andet skete paa den Tid ikke.
<tab> Men havde han samme Tid slaget mig,
<tab> Jeg vilde ham det betale visselig.

<tab> <tab> Dorthe.

<tab> Ræddes Du ikke anderledes for din Mand?
<tab> Det undrer mig storligen paa min Sand.

<tab> <tab> Karine.

<tab> Jeg fik en Trefod, som stod i vor Gaard,
<tab> Af ham skulde han faaet sit Banesaar.
<tab> Der han det saa, turde han mig ikke røre,
<tab> Jeg havde ellers lagt et Løg ved hans Øre.

<tab> <tab> Dorthe.

<tab> Sig mig dog, hvor fikst Du saa fat
<tab> Paa samme Trefod, thi det var Nat?

<tab> <tab> Karine.

<tab> Jeg havde sat hannem saa til Rede,
<tab> At jeg ikke turde længe lede.
<tab> Havde han men [blot] rørt mig samme Sinde,
<tab> Han skulde mig fundet en Mandinde.

Dorthe begynder da af Skriften at undervise hende om, hvor
urigtigt og syndigt hun har opført sig.

<tab> Sankt Povel lærer i sit Sendebrev,
<tab> Hvilket han til de Epheser skrev,
<tab> At Kvinderne skulle i al Ydmyghed
<tab> Elske deres Mænd, og sammeled
<tab> Skulle de dennem ære og for Øjne holde
<tab> Og kalde dem deres Herrer bolde.

Karine giver imidlertid ikke tabt, men søger at føre Striden
over paa Modpartens Grund ved det underfundige Spørgsmaal:

<tab> Vilde din Mand Dig aldrig sla?
<tab> Haver I aldrig haft Trætte sammen?
<tab> Kære, sig mig det uden Gammen!


<tab> <tab> Dorthe.

<tab> Jeg siger Dig det, saa vist som Amen.
<tab> En Sky sig tit mellem os haver opkast . . .
<tab> Naar sligt skete, biede jeg ikke længer,
<tab> Men tav kvær og søgte en Vraa,
<tab> At samme Regn ikke skulde komme mig paa,
<tab> Jeg mener en Dask alt af hans Haand
<tab> Eller paa min Ryg en Kørevaand.

Moralen samles derpaa i følgende Ord:

<tab> Manden er stundom vred og ilde til Sinde,
<tab> Men det er dog snart gjort. Kære Kvinde!
<tab> <sp>Vilde vi smukt holde vor Mund tilsammen</sp>,
<tab> Af Alvor blev visselig Skæmt og Gammen.

Sluttelig fremstilles <sp>Idealet af en Husbond</sp> og af en Hustru.
Det mandlige Ideal tager sig saaledes ud. En ung, rig, from og
lærd Mand havde ægtet en fattig Bondepige. Han vilde lære
hende at skrive og læse, -- "men da begyndte hun straks vel
hart at blæse" -- og vilde ikke lade sig undervise. Manden gik
da til sin Svigerfader, klagede sin Nød

<tab> Og sagde ydermere: "Fader kære
<tab> Underviser hende! I haver des Ære."
<tab> Faderen svared hannem tugtelig
<tab> Og sagde: "Jeg haver givet hende Dig.
<tab> Vil hun ikke følge din gode Tale,
<tab> Da læg en Knippel paa hendes Hale."
<tab> "Nej," svared han, "Fader og Svoger kære!
<tab> Jeg slas ikke gerne, det veed Vorherre,
<tab> Men vilde fast heller, at hun med Gode
<tab> Sig af Eder ret undervise lode."
<tab> "Nu vel," sagde Faderen, "af min Forstand
<tab> Gør jeg gerne det bedste jeg kan."

Efter Aftale bortfalder da al haard Behandling, og Datteren
skal <sp>kun godt og kærligt</sp> af Faderen <sp>belæres om sin Pligt</sp>.
Denne Undervisning beskrives saaledes: Nogen Tid derefter tog
Faderen sin Datter for sig og sagde:

<tab> Din lede, unflettige [svinske] Mær!
<tab> Jeg haver haft Sorg baade fjern og nær, o. s. v.
<tab> Fy Dig an! Du anmægtige [frække] Hund!
<tab> O, hvor skulde man kviste Dig ud,
<tab> Sla Sønder paa Dig baade Arme og Ben
<tab> Og sætte paa Dig et ynkeligt Meen.
<tab> Paa Sengen vilde jeg Dig gerne føde!
<tab> Du est fast værre end nogen Jøde.

<tab> Raader Du ikke Bod og bedrer Dig,
<tab> Jeg skal det saa skikke visselig,
<tab> Han skal Dig slå baade syg og lam
<tab> Og kaste Dig i vor Mølledam.

Overbevist ved denne kærlige Undervisning falder hun Faderen
til Fode og beder om Naade.

<tab> Hun gik og straks til sin Husbond kære,
<tab> Tog ham i Favn og kaldte ham Herre.
<tab> Faldt paa sine Knæ og sagde: Fy mig!
<tab> At jeg nogen Tid skulde fortørne Dig -- o. s. v.

<sp>Idealet af en Hustru</sp> lød saaledes:

<tab> En Mand, som boede i Aabenraa,
<tab> Han var god, dannis, ærlig og from.
<tab> Men naar han blev vred, da slog han om
<tab> Kander og Potter, som hannem stod nær
<tab> Hans Hustru havde ganske kær.
<tab> Hun sagde: "Kære Mand! hvi lader I saa?"
<tab> Han gav hende et Dask og lod hende gaa.
<tab> Hun vilde hannem intet sige imod.
<tab> Men gik straks ind, som hendes Seng stod,
<tab> Satte sig at græde ret Hjertegraad,
<tab> At begge hendes Kinder blev vaad.
<tab> Manden sagde til hende: "Du farer med Skarn,
<tab> Sidder Du og græder alt som et Barn!"
<tab> "Jeg veed," sagde hun med sukkende Munde,
<tab> "At jeg fast paa Gaden omløbe kunde,
<tab> Som mange Kvinder vel ofte mon gøre
<tab> Og i Ry og Rygte Eder føre.
<tab> Det var Eder og mig til liden Ære,
<tab> Derfor synes mig dette fast bedre,
<tab> At jeg saa græder ene ved mig
<tab> Og lider min Modgang saa taalelig."
<tab> Der han slig Tale af hende hørte,
<tab> Som hun saa grædelig der fremførte,
<tab> Fortrød hannem saare sin Gerning da
<tab> Og sagde til hende: "Jeg maa bestaa,
<tab> At Du haver handlet med mig
<tab> Fast bedre end jeg med Dig.
<tab> Thi lover jeg Dig nu denne Sinde,
<tab> At Du aldrig mer skal af mig befinde
<tab> Hastig Tale, Ord, Slag eller Nød."
<tab> Han holdt det og indtil hans Død.

*

<sp>Reformatorer, Folkemening, Literatur tog Parti for
Mændene imod Hustruerne</sp>. Intet Under at disse ogsaa i 
Virkeligheden hyppigt trak det korteste Straa. En Mængde
Tilfælde af denne Art findes omtalte. Ofte maatte Øvrigheden skride
ind, endog mod Præster, for at sikre deres Hustruer mod at
blive trukne i Haaret, slagne, kastede ud af Sengen, undsagte og
lemlæstede af deres Mænd. Et Par Præster paa Lolland maatte
afsættes for Grusomhed mod deres Hustruer<footnote>Thottske' Samling 
no. 730. Folio. Bl 223 og 301. Hr. Christen i Søllested
og Hr. Mogens Hansen Æringlev. </footnote>. Præsten Hr.
Christoffer blev 1579 landsforvist for at have været Aarsag til sin
første Hustrus Død<footnote>Sjællandske Tegnelser 7 Januar 1579. </footnote>. 
Følgende Forsikring, afgiven 1583 af en
Ægtemand i Randers til Borgmester og Raad<footnote>Topogr. Samling. 
Randers 7. Decbr. 1583. </footnote>, viser, hvorledes
Hustruen ansaas for undergiven en Straffemyndighed, der, selv
om den misbrugtes, ikke bortfaldt, men kun gik over til andre.
Ægtemanden, en Borger i Randers, forpligter sig til ikke som
tilforn at handle tyranneligen eller ubilligen med sin kære Hustru,
Dorthe Andersdatter. Skulde der dog af Djævelens Indskydelse
opstaa Uenighed mellem Ægtefolkene, og hendes Brøst deri
befindes, lover han ikke selv at ville straffe hende, men at ville
overlade dette til sin Svoger, Peder Lassen, og hendes øvrige
Slægt. Forgriber han sig igen paa hende, skal han hver Gang
have forbrudt 100 Daler til Kongen og Randers By.

Man vilde dog meget fejle, hvis man af alt dette sluttede, at
<sp>Datidens Kvinder</sp> var en Samling forkuede Stakler. <sp>De var
hærdede i Forhold til Klimaet</sp>. Den, der fra spæd af havde
døjet Knubs i Familjesengen og kun bjerget Livet ved at bakse
sig klar, den, som fra ung af havde maattet tage fat med, hver
Gang der var noget i Huset der skulde udføres, og endelig som
Hustru havde ført hele Styret i de Timer paa Dagen, hvor
Manden var drukken, lignede kun lidet en sart Mimose. Ofte var
Hustruen den mandhaftigste af Parterne. Da i Juni 1585 Christen
Riber i Helsingør med draget Værge udfordrede Hans
Kjøbenhavn til Tvekamp, turde denne kun slaa med Sten paa Afstand,
men hans Hustru fór frem med en Skovl og slog løs paa Christen
Riber, endog efter at han havde af hugget hendes ene Haand<footnote>
Danske Samlinger. 2den Række VI 344-45. </footnote>,
Selv mellem Præstefolk, hvor Manden var kaldet til af Skriften
at foreholde Lydighedspligten, kunde det da hænde, naar det gik
fra "Loven og Recessen til Haandfæstningen", at det var ham,
der maatte vige. Blot et Par Eksempler paa slagfærdige 


Præstekoner: Hr. Claus Mikkelsen Mule ønskede at faa Nørrebroby
Kald, "men inklinerede ikke for at ægte Enken. Omsider
deklarerede han, at det var hans Tanke, men paa tre Konditioner: 1)
at han vilde spise alene -- 2) sove alene -- 3) og at ingen maatte
sige hannem imod. Dertil svarede hun: 1) at naar hun og hendes
Børn havde spist, maatte han æde det, de levnede; -- 2) at sov
han alene, vilde hun sove hos hendes Skolemester; -- 3) at hun
og var kort for Hovedet, den ene Dag vilde hun tie hannem, men
den anden skulde han tie. Derpaa ægtede han hende, og de levede
lykkelig og vel, men hun var Mester"<footnote>Kallske Samling 130. Fol. 
(Ikke anført i Molbechs Udg. af Biskop Bircherods Dagbog). </footnote>.

Mere tvivlsom var Lykken i Ægteskabet mellem Hr. Jens,
Sognepræst til Korskirken i Bergen, og hans anden Hustru<footnote>
Norske Magazin I 215-16, 275-76, 354-55. </footnote>.
"Hun var født udi Fyen i Danmark, ved Navn Maren, og jeg,
Magister Absalon, hjalp hende til det Giftermaal; men han havde sit
Helvede med hende og ingen Børn tilhobe". Mag. Absalons andre
Optegnelser belyser dette nærmere. Det hedder saaledes 17de
April 1563: "Slog Marine, Hr. Jenses, sin Husbond Hr. Jens,
Sognepræst til Korskirke, rev hannem i Haaret. Og der Hr. Niels
[Kapellanen sammesteds] vilde hjulpet hannem, fik han noget
med, saa det syntes mere end otte Dage paa hans Næse". Da
Sønnen af første Ægteskab efter Faderens Død blev Præst ved
Korskirken, hindredes hun i som Enke paa Kaldet at lyksaliggøre en
ny. Hun opgav dog ikke derfor Ægteskabs Stat. I Mag. Absalons
Dagbog hedder det senere: "27de Februar 1569 stod Marine, salig
Hr. Jenses Efterleverskes, Fæstensøl med en ung dansk Karl,
endog hun er gammel. Han er udgjort blandt de 50 Baadsmænd,
som Byen i dette Aar haver udgjort til Kongens Behov mod
Rigens Fjender". I Bladranden er tilføjet: "samme Karl løb siden
fra hende og giftede sig en anden Steds".

<sp>I Sammenstødet mellem Renæssancens Lære</sp> om
Kønnenes Ligeberettigelse og <sp>Luthers Lære</sp> om Hustruens
Under-danighedspligt <sp>var det Lutherdommen</sp>, der for Nordens
Vedkommende tilsidst <sp>gik af med Sejren</sp>. Naar Hensyn tages til,
at Striden mellem Ægtefolkene ofte udfægtedes med Hænderne,
saa at det blev den stærkeres Ret, der gjordes gældende, og at
Kirken traadte hjælpende til for Mændene ved Henvisning til
Biblens Ord om Manden som Kvindens Hoved, kunde dette
flygtigt set fra et moderne Synspunkt tage sig ud som et raat og 

hyklerisk Overgreb. Forholdets senere Udartning, hvor det truede med
Forkuelse af Kvindens Ret og Evner og en Forsnævring af
Begrebet Kvindelighed kunde synes at give en saadan Dom
Berettigelse.

<sp>Helt anderledes stillede Sagen sig dog i det 16de og
Størstedelen af det 17de Aarhundrede. De
forhaandenværende Former afgav da en sund og livskraftig
Betingelse for lykkeligt Samliv mellem Mand og Hustru</sp>. For
at kunne forstaa dette, maa en <sp>Nutids Betragter</sp> imidlertid <sp>ave
sine medfødte Forestillinger</sp> og vænne Blikket til at se
Forholdene i Datidens Lys.

Hvad der støder os mest ved hin Tid, er <sp>den bestandige
Tale om Trusler, Vold</sp>, Slag, Prygl som Mandens Magtmidler.
Vi gaar uvilkaarligt ud fra, at hvor sligt anvendes, befinder man
sig paa et lavt Dannelsestrin, hvor sand Forstaaelse, retfærdig og
kærlig Løsning af Samlivets Vanskeligheder er udelukket. <sp>Vi
kræver Ordet</sp>, det klarende Ord, <sp>som Sejrens Magtform</sp>.
Undersøger vi imidlertid fordomsfrit Nutids Forhold, vil det vise
sig, at <sp>ogsaa vor Tid</sp> befinder sig <sp>ved en</sp> betænkelig
<sp>Yderlighed</sp>. Medens vi fordømmer den slagfærdige Haand,
indrømmer vi i det parlamentariske, offentlige, selskabelige og
ægteskabelige Liv det slagfærdige Ord en Magt og selvstændigt Værd, der
overskrider det berettigedes Grænser og ingenlunde borger for
det bedstes og fornuftiges Sejr. Vor Tid er altsaa ogsaa hildet i sin
Dom. Nu som før gælder den stærkeres Ret.

<sp>Men det var netop vor Form herfor, som det 16de
Aarhundrede fordømte</sp>. Man fandt det i sin Orden, at et hastigt
Sind udtrykte sig i et Puf, et Slag, "en Dask"; sligt var kun en
Slags paapegende Stedord, uskadelige, thi der droges ikke
Vaaben. Men man tillagde det ondsindede i en opsparet, tilsieben,
bitter Bemærkning langt mere Vægt. Den indeholdt en skarpere
Brod, var mere langtrækkende, mere ond. Muligt hidrørte dette
forskellige Syn fra en raaere Tankegang; muligt var det blot
Kendemærke for et andet Led i Udviklingsrækken, for en Tid,
hvor alle gik bevæbnede, alle nærede ubestemt Frygt for den
Onde og endnu ikke havde glemt paa katolsk Vis at gøre sig Rede
for de enkelte Synder, ogsaa dem i Tanker. Vist er det, at det
var saa. Medens vor Tid væmmes ved hine Dages 

Slagsbroderskik, vilde hin Tid med Rædsel bemærke <sp>al den Ondskab, der
under Uantastelighedens Form nu smilende kan
udveksles ved et selskabeligt Møde</sp>. Haandgribeligheder er
nu Udtryk for, at Grænsen er overskreden, dengang for, at man
endnu befandt sig paa den rette Side og ikke var naaet til Brugen
hverken af onde Ord eller blanke Vaaben.

Et Eksempel vil tydeliggøre, hvorledes man i det 16de og 17de
Aarhundrede betragtede legemlig Tugtelse. Leonora Kristine
Ulfeldt fortæller i sit "Jammersminde" om sit Forhold i Fængslet
til en Oppasserske, der drillede hende paa forskellig Maade. Hun
anfører følgende til Bevis for, at hendes <sp>Bøn til Gud om 
Selvbeherskelse</sp> blev opfyldt og alt gik ret lempeligt af.
Oppassersken havde af Ondskab slaaet Vand paa Gulvet, hvor Leonora
Kristine vilde gaa frem og tilbage. "Der jeg kom i Døren, blev
jeg det vár. Foruden nogle Ord slog jeg hende først paa den ene
og saa paa den anden Kæfte, saa Blodet stod ud af Næse og
Mund, og hun faldt imod sin Slagbænk og stødte sit Skinneben
Huden af. Hun begyndte at bruge Mund og sige, at hun aldrig fik
saadan Ørefigner i sine Dage. Jeg sagde straks: "Holder Kæften!
ellers skal I faa flere af dem! Jeg er endnu ikkun lidt vred, men
gør I mig ret vred, jeg skal lemlæste Eder." Hun tav for den
Gang, men gjorde al den smaa Fortræd, hun kunde. Jeg tog det
alt med Sagtmodighed an"<footnote>Leonora Christina Ulfeldts 
"Jammers-Minde", udg. af S. Birket-Smith. 2. Udg. (Kbhvn. 1869.) 
S. 180. </footnote>.

Hvis nogen i Nutiden overhovedet vilde have berettet det
samme, vilde det være sket under modsat Form: "Jeg blev kun
eengang heftig, men hvor meget jeg end maa beklage dette,
medførte det dog det gode, at den anden blev skræmmet" o. s. v. For
Leonora Kristine var der tydeligt nok ikke noget mærkeligt i, at
hun slog, hun fremhæver udtrykkeligt, at det ikke skete i
Heftighed; men derimod synes hun ikke uimodtagelig for Ros i
Anledning af selve de velrettede Slag.

Niels Hemmingsen kunde da længe nok sige: "Med Slag og
Hug at rette sin Hustru bruger ingen viis Mand". Deri havde han
naturligvis Ret. Det var ikke Festbrug, men Hverdags Genvej. Og
den laa nær for de fleste. Men for Flertallet af Hustruer stillede
det sig i rolige Øjeblikke vistnok som en ret godmodig Maade af
Manden at klare et Mellemværende paa. Især da de maatte tilstaa
at være gaaede endnu videre, thi 


<tab> "Ville vi smukt holde vor Mund tilsammen,
<tab> Af Alvor blev visselig Skæmt og Gammen."

Den Mulighed var da ikke udelukket, at samme Hustru, der til
Tider led under sin Husbonds haarde Haand, inderst i sit Hjerte
kunde beundre denne hans Overlegenhed og være <sp>ret stolt af
den Haand, han førte</sp>. Ganske som i Nutiden overfor en Mand
med Ordet i sin Magt.

*

Udgjorde saaledes i Reglen <sp>fysisk Kraft</sp> den Stang, der
<sp>holdt Parret i Spand</sp> og stivede Draget, saa indskrænkede
selvfølgelig <sp>Samdrægtighedens Former</sp> sig ikke hertil.
Foruden alt, hvad der ellers kan knytte Mand og Kvinde sammen,
ejede Datiden en sambindende Kraft af ypperste Slags, den
religiøse, der var opglødet under en egen Form, ret skikket
til at smelte Ægtefæller til eet. Tidligere, i Katolicismens Dage,
havde saa meget af Hustruens bedste Sjæleeje kun fundet Vej
til Skriftestolen. Jo mere <sp>Skriftefaderen</sp> havde været, som han
burde, desmere var igennem ham <sp>Kirken bleven hendes
anden Ægtefælle</sp>, til hvem hun havde større Tillid, rigere
Fortrolighed i det varme Syn paa Liv, Hjem og Pligter end til den
virkelige derhjemme. Ligeoverfor denne var i bedste Fald en vis
træt, blufærdig Tavshed bleven den agtelsesfulde Omgangsform.
Men hele dette rige Væld laa nu opdæmmet og ledigt. Hvor skulde
det naturligere vende sig hen og bryde frem paany end netop i
Forholdet til Manden? Og det saa meget mere, som man efter
Bruddet med Katolicismen alle gik ligesom med en ubevidst
skyldig Fornemmelse, med bøjet Ryg som imod Regn og Blæst, hvor
man ligefrem trængte til at have en anden under Armen. Under
disse Forhold skød en ny Plante op paa Familjelivets solvarme
Grund, først kun med to Kimblade, Mands og Hustrus Tro, siden
som <sp>Husandagt</sp> samlende alle Hjemmets Sjæle, Børn og Tyende.
Da Kirkens gamle Træ var fældet, spirede frisk Skovbund op, de
talløse Hjem med de forskelligt farvede, spæde Klokkeblomster,
indtil ogsaa disse overskyggedes og langsomt visnede hen under
den nye Statskirke.

<sp>I Hjemmets Trosliv var Manden som Kvindens Hoved </sp>
naturligvis den ordførende, <sp>Præsten</sp>. Han lærte, udlagde,
oplyste. Men hvad betød det mod et friskt Salmenyn i rette Øjeblik,
mod et godt Ord, en befrugtende Anvisning i alle de mange
Tilfælde, hvor, naar Andagtstimen var endt, det gjaldt om at føre
Læren ud i Livet. <sp>Manden var Hovedet</sp>, men <sp>Hustruen
Hjertet</sp>, og i Religiøsitet har Hjertet mere at sige end Hovedet.

Paa en mærkelig Maade var Datidens ægteskabelige
Sammenføjning harmonisk afsluttet. Som <sp>Midtpunkt</sp> den sanselig
religiøse Forvisning om, at Kønsdriftens Tilfredsstillelse var
Opfyldelsen af Guds første Bud og Kilden til Lykke. Som <sp>Yderpunkter</sp>
de to naturlige Udslagsformer for kønslig Overtræthed: brutal
Raphaandethed og en egen religiøs Stemthed. Fra Midtpunktets
Hjertekammer dreves Stemningerne skiftevis ud i disse to, indtil
de af brugte atter søgte tilbage. Saaledes pulserede det
ægteskabelige Liv; som en Fjerham kunde det bære sit Par hen over
Sværmen.

Naar den lutherske Ægteskabslære virkede formaalstjenligt i
de første halvandet Hundrede Aar, medens den endnu var ny,
saa laa Grunden hertil for en Del i, at den paa væsentlige Punkter
udfyldtes og bares oppe af Renæssancens Paastand om Kønnenes
Ligeberettigelse. Mellem disse <sp>to modsatte
Betragtningsmaader sluttedes der nemlig i det 16de og 17de
Aarhundrede en stiltiende Overenskomst</sp>, der styrkede dem begge.
Luthers Lære, at Manden er Kvindens Hoved, fik ikke Lov til
efter Reformatorernes Ønske pedantisk at forvandles til: Kvinden
er kun skabt til at være Mandens Husholderske. Trods alle
Gejstlighedens Forsøg paa at hævde dette holdt Renæssancens første
befriende Ord sig: Mand og Kvinde er ligestillede: Luthers
Paastand om Hustruens Underdanighedspligt gjaldt da kun om
hendes Forhold i Ægteskabet til hendes Mand, ikke Kvindens i
Almindelighed til Manden. Som ugift og i Forhold til alle andre
Mænd end netop hendes Husbond var hun jævnbyrdig. Ifølge
Tidens Fortolkning udlagdes dette saaledes: <sp>I Hjemmet er Manden 
Herre, Hustruen hans Næstkommanderende</sp>.

<sp>Næstkommanderende</sp>. Altsaa ikke blot den, hvem til daglig
enkelte Omraader: Børn, Køkken, Kælder o. s. v. var undergiven,
men den, der i Mandens Fravær som Herre skulde kunne styre
det hele. Hendes Opdragelse og Uddannelse burde svare hertil 

I det 15de Aarhundrede havde dette endnu tildels lydt som
dristig Tale. De nedarvede Begreber om Mandsstyrke og
Krigerstand var herimod. Men ligesom i det 19de Aarhundrede
Opfindelsen af Revolver gav Emancipations-Spørgsmaalet ny Fart,
saaledes gav i det 15de Opfindelsen af Krudtvaaben Renæssancens
Lære om Kønnenes Ligeberettigelse fast Grund at hvile paa. Thi
med Bøsse eller Pistol i Haand kunde jo Kvinden være selv den
stærkeste Krigers Ligemand. Ud af Middelalderens halvt
hærdende, halvt hæmmende Forhold voksede da det nye
Kvindebegreb, Renæssancens, hvor Kvinden mødtes med Manden i det
at være Menneske, medens fælles Kundskab til Oldtids Liv, nyt
Pust i alle Videnskaber, Kunster og Idrætter æggede til dristigere
Flugt. Det var ud fra denne Aand, at alle de kraftige Kvindeskikkelser 
fremgik, der paa saa forskellig Vis gav hin Tid sit Stempel.
I Frankrig Catharina af Medici, i England Dronning Elisabeth, i
Skotland Maria Stuart. Herhjemme forsvarede Dronning Kristine,
trods nogen Mand, Stockholm i Maaneder mod Fjenden, og tyve
Aar senere gjorde Kristine Gyldenstjerne hende det efter. Sigbrit
var en af de dygtigste Finansministre, Danmark har ejet. Som en
Selvfølge greb Enkedronning Sophia ved sin Husbonds Død efter
Statens Styr og udfoldede i faa Aar et Herskersnille, som
vanskeligt erhverves, endnu vanskeligere atter lægges roligt til Side.
Eleonora Kristine Ulfeldt taaler Sammenligning med hvilken som
helst Mand i kyndig, kraftig, trofast Udholdenhed.

Men ved Siden af alle disse, som Historiens Straaler klart har
belyst, stod den lange Række af Hverdagskvinder ligefra
Lensmandens Enke, der styrede Borg og Len Regnskabsaaret ud, til
Købmandskonen, Skomagerkonen, Bødkerkonen, der selv
Bødkerdatter, Bødkerhustru og Bødkermoder, vel vidste hvordan et
Fad skulde bindes; hun faldt ikke i Staver ved Ansvar, men
styrede dygtigt Forretningen, timevis, naar Manden var drukken,
aarevis, naar han var død.

Først langt ned imod Aar 1700 skete der Brud paa disse
Forhold. Lutherdommen havde stadigt skinsyg staaet paa Vagt mod
Kvindens Ligeberettigelse. Men i det 16de Aarhundrede havde
den maattet finde sig i selv en Fremtoning som Abbedissen i
Maribo, paa engang kvindelig Lensmand og kvindelig Forstander
for kvindelig Gudstjeneste. Jo mere den imidlertid stivnede i 

Rettroenhed, des mindre villig blev den til at taale saadant.
Teologi var den sande Videnskab og den sande Religion, og en Kvinde
bør at tie i Menigheden. Men "Menigheden" er overalt, hvor to
eller tre er tilstede. Hustruens mere underordnede Stilling fik et
lille betegnende Udtryk i den fra Midten af det 17de Aarhundrede
indtrængende Skik, at lade hende opgive sit eget Slægtsnavn og
antage Mandens.

<sp>Alt virkede fra denne Tid af nedtrykkende og
indsnævrende paa Kvindens Stilling</sp>. Lutherdommen fik en
uventet Forbundsfælle i <sp>Ludvig den Fjortendes Hoftone</sp>,
der kun anviste Kvinden Lefleri og Konversation. Det 18de
Aarhundredes Nyttighedslære <sp>begrænsede af Hensigtsmæssigheds 
Grunde hendes Virksomhed til Huset</sp>, og den store
Revolution og Romantikens Tidsalder føjede hertil kun Evnen til
at kunne begejstre Manden. Da saa tilmed <sub>Dampmaskinen</sub>
efterhaanden <sub>berøvede hende Hjemmets tidligere Sysler</sub>:
at spinde, væve, strikke, brygge, bage o. s. v. stod henimod Midten
af det 19de Aarhundrede det rent æteriske Begreb om
<sp>Kvindelighed</sp> tilbage: den bly Blomst, der som Markens Liljer
hverken arbejdede eller spandt, men kun kunde fortrylle og
plukkes. Hermed var det store Sammenstød i det 16de Aarhundrede
mellem Renæssancen og Lutherdommen naaet til sin sidste,
ensidige Afslutning. Som bekendt har Tiden siden da optaget
Spørgsmaalet til fornyet Drøftelse og ad forskellige Veje med nye
Forudsætninger begyndt at tilstræbe ny Løsning. 

*

Var Kvindens og Hustruens Stilling i det 16de Aarhundrede
saaledes gunstigere end i de følgende, saa gjaldt det modsatte
<sp>Børnenes</sp>. Det laa allerede i Sagens Natur, at, hvor en saadan
Masseproduktion fandt Sted, maatte det gaa ud over de enkelte.
Der kunde umuligt vises en talrig Børneflok den samme Omhu
som blot faa. Men hertil kom, at selve den religiøse Opfattelse
gav dem delvis til Pris. Det var Forældrenes væsentligste Pligt
at vorde frugtbare. Omsorgen for Børnene maatte -- paa Prygl
nær -- for en stor Del overlades alene til Vorherre.

Kampen for Tilværelsen kunde da blive trang nok for en lille 

Purk. Naar han lykkeligt havde undgaaet at blive ligget ihjel, kom
den Tid, hvor han som Smaastat skulde se at klare sig selv. Men
det var ikke let, thi det gik ud over de smaa, hvad enten saa hele
Husets Børneflok sloges, Kuld mod Kuld, eller man mere
enkeltvis svinede ved Brøndvippen, suppede Hoser i Møddingepløret,
eller var med at plyndre Abildgaardens halvmodne Frugt. Selv
inden Døre var det ikke bedre. En uøvet Haand i Fadet førte let
til et Rap af en større og endda ikke det eftertragtede Stykke. Og
naar de voksne gik i Seng, vankede der ufejlbarligt Puf, tidt ekstra
til og maaske endda paa falsk Angivelse, naar ikke Talglyset var
saa barmhjertigt at ose Glemsels Slør.

Alt sligt hørte nu imidlertid med. Børnene vænnede sig dertil.
Og selv den blideste maatte indrømme, at raa Behandling her
stundom kunde være ret nødvendig. De Forværrelser, der paa
dette Omraade indtraadte, svarede nærmest kun til Børnenes
voksende Tal.

Men langt værre var <sp>en anden Forandring</sp>, der halvt
umærkeligt <sp>foregik i det 16de Aarhundrede</sp>. Fremkaldt af en
dobbelt Række Aarsager ytrede den sig i <sp>en stigende Haardhed
mod Børnene</sp>. Som i fælles Kor lyder gennem Aarhundredet
Christian Pedersens Ord: "Spar ikke Riset"<footnote>Christiern 
Pedersens Danske Skrifter IV 462. Christiern Pedersens Danske 
Skrifter IV 462. </footnote>. "Ris gør godt
Barn"; "man skal revse et Barn, at det ej vorder ondt, og et ondt,
at det ej vorder værre".

<tab> "Gør dem smukt blaa paa Lænder og Rygge,
<tab> Naar de bruge nogen ond Stykke"<footnote>
Peder Lolles Saml. af danske og latinske Ordsprog, udg. af Nyerup 1828. 
No. 73, 802, 836. -- Hus Taffle. Vdsæt paa Danske af Rasmus Hanszøn 
[Reravius]. 1639. Bl. F. </footnote>!

Eller som Niels Palladius udtrykker sig: "Saa siger Salomon:
Lad ikke af at tugte dit Barn. Thi giver du hannem af Ris, da dør
han ikke deraf"<footnote>Nicol. Palladius: Det Hellige Ecteskabs 
Ordens Regle. 1557. Bl. B 8. </footnote>. Eller Niels Hemmingsen: 
"Den, som sparer Riset, han elsker ikke Barnet. Jeg kendte en mærkelig, 
from og gudfrygtig Mand, som havde ikkun een Søn. Hannem havde han
saa kær, at han aldrig maatte med Ris straffes, <sp>hvilket Gud
fortrød</sp> og kaldede det samme Barn fra hannem til stor Sorge"<footnote>
N. Hemmingssøn: Om Ecteskab 1572. S. 259-60. </footnote>.

Ved første Øjekast studser man ved denne Retning. Den ældste
Slægt, f. Eks. Christian Pedersen, havde jo netop en Tid været
med til at <sp>dadle den altfor haarde Børnetugt</sp>. Men der var
siden da foregaaet en Strømkæntring. Og ganske naturligt; thi det,
den opvoksende Slægt skulde lære, var blevet mangefold forøget.

Det er en gammel Erfaring, at jo mere Opdragelsen kun bestaar
i Indøvelse i de voksnes Færdighed, des lettere falder den; thi
<sp>ingen Leg er saa til talende for Børn som Efterligning af
de voksnes Færd</sp>. Omvendt, jo mere Undervisning bliver til
Kundskab om noget tilsyneladende fremmed, om al den Udvikling, 
der er gaaet forud og hvorpaa Slægten hviler, des mere Møje,
des flere Taarer koster den. Men dette Omslag var foregaaet i det
16de Aarhundrede. Kendskab til Biblen, til den latinske og græske
Litteratur var gennem trykte Bøger med eet rykket Datiden nær
paa Livet som Fordring. Børnene af dem, der før Aar 1500 havde
nøjedes med lidt Præsteundervisning og forresten kun legemlig
Uddannelse, <sp>maatte nu terpe Navnene fra Noahs Sønner
ned til Datiden og aarevis slide Cicero, Horats og Homer</sp>.

Som bekendt kom den hele Kundskabsbølge væltende næsten
pludseligt ind over Norden og vakte før Reformationen her som
andetsteds den samme Frihedsfornemmelse, Kundskabstørst og
Kundskabsglæde, som "Humanismen" overalt førte med sig.
Grebne af denne nye Aand forsøgte dens første katolske
Talsmænd, som Morten Børup og flere, at gøre dens Skatte let
tilgængelige for den opvoksende Slægt. <sp>Den første Begejstring
fødte ny Meddelelsesevne</sp> hos de ældre, tændte Forstaaelse
hos de unge.

Men <sp>dette tabte sig</sp> og maatte nødvendigvis snart tabe sig.
Da de Hundreder af unge, der havde lyttet til de første Apostle,
selv sad som Lærere Landet over -- fortrykte og skuffede, i usle
Kaar, med svag eller ingen Forstaaelse af det Oldtidsliv, de skulde
tolke -- maatte Aanden skifte, <sp>Skallerne blive Indholdet,
Ferie og Ris Forklaring</sp>s Stedfortrædere. Med sin "Donat"
under Armen var en <sp>Skoledreng selvskreven til Prygl i
Skolen og Hjemmet</sp>.

Dette stærke Omslag skyldtes først og fremmest Uvidenhed
om Barnenaturens Ejendommelighed og al Undervisnings
Grundregler. Man troede virkelig paa, ved Prygl at dyrke Sindet
modtageligt for Lærdom. Og det var menneskeligt, at <sp>jo mindre man
havde at bibringe, des højere værdsatte man det selv
gennem de Prygl, der maatte gaa forud</sp>. Med Nødvendighed
smittede denne Undervisningstone atter Hjemmene. Men det
hele Omslag vilde næppe være sket saa brat, Humanismens første 

Humanitet være slukt saa hastigt, hvis ikke en anden afgørende
Aarsag var kommen til. <sp>I selve Religionsforandringen laa
en dybere Grund til den haardere Børnetugt</sp>.

Ved første Øjekast synes dette kun lidet troligt. Lutherdommen
fremtraadte jo netop som den folkelige og befriende. Men ved
nærmere Eftersyn vil det vise sig, at Lutherdommen med
Nødvendighed medførte et nyt Livssyn, der særligt for Børnene var
langt ugunstigere end det tidligere. Forhen havde man befolket
Himlen paa en Maade, der svarede til hvert Køn og hver Alder:
med <sp>Faderen, Himmeldronningen og Jesusbarnet</sp>.
Menneskelivet var et lille Hjem, hvor Børnene samlede sammen i de
gode Gerningers Sparebøsse for engang at kunne komme did.
Men nu var Jomfru Maria forsvunden, Jesusbarnet blevet voksen.
Den <sp>himmelske Familje bestod nu kun af voksne Mænd</sp>.
Og Menneskelivet var ikke længer et Børnehjem; det var en
Samling af lutter gamle Syndere, forstokkede Forbrydere, der alt
havde syndet i Adam, og som nu uafbrudt lod sig hverve til ny
Synd af Djævelen, denne Verdens Fyrste, der ideligt opmuntrede
til Modstand mod Gud. Selv det spædeste Barn var i Kraft af
Arvesynden gammelt og forhærdet; i den mindste Dreng boede
der en gammel Adam, der trængte til at tages under Behandling.

Og hvad anden Behandling kunde der være Tale om end at
kues og dødes? Drives ud, piskes ud! Hvert Barn var hjemfaldet
til Prygl. Om disse gaves med eller uden Grund var ligegyldigt,
thi Aarsagen var altid tilstede, <sp>Arvesynden, den gamle Adam,
der trængte til saa og saa mange Prygl, før han blev myg</sp>
og mør. "Lad ikke af at tugte dit Barn! Thi giver Du hannem af
Ris, da dør han ikke deraf". Tvertimod, kun paa saadan Maade
fremmedes det sande Liv.

Prygl var da altsaa ikke blot den Menneskenaturens
Bearbejdelse, der gjorde Sindet opladt for "Donat" og latinske Regler,
men tillige den Pløjning og Harvning af Sjælens forbandede
Jordbund, der hørte sig til for at berede den til Spirested for Troens
Sennepskorn.

Hermed var Prygl endnu mere paa sin Plads i Hjemmet end
i Skolen. Og nidkære Fædre hvilede ikke. For blot at nævne eet
fremtrædende Eksempel: Anders Sørensen Vedel brugte af og
til at tage sine Børn ind i sit Studerekammer og, uden at de havde 

gjort noget, hvorfor de fortjente Straf, piske dem igennem med
Ris. Særligt paa Langfredag var Slagene talrige og ubønhørlige til
<sp>Amindelse om Frelserens Lidelser</sp> paa denne Dag<footnote>
E. Pontoppidan: Kirchen-Historie des Reichs Dannemarck. III 703. </footnote>.
Hvilken Forskel fra fordum! Naar i <sp>Middelalderen</sp> Selvpinsler var
blevne anvendte, havde der selv derover hvilet et lysnende Skær.
<sp>Hvert Slag var en Fortjeneste</sp>, hver Smerte godskreves hist,
hvor der holdtes Bog over Menneskets gode Gerninger. Men over
disse Slag af luthersk Fædrehaand rugede <sp>kun skummel Gru</sp>.
De var en rent forsvindende Afbetaling paa den uendelige Skyld,
hvori enhver stod i Følge Adams Fallitbo. Naar den lille Synder
med forgrædte Øjne, knappende sine Hoser, atter kom ud, var
der intet Martyr-forklaret over ham. Kun Trykket af det rædselsfulde, 
uforklarlige, denne usynlige, sorte Klo, der kunde pludselig
slaa ned og drage en til Ansvar for Gud-véd-hvad. Hans eneste
Trøst, naar Øjnene tørredes, var, at <sp>naar han engang fik Børn,
skulde det ikke gaa dem bedre</sp>.

En Slags Lidelsesfæller havde Børnene dog i <sp>Tyendet</sp>. Ogsaa
dette blev, og tildels af samme Grunde som Børnene, oftere
behandlet med Slag. Paa en naturlig Maade afsluttedes herved den
<sp>haandrappe Fremgangsmaade</sp>, der var <sp>Familjelivet
egen</sp>: mellem Mand og Hustru, i Forening mod Børn, Husbond
mod mandligt, Madmoder mod kvindeligt Tyende. Naturligvis
gjaldt ogsaa her, ligesom imellem Mand og Hustru, ophøjede
Regler svarende til "med Hug og Slag at rette sin Hustru bruger
ingen viis Mand". Egentlig burde Hustruen slet ikke befatte sig
med at tugte Tyendet. Derfor siger ogsaa i Tobiæ Komedie
Moderen til sin gifte Datter, da de skilles:

<tab> "Lær dit Folk Gud at tjene,
<tab> Som det tilhør Piger og Svende!
<tab> Ville de Dig dog inte frygte,
<tab> Lad din Bonde dem selv tugte"<footnote>
Tobiæ Komedie, udg. af S. Birket-Smith. S. 82. </footnote>!

Men denne Fremgangsmaade blev i Længden vel besværlig.
Ligesaa lidt som der i Dronningens Jomfrukammer ventedes med en
"Vinge", til Kongen kunde give den, ligesaa lidt lod en almindelig
Husmoder Retsplejen i Køkken og Stegers gaa i staa. Og der
kunde vel trænges til fast Regimente, thi den samme Klage, der,
saa langt historisk Viden rækker, har lydt fra hvert Slægtled, lød 

ogsaa dengang og i samme fælles vedtagne Form: aldrig havde
Tyende været saa slet og fordærvet som just i disse sidste Tider.
Biskop Niels Palladius udtrykte dette saaledes: "O Herre Gud!
hvilket Klagemaal er i al Verden idag over Tjenestetyende, at de
ere knubvorne, ulydige, lade og utro til Arbejde, gøre mere Skade
end Gavn, saa at man skulde heller have en lader Tyv i sit Hus"<footnote>
Niels Palladius: Det Hellige Ecteskabs Ordens Regle. 1557. Bl. Cij. </footnote>.

<sp>Datidens Begreb om ægteskabelig Lykke var som
Tiden selv broget og sammensat, rørigt og haandfast</sp>. En
senere Slægt med andre Forudsætninger har paa mangt et Punkt
ondt ved at forstaa det. Men selv om en Eftertid vantro vender
sig bort, saa staar det dog fast, at under Former som disse sang
dengang Haabet for de unge, hviskede Minderne til de gamle.
Under Former spm disse viste sig det flygtige Skær, som vi
kalder Lykke.

*

XII Bog

Henvisninger og Anmærkninger

*

<sp>Forkortelser.</sp> 
R. A. = Rigsarkivet i København. -- 
G. K. S. = Gammel Kongelig Samling, Store Kongelige Bibliotek i København. -- 
N. K. S. = Ny Kongelig Samling, sammesteds. -- 
S. R. A. = Svenske Rigsarkiv i Stockholm. -- 
S. K. A. = Svenske Kammerarkiv i Stockholm. - 
N. R. A. = Norske Rigsarkiv i Kristiania. 


S. 8.
<sup>1</sup> John Brand: Popular antiquities of Great Britain, by W. C. Hazlitt II (London 1870) 117. -- 
<sup>2</sup> N. Lovén: Folklifwet i Skytts härad. 2 Upl. (Lund 1868.) S. 144. 

S. 9.
<sup>1</sup> Nyerup og Rahbek: Udvalgte Danske Viser fra Middelalderen IV 200-201. --   
<sup>2</sup> Nyerup og Rahbek: Udvalgte Danske Viser fra Middelalderen III 168, 200-201. IV 284, o. fl. St. 

S. 10.
<sup>1</sup> Dr. med. Otto Sperlings Selvbiografi, oversat af S. Birket-Smith. S. 46-47. --   
<sup>2</sup> John Brand: Popular antiquities of Great Britain. by W. C. Hazlitt II   (London 1870) 117. -- Gulathingsloven. Paus: Gamle Kongl. Forord. o. Privil. f. Norge I 66-67. -- Den upplandske Lov. I Cap. IV. -- Vestgöta Lov. Gifterm. Balk. II 3. --
<sup>3</sup> Saaledes f. Eks. bestemt fremhævet i Forordning for Lybæk 1410: nemant van siner wegen. 
<sup>4</sup> Norske Magasin I 362. 

S. 11. 
<sup>1</sup> Kong Hans's Stadsret Cap. 41. -- 
<sup>2</sup> "Aflevering fra Geheimearchivet. Svenske Sager, Ecclesiastica no. 7." Store Kongelige Bibl. i Kbhvn. -- 
<sup>3</sup> Archiv f. Staats- u. Kirchengeschichte d. Herzogthümer her. v. Michelsen u. Asmussen. I (Kiel 1833) 101-6. -- 
<sup>4</sup> H. J. Wille: Beskr. o. Sillejords Præstegjeld. (Kbhvn. 1786) S. 259 og 261. -- Folkevennen 8de Aargang (Kristiania 1859). S. 264-65. 

S. 12.
<sup>1</sup> Svend Grundtvig: Danmarks gamle Folkeviser III 202-4. -- 
<sup>2</sup> Svend Grundtvig: Danmarks gamle Folkeviser III 277-82. 

S. 13.
<sup>1</sup> Kolderup Rosenvinge: Udvalg af Gamle Danske Domme IV 372 og 423. Anm 1. -- 
<sup>2</sup> Samme Skrift IV 177. -- 
<sup>3</sup> C. F. Bricka: Kong Frederik den Andens Ungdomskærlighed. S. 132-33, 231-36. 

S. 14.
<sup>1</sup> Kolderup Rosenvinge: Udvalg af Gamle Danske Domme IV 429. -- 
<sup>2</sup> Se f. Eks. de originale Morgengavebreve i Pakken: N. K. S. no. 1363. b Folio. 

S. 15. 
<sup>1</sup> Den ældste Omtale af Skikken er vistnok Olai Magni (Historia de gentibus
septenirionalibus, (Romæ 1555) lib XIV. cap. 4.) -- A A. v. Stiernmann: Förordn. ang.
Sweriges Comm. II 390. -- 
<sup>2</sup> Adlersparres Hist. Saml. IV (Sthlm. 1812) 72 Anm. c. --
<sup>3</sup> A A. v. Stiernmann: Förordn. ang. Sweriges Comm. III 234. -- 
<sup>4</sup> Adlersparres Hist Saml. IV (Sthlm. 1812) 72 Anm. c -- 
<sup>5</sup> Er. Mich Fan : Accessiones ad Hist. Sviogothicam. (Ups. 29. April 1807.) 4to. S. 7. -- 
<sup>6</sup> B. Whitelockes Dag Bok 1653-54. (Ups. 1777) S. 666-67. -- 
<sup>7</sup> J. P. Tollstorp: Beskriftning om Södermanland I (Sthlm. 1837). S. 79. (K.
Maurer i Germania. XVI Jahig. 1871 p. 462.) 

S. 16. 
<sup>1</sup> Kong Hans' alm. Stadsret c. 42. (Kolderup Rosenvinge: Gamle Danske Love V
534.) -- J. F. W. Schlegel. Om Morgengavens Oprindelse {Astræa II 200). -- Mere omtvistet
var Forholdet, hvis hun efterlodes Enke med fælles Børn. Ifølge svensk Stadslov ophørte i
saa Fald hendes Ret til Morgengaven, men efter Landsloven beholdt hun den ligefuldt. -- 
Forholdet i Danmark ikke ganske klart. (Astræa II 200 og 246.) -- 
<sup>2</sup> Kolderup Rosenvinge: Udvalg af Gamle Danske Domme I 310. -- 
<sup>3</sup> Collin og Schlyter: Samling af Sweriges Gamla lager. X 61. Magn. Eriks. Landslag II Afsnit. Giftobalker cap. 10. -- 
<sup>4</sup> Kong Hans' alm. Stadsret Cap. 41. -- Kolderup Rosenvinge: Gamle Danske Love V 534.) 

S. 17. 
<sup>1</sup> A. N. Ryge: Peder Oxes Liv og Levnet. S, 382. -- Dom af 31. Maj 1578 i Sagen
mellem Mette Rosenkrands og P. Oxes Arvinger. R. A. 

S. 18. 
<sup>1</sup> Kolderup Rosenvinge: Udvalg af Gamle Danske Domme IV 176-81. -- 
<sup>2</sup> C. F. Bricka: Kong Frederik den Andens Ungdomskærlighed. S. 232-33. 

S. 19. 
<sup>1</sup> A. N. Ryge: Peder Oxes Liv og Levnet. S. 227, 383, 385. -- 
<sup>2</sup> Kolderup Rosenvinge: Udvalg af Gamle Danske Domme IV 424. -- 
<sup>3</sup> N. K. S. no 845. Folio. Dom. no. 266. 

S. 20. 
<sup>1</sup> Kolderup Rosenvinge: Udvalg af Gamle Danske Love I 310. -- Hvor stor Opsigt denne Dom vakte, kan ses af, at den oplæstes paa Viborg Landsting. (N. K. S. no. 845 Fol. Dom. no. 77.) 

S. 21. 
<sup>1</sup> Danmarks Adels Aarbog 1888. S. 101. -- Overenskomst af 17. Juni 1552. Afskrift i Udtog af T. Becker efter Originalen paa Pergament i R. A. -- Richardt og Becker: Danske Herregaarde XVIII (Vemmetofte). -- Liunggren: Skånska Herregårdar III (Krageholm). -- Danske Magazin IV 4, 19. -- Mollerup i Dansk biografisk Lexikon II 595-96. -- Norsk historisk Tidsskrift III 3, 219-74. - 2 Reces af 1577. V. A. Secher: Forordninger og Recesser 1558-1660. II 72. 

S. 22. 
<sup>1</sup> J. H. W. Schlegel: Om Morgengavens Oprindelse og Rettigheder, trykt i
Astræa (1799) II 168. -- 
<sup>2</sup> Kong Hans' Stadsret Cap. 41-42. (Kolderup Rosenvinge: Gamle Danske Love V 534.) -- 
<sup>3</sup> Chr. IV's Policeyordnung f. Flensburg 1600. Corp. Statut. Slesv. II 295. 

S. 23. 
<sup>1</sup> Chr. V's Danske Lov 5-4-1 og 2. -- 
<sup>2</sup> Chr. IV's Reces 2-8-3. -- 
<sup>3</sup> Secher: Forordninger, Recesser o. s. v. 1558-1660 II 72-73. 

S. 24. 
<sup>1</sup> Kolderup Rosenvinge: Udvalg af Gamle Danske Domme IV 176-81. -- 
<sup>2</sup> N. K. S. no. 841. Folio S. 377. -- 
<sup>3</sup> N. K. S. no. 1363. b. Folio. -- 
<sup>4</sup> Morgengavebrev dat. København 16. Aug. 1661. N. K. S. no. 1363. b. Folio. -- 
<sup>5</sup> Udkast til Morgengavebrevet, dat. Enderupholm d. .. Aug. 1653. Danske Adelsbreve Fasc. 53. Rosenkrands. R. A. --
<sup>6</sup> "Copie af min Oration imod Henning Powisch d. 13. Oktbr. 1656, Anlangende min
Datter Ingeborg Parsbjergs Morgengavebrev." Afskrift i N. Jacobsens Samlinger. "Bryllup."

S. 25. 
<sup>1</sup> Henrik Podebusk's ændrede Morgengavebrev af 6. Juli 1633. N. K. S. no. 1363. b. Folio. 

S. 26. 
<sup>1/<sup> Kolderup Rosenvinge: Grundrids af den danske Retshistorie I (Kbhvn. 1832) § 77. -- 
<sup>2</sup> Kolderup Rosenvinge: Udvalg af Gamle Danske Domme I 15-16. -- 
<sup>3</sup> Samme Skrift I 49-51. -- N. K. S. no. 845. Folio. Dom no 196. -- 
<sup>4</sup> Kolderup Rosenvinge: Udvalg af Gamle Danske Domme III 165-74. -- 
<sup>5</sup> Reces af 1547 § 25. 

S. 27. 
<sup>1</sup> Den Koldingske Reces af 1558 § 36. -- 
<sup>2</sup> V. A. Secher: Forordninger, Recesser o. s. v. 1558-1660 II 160-61. 

S. 28. 
<sup>1</sup> Samme Skrift II 297. (Reces af 19. Juni 1582.) -- 
<sup>2</sup> Se f. Eks. en Viborg Landstingsdom herom. N. K. S. no. 845 Fol. Dom. no. 75. -- 
<sup>3</sup> V. A. Secher: Forordninger, Recesser o. s. v. 1558-1660 II 296-99. 

S. 29. 
<sup>1</sup> I Bestemmelser for Norge af 1591 kom det til at hedde endnu skarpere: "dersom Adelsmænd tager sig ufri Kvinder til Ægte, at han da, hvem det gør, maatte have forbrudt alt sit Arvegods og indsættes til hans næste Arvinger, Adelsmænd og Slægt. (Paus: Gamle Kongelige Forordn, o. Privileg. f. Norge III 428.) 

S. 31.
<sup>1</sup> Slange: Christian den Fjerdes Historie I 371-74. 

S 33.
<sup>1</sup> Fürstliche Constit. f. Ditm. 1600. Urkundenbuch zur Gesch. d. L. Dithmarschen: herausg. v. Michelsen. S. 377 -- 
<sup>2</sup> Archiv f. Staats- u. Kirchengesch. d. Herzogth; herausg. v. Michelsen u. Asmussen I (Kiel 1833) 101. -- 
<sup>3</sup> Nye Danske Magazin II 275. -- 
<sup>4</sup> I. H. Schlegel: Samlung z. Dänischen Geschichte II 2, 33. -- Jørg. Holst: Regiæ Nuptiæ Chr. V (Kbhvn. 1637) C. 2. -- 
<sup>5</sup> Kjøbenhavns Diplomatarium I 432. -- 
<sup>6</sup> Randers 

Vedtægt 1609. (Thottske Samling no. 1454. 4to.) § 62. -- 
<sup>7</sup> Nye Danske Magazin II 274. -- 
<sup>8</sup> Dr. Peder Palladius: En Visitatz Bog, udg. af Svend Grundtvig. S. 8. -- 
<sup>9</sup> Chr. IV's Norske Kirkeordning 1607. Paus: Gamle Kongelige Forordn. o. Privilegier, udg. f. Kongeriget Norge. III (1751) 485. -- 
<sup>10</sup> Dr. Peder Palladius: En Visitatz Bog, udg. af Sv. Grundtvig S. 36. -- 
<sup>11</sup> Urkundenbuch z. Geschichte d. L. Ditmarschen, herausg. v. Michelsen. S. 377. 

S. 34.
<sup>1</sup> Dr. Peder Palladius: En Visitatz Bog, udg. af Sv. Grundtvig. S. 36. 

S. 35. 
<sup>1</sup> Peder Palladius: Tractat til Provsterne 1553, aftrykt i hans Visitatsbog, udg.
af Sv. Grundtvig. S. 141. -- 
<sup>2</sup> Kirkehistoriske Samlinger IV 482. -- 
<sup>3</sup> N. Jesperssøn: Gradual. (Kbhvn. 1573.) S. 442. -- 
<sup>4</sup> Supplement til Christian III's Hist. (1779) I 184. -- 
<sup>5</sup> Chr. IV's Norske Kirkeordning 1607. Paus: Gamle Kongl. Forordn, o. Privil. for
Kongeriget Norge III 485. -- 
<sup>6</sup> Hamburg. Hochzeitordnung 1609. Zeitschrift d. Vereines f. hamburg. Gesch. I (Hamburg 1841) 550. -- 
<sup>7</sup> J. Allvin: Beskr. öfver Wästbo Härad i Jönköpings Län. (Jönköping 1846.) S. 201. Anm. 2. -- 
<sup>8</sup> N. Nicolaysen: Norske Magasin I 584. -- 
<sup>9</sup> Chr. IV's Policeyordn. f. Flensburg 1600. Corp. Statut Slesv. II (Schleswig 1795) 288. 

S. 36. 
<sup>1</sup> Nyt Hist. Tidsskrift V 185. -- N. Jacobsens Afskrift af Pastor A. P.
Perlestikkers Optegn. -- 
<sup>2</sup> Supplement til Chr. III's Hist. (Kbhvn. 1779.) I 184. 

S. 37.
<sup>1</sup> H. Rørdam: Kjøbenhavns Universitets Historie II 441. -- 
<sup>2</sup> Kirkehistoriske Samlinger III 696. -- Kallske Haandskriftsamling no. 524. 4to. -- 
<sup>3</sup> Se f. Eks. Niels Jesperssøn: Gradual. (Kbhvn. 1573.) S. 441. -- Præsten Johan Severini Haandbog 1574. Thottske Haandskrift Samling no. 99. 4to. -- Brudetalerne i Kallske Haandskrift Samling no. 524. 4to. -- 
<sup>4</sup> Quarta concio sponsalis i Kallske Haandskrift Samling no. 524. 4to. --
<sup>5</sup> Chr. Matthias: actus copulationis. (Kbhvn. 1637.) 4to. S. 114. -- Jens  Lauritsøn Wolf: Encomion regni Daniæ. (Kbhvn. 1654.) S. 209. 

S. 38.
<sup>1</sup> Randers Vedtægt 1609. Thottske Haandskrift-Samling no. 1454. 4to. -- 
<sup>2</sup> Verordn. f. Flensburg. 23. Februar 1722. Corp. Statut. Slesvicensium II Schleswig 1795) 328. -- 
<sup>3</sup> C. C. Lorentzen: Et Bondebryllup i Sundeved. Dansk Maanedsskrift, udg. af M. G. G. Steenstrup 1859 II 361. -- 
<sup>4</sup> H. F. Feilberg: Fra Heden (Haderslev 1863). S. 97. --
<sup>5</sup> Uddrag af Biskop Jens Bircherods hist. biogr. Dagbøger ved Chr. Molbech. S. 499. 

S. 39.
<sup>1</sup> Andr. Jonæ: Thesaurus epistolicus (Sthlm. 1619). 4to. 4de Bog. S. 48. -- 
<sup>2</sup> Petter Dijkman: Antiqvitates Ecclesiasticæ (Sthlm. 1703). S. 317-18. -- 
<sup>3</sup> Sv. Bælter: Hist. Anm. om Kyrko Ceremonierna. 2. Upl. (Sthlm. 1783). S. 531. -- 
<sup>4</sup> J. J. Öller: Beskr. öfwer Jemhögs Sochn i Blekinge (Wexiö 1800). S. 240. -- 
<sup>5</sup> N. Lovén: Folklifwat i Skytts härad. 2. Upl. (Lund 1868). S. 145. -- 
<sup>6</sup> At dette senere i flere Egne er blevet Skik ogsaa blandt Bønder, kan ses f. Eks af J. Allvin: Beskrifn. öfv. Wästbo Härad i Jönköpings Län (Jonkoping 1846). S. 200-1. 

S. 40.
<sup>1</sup> H. J. Schlegel: Samlung zur Dänischen Geschichte II 2, 32. 

S. 41.
<sup>1</sup> Nærværende Skrift XI 266-67. 

S. 42.
<sup>1</sup> Præsten i Aalborg, Christierni Stephani, Optegnelser. Anno 1591 den 13. Juni:
Oc bleff szame tiidt tho enfoldige præster, -- som vor baade giester -- aff nælder noget
brendt, -- dog icke møget skendt. -- Huilchet di dog vedder giorde -- szaa møget, som di
torde, -- at di, perlamenten begønte, -- then leg ickj ønte -- och slemelig forløb platzen. -- Saadan ende foer tratzen. G. K. S. no. 2355. 4to. -- 
<sup>2</sup> Mester Jakob Madsens Visitatsbog, udgivet af A. Crone. S. 57. 

S. 43.
<sup>1</sup> Hegelunds Calenderoptegnelser, efter Afskrift af N. Jacobsen. -- 
<sup>2</sup> En ypperlig Samling af Epithalamier findes paa det store kongelige Bibliothek i København i den Hjelmstjerne-Rosenkroneske Samling. 4to. no. 3648-3872, og folio passim. -- 
<sup>3</sup> H. W. Laurembergs fire Skjæmtedigte, udg. af J. Paludan. S. 102. -- 
<sup>4</sup> B. Whitelockes Dag Bok över des ambassade til Sverige 1653-54 (Upsala 1777). S. 146. -- 
<sup>5</sup> A. A. v. Stiernmann: Förordn. ang. Sweriges Commercie, Politie oc Oeconomie III 240 og 269. 

S. 44.
<sup>1</sup> H. Rørdam : Kjøbenhavns Universitets Historie IV 181-82, 207-9, 268-69. -- 
<sup>2</sup> Ny kirkehistoriske Samlinger V 114-15. 

S. 45. 
<sup>1</sup> Acta Consistorii 9. Juli 1627. N. K. S. 755 b. Folio. III Bind. -- 
<sup>2</sup> Acta Consistorii 13. Novbr. 1641. N. K. S. no. 755 b. Folio. III Bind. -- 
<sup>3</sup> Acta Consistorii 1. Decbr. 1652 N. K. S. no. 755 b. Folio IV Bind. 

S. 46. 
<sup>1</sup> Joh. Lauremberg Scherzgedichte, herausg. v. Lappenberg (Stuttg. 1861). S.
235 Anm. -- 
<sup>2</sup> H. W. Laurembergs fire Skjæmtedigte, udg. af J. Paludan. S. 100-1. -- 

<sup>3</sup> Amaranthes: Frauenzimmer Lexikon (Lpzg. 1715). S. 258. "Brautsuppe" saaledes plejer man nogle Steder at kalde de lystige og spøgefulde Carmina, som man uddeler ved Bordet den anden Bryllupsdag. 

S. 47. 
<sup>1</sup> Thottske Manuskript-Samling no. 1524 4to. S. 177, 274, 292, 293, 294. --
Collectio carminum variorum. P. 3. no. 2, 9 og 22, St. kgl. Bibi. -- Damianus Johannis:
Bryllupsdigt ved M. OL Chr. Luxdorphs Bryllup med Jomfru Dorothea Erici Torms (Hafniæ 1669). 4to. -- Bryllupsdigt til Købmand i Helsingør Robert Tihe (Kbhvn. 1670). Folio. -- Tidsfordriv til Eggert Hansøns Kgl. M. Rejsebagers Bryllup (Kbhvn. 1671). -- N. Jacobsens Saml. "Bryllup". -- 
<sup>2</sup> F. Eks. "Damernes Spærlagens Prædiken, anden Dagen, om den dorleflede Brudeseng". -- "Mødommens Gravskrift paa Sengestolpen". Bryllupsdigt til Peder Hansen Horsens o. s. v. 1672 25 Novbr. (Kbhvn.) 4to Hjelmstjerne-Rosenkroneske Samling no.3742. -- "Brudens Planete-Bog, Planeret i Brudgommens Perse". N. K. S. no. 819. 4to. -- 
<sup>3</sup> Se f. Eks. A. Bordings Brudedigt til Vitus Bering og Gjertrud Jørgensdatter (Kbhvn. 1663), til Jørgen Reitzer og Anna Fabricia 1663, til David Melvin og Margrethe Jacobsdatter 1665, til Jacob Søfrensøn og Rebecca Bechten 1665, til Frederich Gise og Margrethe Elizabeth Schønbach 1665, til Didrik Schult og Jfr. Armgaard Sophia af Gabel 1669, til Johan Stoltenfod og Barbara Beeltey o. s. v., o. s. v. And. Bordings Danske og Latinske Vers 1643-1677. St. Kgl. Bibl. -- 
<sup>4</sup> Collectio carminum variorum. P. 3. no. 4. -- 
<sup>5</sup> Collectio carminum variorum. P. 3. no. 4. 

S. 48.
<sup>1</sup> N. K. S. no. 819 b. 4to. S. 113. -- 
<sup>2</sup> N. K. S. no, 355, Fol, III 151. -- 
<sup>3</sup> Trykt i København 1700. 4to. -- 
<sup>4</sup> P. Rhode: Haderslevs Amts Beskr. 1775. S. 395. -- 
<sup>5</sup> C. v. Weber i Archiv f. Sächsich. Geschichte IX 199. -- Fleischer: Der Irländischer Robinson (Copenh. 1755). 8vo. S. 107 -- Ifølge velvillig Meddelelse fra Prof. Kristoffer Nyrop kan Gaadeformen forfølges tilbage til den italienske Digter Strapparola i det 16de Aarh. I hans Nuits facetieuses, trad. p. Pierre Larivey I-II 1572 anvendes den ofte, dog med den Ejendommelighed, at det obscøne Indhold stadigt dækkes ved en bortforklarende Løsning. -- 
<sup>6</sup> Cum ducit amator -- Formosam in thalamos nympham, si carmina desint, -- Nocte jacet tota tenuis sine robore nervus, -- Non magis arrecto quam Nestoris hernia collo. --
Carminibus dictis generosæ semina prolis -- Sponsa capit. J. Lauremberg Scherzgedichte,
herausgeg. v. Lappenberg (Stuttgart 1861. S. 80. 

S. 50. 
<sup>1</sup> O. Lund: Uddrag af Pennetegninger fra Vestjylland. S. 138-41. Haandskrift.
-- Samme Forfatter: Bygningsmaaden i Vestjylland. Haandskrift i Store Kgl. Bibliothek. --
<sup>2</sup> Abrahamson, Nyerup og Rahbek: Udvalgte Viser fra Middelalderen III 115. -- 
<sup>3</sup> Samme Skrift IV 181. 

S. 51. 
<sup>1</sup> Samme Skrift I 269. -- 
<sup>2</sup> Reces af 31. Maj 1586. (V. A. Secher: Forordn., Recesser o. s. v. 1558-1660 II 445.) -- 
<sup>3</sup> Forordn, af 30. Juni 1603. (V. A. Secher: Forordn., Recesser o. s. v. 1558-1660 III 159.) -- 
<sup>4</sup> Vnge Karlis oc Drengis Speiel, vdsæt paa Danske aff Rasmus Hansen (Reravius). (Kbhvn. 1571.) Bl. J. 5. -- 
<sup>5</sup> Sønderjylland og Holsten: Joh. Adolphs Oran. von Kleiaung etc. 1601 (Schlesw. 1605). Bl. C. 3. -- Chr. IV's Policeyordn. 27. Septbr. 1636 f. Slesv. u. Holst (Glückstadt 1636). Bl. F. -- Gotland: 28. Maj 1606. O. W. Lemke: Visby Stifts Herdaminne (Örebro 1868). S. 498. -- 
<sup>6</sup> Hans's almindelige Købstadsret og Chr. II's verdslige Lov Cap. 53 og gejstlige Lov § 129. (Kolderup-Rosenvinge: Gl. Danske Love IV 61 og 102, V 533.) -- Chr. II's Privilegier for Købstæder i Sjælland o. s. v. (Danske Magazin III 302.) -- Chr. II's Stadfæstelse af Malmøe Privilegier. (Suhm: Nye Saml. til den danske Hist. II 2, 142.) -- Fr. I's Forordn, o. Adelens Klædedragt m. m. 1528. (Danske Magazin V 76.) -- Chr. III's Reces 1537 § 15. (Kolderup Rosenvinge: Gl. Danske Love IV 180.) -- Chr. III's Reces 1539 § 12, 1557 § 4, 1558 S 69. -- Frederik II's Reces af 31. Maj 1586 § 4. -- Chr. IV's Forordn. af 30. Juni 1603 § 4 og 6. April 1610 § 4. -- Reces af 31. Marts 1615 § 5. (V. A. Secher: Forordn., Recesser o. s. v. 1558-1660 I 48-49, II 445, III 159, 276 og 444.) -- Bergen 1552. (Norske Magasin I 585.) - Flensborg 1610. (Corp. Statut. Slesv. II 288.) -- København 1610. (Kbhvns. Diplomatarium I 585.) -- Forordn. af 1. Maj 1624 § 15, af 16. Juni 1642 § 7, af 24. Septbr. 1651, af 11. Juni 1654 og 4. Novbr. 1655. -- 
<sup>7</sup> J. Allvin: Beskrifn. öfver Wästbo Härad i Jönköpings Län. (Jönkøp. 1846.) S. 200. 

S. 52.
<sup>1</sup> C. Hansteen: Rejse-Erindringer (Christ. 1859). S. 14. -- 
<sup>2</sup> Afskrift i Dokumenter til Klevenfelds Stamtavler (Hak Ulfstand). R. A. -- 
<sup>3</sup> H. Hofberg: Nerikes gamla Minnen (Örebro 1868). S. 202. -- 
<sup>4</sup> Thottske Haandskriftsamling no. 1719. 4to. (Delvis 


aftrykt i Folkevennen. Kristiania 1859.) -- 
<sup>5</sup> H. F. Hjorthøy: Beskr. over Gulbransdalen (Kbhvn. 1785). I 142. 

S. 53.
<sup>1</sup> Petter Dass's Nordlands Trompet, udg. af A. E. Eriksen (Krist. 1873). S.
62-63. -- 
<sup>2</sup> Nærværende Skrift V 22-25. -- 
<sup>3</sup> Se f. Eks. Skibsartiklerne af 26. August 1589, i hvilke den strænge Bestemmelse fornyes: "Skal Ingen gives varmt Øl om Morgenen, ej heller Brød blødt i Øl, undtagen den, der er syg." Dette var blevet tilladt i Skibsartiklerne af 20. Juli 1563 (Tegn o. alle Lande) og tillodes atter i Skibsartiklerne af 14. Maj 1595. (Sjæll. Regist.) -- 
<sup>4</sup> En Visitatz Bog aff Doct. Petro Palladio, udgivet af Svend Grundtvig. S. 130 og 141. 

S. 54. 
<sup>1</sup> Unge Karlis oc Drengis Speiel, vdsæt paa Danske af Rasmus Hanssøn (Reravius).
(Kbhvn. 1571.) Bl. I 4. 

S. 55. 
<sup>1</sup> Peder Lolles Saml. af danske og latinske Ordsprog, udg. af R. Nyerup (1828) no. 305. -- 
<sup>2</sup> En Visitatz Bog af Doct. Petro Palladio, udg. af Sv. Grundtvig. S. 79. --  
<sup>3</sup> Svenska Folkets Seder etc. (Sthlm. 1846.) S. 132. (Svegs Sogn i Herjedal.)

S. 57. 
<sup>1</sup> Om Skuespil i Norden i det 16de Aarhundrede se Th. Overskou: Den danske
Skueplads I 1-101. -- S. Birket Smith: Djævelen og Narren i det gamle danske Skuespil
(Danske Samlinger II 3, 219-96) samt Fortalerne til de af ham udgivne enkelte Skuespil
(ovennævnte Afhdl. samt de indtil 1883 skrevne Fortaler er samlede i et selvstændigt Skrift: "Studier paa det gamle danske Skuespils Omraade"). -- J. Paludan: Om Dramets
Udvikling i Danmark. (Historisk Tidsskrift V 2, l-38.) -- H. J. Huitfeldt: Christiania
Theaterhistorie (Kbhvn. 1876). S. l-49. -- G. Ljunggren: Svenska Dramat intill slutet af sjuttonde århundradet (Lund 1864). S. 135-214. -- Sveriges dramatiske litteratur till och med 1875. Bibliografi af G. E. Klemming. (Sthlm. 1863-79.) -- 
<sup>2</sup> Nærværende Skrift VII 139-40. --
<sup>3</sup> Hieronimus Justesen Ranch's danske Skuespil, udg. af S. Birket-Smith. S. 20. -- 
<sup>4</sup> S. Birket-Smith: Djævelen og Narren i det gamle danske Skuespil. (Danske Samlinger II 3, 219-296.) 

S. 58.
<sup>1</sup> Comoediæ mihi optime placent apud Romanos, quorum principalis status fuit, ut juventutem ad conjugia incitarent. Nam politiæ non possunt stare sine conjugio. Ideo homines illi ingeniosi optime juventutem comoediis tanquam picturis ad conjugia sollibitabant. Scortationes enim et coelibatus sunt pestes reipublicæ. M. A. Lauterbachs
Tagebuch 1538, die Hauptquelle der Tischreden Luthers, herausg. v. Seidemann. (Dresden
1872.) S. 89. -- 
<sup>2</sup> Nærværende Skrift X 67-77. -- 
<sup>3</sup> In cæmeterio, tanquam loco perquam commodo ... Terpager: Ripæ Cimbricæ p. 361. Skuespil paa Kirkegaarden omtales udtrykkeligt i Ribe (J. Kinch: Ribe Bys Historie og Beskrivelse II 535 og 762), Helsingør (Histor. Tidsskrift 503), Bergen (Norske Magasin I 212 og 433). 

S. 59. 
<sup>1</sup> Ny kirkehistoriske Samlinger II 464 og 473. -- 
<sup>2</sup> Se f. Eks. Tobiæ Komedie, udg. af S. Birket-Smith. S. VI-VII med Anm. 1. -- 
<sup>3</sup> For Ribes Vedkommende se f. Eks. J. Kinch: Ribe Bys Historie og Beskr. II 761-65, hvor Datoerne anføres efter Hegelunds Almanakoptegnelser. -- 
<sup>4</sup> Isaac Pederssøn: En liden Comedie, Som Ageris aff en Person (kaldis Venlig Forening) .... Oc er paa Erlig oc Velfornufftig Suend, Johan Willemssøn, sampt dydelig Mø, Ingeborg Frederichs Daatter, deris Høytids dag, dennem til ære agerit. 1596. 4to. -- 
<sup>5</sup> Terpager: Ripæ Cimbricæ p. 361. -- 
<sup>6</sup> Erik Erickssøn Broby: Den Gudfryctige Tobiæ Giffftefær, stilet til Flemming Vlfeldt oc Jomfr. Annæ Elizabeth von Grøben, Huis Bryllups Høytid skal angaa til Kiøbenhaffn d. 26. April 1635. (Hjelmstjerne-Rosenkroneske Saml. 8vo. no. 3450. Slutningen fra Bl. E. mangler.)

S. 60. 
<sup>1</sup> Herom udgangne Breve findes i Sjællandske Tegnelser 19. Marts og 20. Maj 1634. Om selve Balletten og dens Udførelse se S. Birket-Smith: Leonora Christina Grevinde Ulfeldts Historie I 69 og XXX-XXXI. -- 
<sup>2</sup> Jørgen Holst: Regiæ Nuptiæ Christiani Vti (København 1637.). Bl. C 3-D 2. -- 
<sup>3</sup> Caroli Ogerii Ephemerides. (Lutet. Paris. 1656.) p. 96. 

S. 62.
<sup>1</sup> Niels Vlffstandt til Fru Grette Brydske til Ttofftteholm. Dat. Kbhvn. 4. Aug.
1574. Orig. Adelsbreve. Fase. 58. Ulfstand. (Aftrykt i Vedel Simonsen: Familie-Efterretn.
o. d. danske Ruder II 140.)  -- 
<sup>2</sup> De 4 Regeringsraader til Casper Marckdaner, dat. Kbhvn. 1. Juli 1592.   Orig. Adelsbreve. Fasc. 46. Markdaner. (Trykt i Danske Magazin V 123.) --
<sup>3</sup> Samlinger til Fyens Historie og Topographie VI 324. -- 
<sup>4</sup> Nyt historisk Tidsskrift V 142. --  
<sup>5</sup> H. Rørdam : Kjøbenhavns Universitets Hist. II 658. 

S. 63.
<sup>1</sup> Fr. II's Reces om Bryllupper blandt Adelen. 31, Maj 1586 no. 5. (Forordn.,
Recesser o. s. v. 1558-1660, udg. ved V. A. Secher. II 446.) 


S. 64. 
<sup>1</sup> Forordn. af 6. April 1610 om borgerlige Bryllupper. -- Forordn. af 1. Juli 1619. -- Acta Consistorii 27. Septbr. 1622. (N. K. S. no. 755. b. Folio.) -- Reces af 1643. (Kolderup Rosenvinge: GI. D. Love IV 455.) -- Sjæll. Tegnelser 24. Septbr. 1651. -- 
<sup>2</sup> Helsingørs Kæmnerregnskab 1598-99: "Radhussis trappen att forbedr i emod w. Peder Mundts Welkom, hand haffde kon. maytt. till giest. iiij Sk." (N. Jacobsens Afskrift). -- 
<sup>3</sup> De  curriculo vitæ Sigvardi Grubbii. Ulldallske Haandskrift-Samling no. 449. 4to. S. 142. (Trykt i Danske Magazin IV 4, 14.) -- 
<sup>4</sup> Nyerup og Rahbek: Udvalgte Danske Viser fra Middelalderen IV 201. 

S. 65.
<sup>1</sup> Nye kirkehistoriske Samlinger V 360. -- 
<sup>2</sup> Ny kongl. Samling no. 393. 8vo. 27. August. -- 
<sup>3</sup> De curriculo vitæ Sigvardi Grubbii. Uldallske Haandskrift-Saml. no. 449. 4to.
S. 266. -- Propter invaletudinem meam non potui comiteri filium meum Bosseholmiam ad
domi-ductionem filiolæ meæ charissimæ. (Oversat af H. Rørdam i Danske Magazin IV 4, 79.) -- <sup>4</sup> O. Sperling: Historia vitæ. G. K. S. no. 3094. 4to. S. 175. -- Dr. med. Otto
Sperlings Selvbiografi, oversat i Uddrag af S. Birket-Smith. S. 47. -- 
<sup>5</sup> Jens Bircherods Dagbog efter Afskrift af N. Jacobsen (ikke trykt i C. Molbechs Uddrag). 

S. 66. 
<sup>1</sup> H. C. Andersen i "Kun en Spillemand" I Del IV Kap. -- 
<sup>2</sup> N. Lovén: Folklifwet i Skytts härad. 2 Upl. (Lund 1868.) S. 146. -- H. P. Klinghammer: Minnen från Åren 1829-39. (Helsingborg 1841.) S. 52. -- 
<sup>3</sup> Danske Magazin IV 4, 14. -- 
<sup>4</sup> N. Lovén: Folklifwet i Skytts härad. 2. Upl. (Lund 1868.) S. 146. -- 
<sup>5</sup> J. M. Thiele: Danmarks Folkesagn III. S. 31. No. 135. -- 
<sup>6</sup> N. Lovén: Folklifwet i Skytts härad. 2 Upl. (Lund 1868.) S. 146. -- 
<sup>7</sup> C. M. C. Kvolsgaard: Spredte Træk af Landbolivet. 1891. S. 132-33. 

S. 67.
<sup>1</sup> Nærværende Skrift IX 165. 

S. 68. 
<sup>1</sup> Nic. Helvaderi Formular Bog. (Kbhvn. 1625.) Bl. F. 2. -- 
<sup>2</sup> Joh. Loccenii Antiquitates Sveo-Gothicæ (Upsaliæ 1670) p. 153. -- 
<sup>3</sup> Kallske Haandskrift-Samling no. 524. 4to. Slutnings-Partiet: "Collationes quædem utiles." Secunda. -- 
<sup>4</sup> Rentemester-Regnskab 1614. Efter A. Petersens Collectanea. -- 
<sup>5</sup> Chr. IV's Policeyordn. 27. Septbr. 1636 f. Slesv. u. Holst. (Glückstadt 1636.) Bl. B. 3, C 1 og 3. 

S. 77.
<sup>1</sup> Aristofanes's Tale i Platos Symposium. 

S. 81.
<sup>1</sup> 1. Corinthier Brev 7, 1 og 7. 

S. 82.
<sup>1</sup> Dette og alle de følgende Ord af Luther er -- saafremt ikke anden Kilde anføres -- af hans "Predigt von ehelichen Leben". (Wittenberg 1522, 4to, der senere ogsaa
udkom paa Latin. Optrykt i Dr. Martin Luthers sämmtliche Werke (Irmischer) XX, 57-58. 

S. 85. 
<sup>1</sup> Dette og de nærmest efterfølgende to Stykker er fra "Predigt vom Ehestande",
holdt af Luther d. 4. August 1545 i Merseburg ved Domdekant Sigismund v. Lindenaus Bryllup. Genoptrykt i Dr. Martin Luthers sammtliche Werke (Irmischer) XX, 45-56. 

S. 91. 
<sup>1</sup> Dette og de to følgende Stykker er af "Predigt vom Ehestande" 1545. Luthers
sämmtliche Werke (Irmischer) XX, 55-56. 

S. 103. 
<sup>1</sup> Corpus Reformatorum: Philippi Melanchtonis opera quæ supersunt omnia ededit C. G. Bretschneider. 4to. II (Halie Saxonum 1835) 526. De digamia regis Angliæ 27/8 1531. "Quid autem, si utilitas publica propter successionem hæredis suadet coniugium novum, ut accedit in casu regis Angliæ, ubi publica utilitas totius regni suadet novum coniugium ? Hic. respondeo: "Si vult rex successioni prospicere, qvanto satius est, id facere sine
infamia prioris conjugii. Ac potest id fieri sine ullo periculo conscientiæ cujuscunque aut famæ per polygamiam. Etsi enim non velim concedere polygamiam vulgo, dixi enim supra nos non ferre leges, tamen in hoc casu propter magnam utilitatem regni, fortassis etiam propter
conscientiam regis ita pronuncio: Tutissimum esse regi, si ducat secundam uxorem, priore
non objecta, quia certum est, polygamiam non esse prohibitam jure divino, nec res est omnino inusitata. Habuerunt multas conjuges Abraham, David et alii sancti viri, unde apparet, polygamiam non esse contra jus divinum." -- 
<sup>2</sup> Adolf Hausrath: Kleine Schriften religionsgeschichtliches Inhalt (Leipzig 1883) 239. -- 
<sup>3</sup> M. Luthers Briefe, Sendschreiben u. Bedenken, gesammelt von de Wette II (Berlin 1826) 459. Ego sane fateor, me non posse prohibere, si quis plures velit uxores ducere, nec repugnat sacris scripturis, verum tamen apud Christianos id exempli nollem introduci, apud quos decet etiam ea intermittere, quæ licita sunt, pro vitando scandalo et pro honestate vitæ, quam ubique Paulus exigit. -- 
<sup>4</sup> Luthers Brev af 28. November 1526. M. Luthers Briefe, Sendschriben u. Bedenken, gesammelt von de Wette una Seidemann VI (Berlin 1856) 79-80. 

S. 105.
<sup>1</sup> Corpus Reformatorum. Philippi Melanchthonis opera, quæ supersunt omnia 


edidit C. G. Bretschneider. 4to. III (Halis Saxonum 1836). 851. -- 
<sup>2</sup> M. Lenz: Briefwechsel Landgraf Phillpp's des Grossmuthigen von Hessen mit Bucer. I (Leipzig 1880). 361. (Pablicationen aus den preussischen Staatsarchiven V.) -- 
<sup>3</sup> M. Lenz: Briefwechsel Landgraf Philipp's o. s. v. I 71. Anm. 3. 

S. 106.
<sup>1</sup> Samme Skrift. S. 347 -- 
<sup>2</sup> Samme Skrift. S. 352-54 -- 
<sup>3</sup> Samme Skrift. S. 330. Anm. 2. -- 
<sup>4</sup> Samme Skrift. S. 330 og 354 -- 
<sup>5</sup> Corpus Reformatorum. Philippi Melanchthonis opera quæ supersunt omnia edidit C. G. Bretschneider. 4to. III (Halis Saxonum 1836). 851-56. -- 
<sup>6</sup> Niedner's Zeitschrift für die historische Theologie XXII (Hamburg u. Gotha 1852). 266-70. (H. Heppe: Urkundliche Beiträge zur Geschichte der Doppelehe des Landgrafen Philipp v. Hessen.) -- M. Luthers Briefe, Sendschreiben u. Bedenken gesammelt von de Wette u. J. K. Seidemann VI (Berlin 1856). 239-44. -- Corp. Reformator. Philip Melanchthoni opera ed. Bretschneider III 856-63. 

S. 109. 
<sup>1</sup> M. Lenz: Briefwechsel d. Landgraf Philipp's mit Bucer I 356. -- 
<sup>2</sup> Samme Skrift I 357-58. -- 
<sup>3</sup> Corp. Reformatorum. Phil. Melanchtonis opera, ed. Bretschneider. 4to. III (Halis Saxonum 1836) 864. -- 
<sup>4</sup> M. Lenz: Briefwechsel Landgraf Philipp's mit Bucer I 358-59. -- 
<sup>5</sup> Om disse og de følgende Begivenheder se M. Lenz: Briefwechsel Landgraf
Philipp's mit Bucer I 330-33. 

S. 110.
<sup>1</sup> M. Lenz: Brifwechsel Landgraf Philipp's mit Bucer I 359-60. -- 
<sup>2</sup> At de blev overraskede med Brylluppet, kunde fremgaa af, hvad Landgreven lod dem meddele ved deres Ankomst. (Samme Skrift S. 360-61.) At det hele var en aftalt Komedie kunde stemme med, at de jo faktisk alle mødte om end tilsyneladende i andet Hverv. -- 
<sup>3</sup> Niedner's Zeitschrift f. d. historische Theologie XXII (Hamburg u. Gotha 1852) S. 272-74. --
<sup>4</sup> Samme Skrift. S. 274-75. 

S. 111.
<sup>1</sup> M. Lenz: Briefwechsel Landgraf Philips mit Bucer I 334. Anm. 5. --   
<sup>2</sup> Samme Skrift S. 361. -- 
<sup>3</sup> A. Lauterbach's Tagebuch auf das Jahr 1538, die Hauptquelle der Tischreden Luther's, herausgegeben von I. K. Seidemann (Dresden 1872). 197 Note. -- 
<sup>4</sup> M. Lenz: Briefwechsel Landgraf Philipp's mit Bucer etc. I 360. 

S. 112.
<sup>1</sup> A. Lauterbach's Tagebuch 1538 ed. Seidemann (Dresden 1872) Anhang 198. Note. -- 
<sup>2<8sup> M. Lenz: Briefwechsel Landgraf Philipp's mit Bucer I 362. -- 
<sup>3</sup> Smstds. -- 
<sup>4</sup> Hvor i det følgende intet særskilt Citat er anført, støtter Fremstillingen sig til M. Lenz: Briefwechsel Landgraf Philipp's mit Bucer I 336-91, II og III passim. 

S. 113.
<sup>1</sup> M. Lenz: Briefwechsel Landgraf Philipp's mit Bucer etc. I 381. -- 
<sup>2/<sup> Zeitschrift f. d. historische Theologie, herausgeg. v. Niedner XXII (Hamburg u. Gotha 1852) 275-79. 

S. 116. 
<sup>1</sup> Dr. Martin Luther's sammtliche Werke (Irmischer) XX 74. -- Samme Tankegang er, stundom næsten ordret, gentagen paa Dansk af Christiern Pedersen i "Om Troen og Kerlighed" 1531 (Chr. P.s Danske Skrifter, udg. af C. I. Brandt IV 416-17). 

S. 119.
<sup>1</sup> Lutheranernes Artikler paa Herredagen i København 1530  Art. 20 og 24. 

S. 120.
<sup>1</sup> Frants Vormordsen: En kort Forklaring og Forskel paa den evangeliske og papistiske Prædiken og Lærdom. 1531. Udg. af Holger Rørdam 1888. S. 25. -- 
<sup>2</sup> Peder Laurenssen: Malmøbogen, udg. af Holger Rørdam. Folio. 33. -- 
<sup>3</sup> Christiern Pedersens Danske Skrifter, udg. af C. I. Brandt IV 421. -- 
<sup>4</sup> Dette kan bl a. ses af Opmuntringen til de Præster, der af denne Grund lider Forfølgelse, i P Laurenssens Skrift: "En sand og ret Christen Undervisning", Malmøbogen, udg. af Holger Rørdam, Indledning S. XXXIII-XXXIV. -- Om de gifte Præster i Malmø se f. Eks. Ny kirkehist. Saml. II 183. -- 
<sup>5</sup> Torben Bildes Revers til Fr. I er trykt i Malmøbogen, udg. af Holger Rørdam, Indledn. XLVI. 

S. 121. 
<sup>1</sup> Poul Eliesens danske Skrifter, udg. af Secher. S. 430. -- 
<sup>2</sup> Peder Lolles Samling af danske og latinske Ordsprog, udg. af R. Nyerup 1828. No. 748, 838, 946, 1068. -- Peder Syv: Danske Ordsproge I 152, II 62-65. 

S. 122.
<sup>1</sup> H. Rørdam: Kjøbenhavns Universitets Hist. I 556. -- 
<sup>2</sup> Ny kirkehistoriske Samlinger I 37-38. -- 
<sup>3</sup> Holger Rørdam: Kbhvns. Univs. Hist. II 558-60. -- 
<sup>4</sup> Aktstykker o. s. v., udg. af Fyens Stifts literaire Selskab I (Odense 1841) 55. -- 
<sup>5</sup> Ny kirkehistoriske Samlinger I 347.

S. 123.
<sup>1</sup> Charles d'Ogier: Dagbok öfver dess resa i Sverige 1634 (Sthlm. 1828). S. 35.
--   
<sup>2</sup> Nærværende Skrift IX 31-32. -- 
<sup>3</sup> Peder Lolles Samling af danske og latinske Ordsprog, udg. af R. Nyerup, Nr. 541 og 954. -- Peder Syv: Danske Ordsproge I 16 og 85. 

II 65. -- 
<sup>4</sup> Car. Ogerii Ephemerides (Lut. Paris. 1656) p. 210. -- 
<sup>5</sup> Saml. til jydsk Historie og Topografi I 225. 

S. 124. 
<sup>1</sup> Ny kirkehistoriske Samlinger V 366-67 -- 
<sup>2</sup> Ny kirkehistoriske Samlinger V 354-55. 

S. 125.
<sup>1</sup> Ny kirkehistoriske Samlinger I 150. -- 
<sup>2</sup> Nyt historisk Tidsskrift V 184-85. -- 
<sup>3</sup> Dr. Otto Sperlings Selvbiografi, overs. af Birket Smith. S. 26. -- 
<sup>4</sup> Norske Magasin I 435-36. 

S. 126.
<sup>1</sup> Jacob Matthiesen: Ligprædiken over Niels Friis. 1654. 4to. Bl. F. 2. --
<sup>2</sup> Samlinger til jydsk Historie og Topogr. II 86. -- 
<sup>3</sup> Gamle Minder eller det Hammerum Herred, som forsvinder. (Herning 1889.) S. 54. 

S. 127. 
<sup>1</sup> Holger Rørdam: Kbhvns. Universitets Hist. II 441. -- 
<sup>2</sup> Saml. til jydsk Hist. og Topografi I 255-56. -- 
<sup>3</sup> Saml. til jydsk Historie og Topografi I 222. -- H. Rørdam: Kjøbenhavns Universitets Historie II 460. -- 
<sup>4</sup> Nyt hist. Tidsskrift V 189. -- 
<sup>5</sup> P. Edvardsen Friis: Skjelskør. S. 268. -- 
<sup>6</sup> Aktstykker, udg. af Fyens Stifts literaire Selskab II 55. Anm. 4. -- 
<sup>7</sup> H. Rørdam: Kjøbenhavns Universitets Historie III 607. -- 
<sup>8</sup> Suhm: Samlinger t. d. Danske Hist. I 2, 9-10. -- 
<sup>9</sup> H. Rørdam: Kjøbenhavns Universitets Historie II 592. -- 
<sup>10</sup> Vedel Simonsen: Bidrag til Odense Bys ældre Historie III 91. -- 
<sup>ll</sup> Norske Magasin I 322. -- 
<sup>12</sup> Norske Magasin I 353. -- 
<sup>13</sup> Norske Magasin I 324. 

S. 128. 
<sup>1</sup> Saml. til Fyens Hist. og Topogr. VI 30-31. -- Bloch: Den fyenske Gejstligheds Historie I 737. -- E. Pontoppidan: Danske Atlas III 445. -- 
<sup>2</sup> C. T. Engelstoft: Odense Byes Historie, 2. Udg. S. 214 Anm. -- 
<sup>3</sup> Peder Syv: Danske Ordsproge II 64. -- P. Lolles Saml. af danske og latinske Ordsprog, udg. af R. Nyerup, No. 258. -- 
<sup>4</sup> Biercherods Optegnelser. G. K. S. no. 2499. 4to. -- 
<sup>5</sup> Peder Syv: Danske Ordsproge I 88. -- 
<sup>6</sup> Peder Lolles Saml. af Ordsprog ved R. Nyerup no. 326, 607, 694 og 861. -- Peder Syv: Danske Ordsproge I 220 og 222. 

S. 129. 
<sup>1</sup> Peder Lolle o. s. v. no. 730, 892. -- Peder Syv o. s. v. I 86 og 215. --
<sup>2</sup> Hans Thomissøn Stege: Cleopatra, en historisk Tragedie. (Kbhvn. 1609.) Bl. D. -- 
<sup>3</sup> Peder Lolle o. s. v. no. 574, 672, 780, 781, 821, 823, 995. -- Peder Syv o. s. v. I 85, 211, II 65, 138-40. 

S. 130. 
<sup>1</sup> Peder Lolle o. s. v. no. 473, 883, 926, 1057. -- Peder Syv o. s. v. I 84-85.
II 62-65. -- 
<sup>2</sup> Peder Lolle o. s. v. no. 383, 476. -- Peder Syv o. s. v. I 216. -- 
<sup>3</sup> Sv. Bælter: Hist. Anmärkningar om Kyrko-Ceremonierna. 2. Upl. (Stkhlm. 1783.) S. 504. -- 
<sup>4</sup> Nyt historisk Tidsskrift V 189 og N. Jacobsens Udtog af det dér benyttede Haandskrift. 

S. 131. 
<sup>1</sup> Exhausto magno vitro vini ipsum consolabatur; nam erat nimis vetula. Maritus
consolationem admisit et pro ista vetula duxit juvenculam post aliquot menses. Curriculum
vitæ Sigvardt Grubbii. 1. December 1611. -- Danske Magazin 4de Række IV 36. -- 
<sup>2</sup> Jydske Folkeminder, saml. af E. Tang Kristensen II 337. 

S. 132. 
<sup>1</sup> Vnge Karlis oc Drengis Speiel. Udsæt paa Danske aff Rasmus Hanssøn (Kbhvn. 1571) Bl. Oi-Oij. -- 
<sup>2</sup> Af Skuespillet "Kortvending". Danske Samlinger I 231-32. 

S. 135. 
<sup>1</sup> Ny kirkehistoriske Samlinger V 43. -- Norske Rigsregistranter III 518-19. --
Theologisk Tidsskrift V (1841) S. 185. (Engelstoft.) -- For Norges Vedkommende se L. Daae: Gejstliges Kaldelse i den norske Kirke efter Reformationen (Chr. 1879) S. 32. -- 
<sup>2</sup> Theologisk Tidsskrift 5te Række II 179. (C. T. Engelstoft: Om Beskikkelse af Kirkens Tjenere). -- 
<sup>3</sup> Kirkehistoriske Samlinger II 246-51. 

S. 136. 
<sup>1</sup> Ny kirkehistoriske Samlinger V 453-57. -- 
<sup>2</sup> Jydske Tegnelser 23. August 1588. -- 
<sup>3</sup> I. F. Fenger: Kirkehist. Samlinger I 283. -- 
<sup>4</sup> Kirkehistoriske Samlinger 4de Række II 21-23. -- 
<sup>5</sup> L. Daae: Geistliges Kaldelse i den norske Kirke efter Reformationen. S. 34. -- <sup>6</sup> Historisk Tidsskrift 3dje Række III 136 Anm. 3. 

S. 137. 
<sup>1</sup> Kirkehistoriske Samlinger 4de Række II 22. -- 
<sup>2</sup> Kirkehistoriske Samlinger 3dje Række V 488-89. -- 
<sup>3</sup> Kirkehistoriske Samlinger II 191. -- 
<sup>4</sup> Holger Rørdam: Kjøbenhavns Universitets Hist. III 568 og 573. 

S. 138. 
<sup>1</sup> Samme Skrift II 560. -- 
<sup>2</sup> Samme Skrift III 607. -- 
<sup>3</sup> Fr. v. Raumer: Briefe aus Paris I 72. -- 
<sup>4</sup> Saml. til Fyens Hist. og Topogr. VI 29-31. -- Bloch: Den fyenske Gejstligheds Hist. I 737. -- 
<sup>5</sup> L. Daae: Norske Bygdesagn I 32, 44-45. -- 
<sup>6</sup> Danske Samlinger II 107. -- 
<sup>7</sup> Gjessing: Jubellærere II 2, 172. 

S. 139. 
<sup>1</sup> Budstikken VI (Chr. 1825) S. 576. -- 
<sup>2</sup> Kirkehistoriske Samlinger I 282-85. 


-- 
<sup>3</sup> Holger Rørdam: Kjøbenhavns Universitets Historie II 441. -- 
<sup>4</sup> Saml. til jydsk Historie og Topografi I 255. -- 
<sup>5</sup> Holger Rørdam: Kjøbenhavns Universitets Hist. III 613. --
<sup>6</sup> Samme Skrift II 460. 

S. 140. 
<sup>1</sup> Museum 1894 II 317-18. -- 
<sup>2</sup> Kirkehist Samlinger I 282-83. -- 
<sup>3</sup> Gamle Minder eller det Hammerum Herred, som forsvinder. (Herning 1889.) S. 54. -- 
<sup>4</sup> Eilert Sundt i Folkevennen (Christiania 1858) S. 395-96. 

S. 141. 
<sup>1</sup> Folkevennen (Chr. 1859) S. 38-40. -- 
<sup>2</sup> Nærværende Skrift I 120-26. -- 
<sup>3</sup> Christiern Pedersens Danske Skrifter, udg. af C. I. Brandt IV 421. -- 
<sup>4</sup> Peder Syv: Almindelige Danske Ordsproge I 209. -- 
<sup>5</sup> Niels Jespersen: Gradual. (Kbhvn. 1573.) S. 442-43. 

S. 142. 
<sup>1</sup> Danske Magazin 4de Række VI 338 og 341. 

S. 143. 
<sup>1</sup> Holger Rørdam: Kjøbenhavns Univ. Historie IV 378-79. -- 
<sup>2</sup> Dansk biografisk Lexikon VI 84. -- 
<sup>3</sup> Peder Syv: Alm. Danske Ordsproge I 85. -- 
<sup>4</sup> Nærværende Skrift VIII 147-51. -- 
<sup>5</sup> Samlinger til Fyens Historie og Topografi VI 30-31. -- 
<sup>6</sup> Kirkehistoriske Samlinger I 297-302. -- 
<sup>7</sup> Giessing: Jubellærere II 2, 150. -- 
<sup>8</sup> J. Kinch: Ribe Bys Historie og Beskrivelse II 206-7. 

S. 144.
<sup>1</sup> H. Rørdam: Kbhvns. Univ. Hist. III 568 og 573. 

S. 145. 
<sup>1</sup> L. v. Ranke: Deutsche Geschichte in Zeit der Reformation I 293. -- 
<sup>2</sup> Luther: Predigt vom ehelichen Leben. 1522. (Sämmtliche Werke ed. Irmischer XXI 71.) -- 
<sup>3</sup> Luther: Predigt vom Ehestande, gehalt. Merseburg 1545 (Sämmtl. Werke ed.  Irmischer XXI 55). 

S. 147.
<sup>1</sup> Danske Magazin III 95. 

S. 148.
<sup>1</sup> Kolderup-Rosenvinge: Grundrids af den danske Retshistorie § 163-65. -- 
<sup>2</sup> Samme Skrift § 163. -- 
<sup>3</sup> Peder Palladius: En Visitatz Bog, udg. af S. Grundtvig. S. 35. 

S. 150. 
<sup>1</sup> M. A. Lauterbach's Tagebuch 1538, die Hauptquelle der Tischreden Luther's,
herausg. v. Seidemann. (Dresden 1872.) S. 156. -- 
<sup>2</sup> Respondit Lutherus: Affen und Meerkatzen sunt monstrosa animalia, in quibus Sathan latet, neque cum illis lutentum etc. M. A. Lauterbach's Tagebuch 1538, die Hauptquelle der Tischreden Luther's, herausg. v. Seidemann. (Dresden 1872.) S. 110. 

S. 156. 
<sup>1</sup> Peder Palladius: En Visitats Bog, udg. af Svend Grundtvig. S. 94-95, 124-29. -- 
<sup>2</sup> Danske Magazin V 77. Smlgn. Forordn, af 1. Septbr. 1525 § 6-7. -- 
<sup>3</sup> Chr. III's Kjøbenhavnske Reces 1537. Cap. 7. -- 
<sup>4</sup> Kolderup-Rosenvinge: Udvalg af gamle danske Domme I 62, II 54. -- 
<sup>5</sup> Samme Skrift I 62. Anm. 1. 

S. 157. 
<sup>1</sup> Chr. III's Odenseske Reces. Cap. 3. -- 
<sup>2</sup> Holger Rørdam: Danske Kirkelove. 1536-1683. I 81. -- 
<sup>3</sup> Samme Skrift I 108. -- 
<sup>4</sup> Samme Skrift I 198, 259, 321. -- 
<sup>5</sup> Chr. III's Kjøbenhavnske Reces af 1537. Cap. 7. -- Chr. III's Koldingske Reces af 1558. § 60. -- 
<sup>6</sup> Forordninger, Recesser o. s. v. 1558-1660, udgivne af V. A. Secher I 184-85.
189-90. 

S. 158. 
<sup>1</sup> Den Kallundborgske Reces af 1576. § 12. -- 
<sup>2</sup> Danske Magazin VI 221-22. -- H. Rørdam: Danske Kirkelove II 310-12. -- 
<sup>3</sup> H. Rørdam: Kbhvns. Kirker og Klostere i Middelalderen. Tillæg S. 179. -- Fr. I's danske Registranter, udg. af K. Erslev og Mollerup. S. 58. -- 
<sup>4</sup> A. Huitfelds Krønike. 4to. VI 119. -- 
<sup>5</sup> Samlinger til jydsk Hist. og Topografi II 145. -- 
<sup>6</sup> Paus: Gl. kgl. Forordn. o. Privileg. for Kongeriget Norge. III 362. -- Om Oslo 1601 se Meddelelser fra det norske Rigsarkiv I 303. 

S. 159. 
<sup>1</sup> Kolderup-Rosenvinge: Gl. danske Love IV 108. -- 
<sup>2</sup> Danske Magazin V 253-54. -- 
<sup>3</sup> Ribe Skoleprogram 1844. (P. Adler: Efterretn. ang. Byen Ribe. 9de Saml.) S.
60-61. -- 
<sup>4</sup> Lunds Byregnskab 1635. Bilag 2. (Hans Mikkelsens Sag.) Skaanske Handlinger. R. A. -- 
<sup>5</sup> Fyenske Tegnelser 25. November 1635. -- 
<sup>6</sup> Danske Magazin V 253-54. --   
<sup>7</sup> Jac. Albretssøn: Vnderuisning om Børne Tuct. (Kbhvn. 1607.) F 7. 

S. 160. 
<sup>1</sup> Ny kirkehistoriske Samlinger II 505. -- 
<sup>2</sup> Paus: Gamle Kongelige Forordninger og Privilegier for Kongeriget Norge III 345-46. E. R.s Reces f. Bergen af 22/6 1562. § 5. -- 
<sup>3</sup> Kolderup-Rosenvinge: Gamle danske Love V 235. -- 
<sup>4</sup> Olaus Magnus: Historia de gentibus Septentrionalibus. Lib. XIV cap. 16. 

S. 161. 
<sup>1</sup> Sjællandske Tegnelser 13. Juli 1574. (Trykt i Forordn., Recesser etc. 1558-1660, udg. af V. A. Secher I 590). -- 
<sup>2</sup> Sjællandske Tegnelser 14. Juli 1574. Trykt smstds. --  
<sup>3</sup> Sjællandske Tegnelser 6. April 1582. (Trykt i Kbhvns. Diplomatarium IV 662-63 og Forordn., Recesser etc. 1558-1660, udg. af V. A. Secher II 256-57. -- 
<sup>4</sup> Sjællandske Tegnelser 17. Novbr. 1591. (Trykt i Kbhvns. Diplomatarium IV 705). -- 
<sup>5</sup> Sjællandske 


Registre 17. Juni 1587 -- 22. Juni 1592. -- 20. Novbr. 1594. (Trykt i Kbhvns. Diplomatarium
II 430-31, 473-74, 483-84). 

S. 162. 
<sup>1</sup> Kolderup-Rosenvinge: Udvalg af Gamle Danske Domme I 62-63. -- 
<sup>2</sup> Samme Skrift II 53-56. -- 
<sup>3</sup> Samme Skrift II 117. 

S. 163. 
<sup>1</sup> Viborg Landstingsdomme N. K. S. no. 845 Folio. Dom no. 191, 240, 254. -- G. K. S. no. 1137 Fol. Dom no. 189, 236, 250. -- Smlgn. Søren Skøttes Erklæring til Christoffer Gøye og Birgitte Bølle, dateret Gunderslevholm Mandag næst efter Søndag Reminiscere 1564, og Præsten Niels Olsens Erklæring til de samme, dat. Gunderslevholm St. Jacobi Dag 1567. Adelsbreve. Gøye. Fasc. 22 og 23. -- Smlgn. ogsaa Danske Magazin VI 54. Nye Danske Magazin II 268. -- 
<sup>2</sup> Anzeiger für Kunde der Deutschen Vorzeit 1855. S. 175. -- Neue Folge II 114. -- 
<sup>3</sup> Peder Palladius: En Visitatz Bog, udg. af Sv. Grundtvig. S. 48, 113. -- Smlgn. J. Kinch: Ribe Bys Hist. og Beskrivelse II 673. 

S. 164. 
<sup>1</sup> Jahrbücher f. d. Landeskunde d. Herzth. Schlesw. Holst. u. Lauenb. VI 381. -- 
<sup>2</sup> Se f. Eks. Pontoppidans Danske Atlas III 321. Krenkerup paa Laaland. -- 
Richardt og Becker: Prospekter af danske Herregaarde. Egeskov. -- Richardt og Liunggreen: Skaanske Herregaarde II. Tomarp. -- Orion, Maanedsskrift, red. af T. Becker, III 341. -- 
<sup>5</sup> j M. Thiele: Danmarks Folkesagn II 305-6. 

S. 166.
<sup>1</sup> Helsingørs Tingbøger. R. A -- Danske Magazin 3dje Række II 202, 213. --
Danske Samlinger 2den Række VI 305. -- Saml. t. jysk Hist. og Topogr. II 147-49. -- Kjøbenhavns Diplomatarium II 582. 

S. 167. 
<sup>1</sup> Les voyages de Mr. Des Hayes Baron de Covrmesvin en Dannemarc. (Paris 1684.) 12mo. S. 68. -- 
<sup>2/<sup> Samme Skrift S. 235. -- 
<sup>3</sup> Ny Kirkehistoriske Samlinger V 52. -- 
<sup>4</sup> Ny kirkehistoriske Samlinger V 55. -- 
<sup>5</sup> Se f. Eks. Odense Landemode 1568: Meretrices gravidæ, quæ aliunde advenerunt, a civitatibus et parochiis per civilem magistratum ejiciantur. Mnscr. Kall. 492. 4to. -- 
<sup>6</sup> Helsingørs Tingbog 1605. 

S. 168. 
<sup>1</sup> Nye kirkehistoriske Samlinger II 452. -- 
<sup>2</sup> Danske Magazin III 3, 190. -- 
<sup>3</sup> Skaanske Tegnelser 6. August 1596. -- 
<sup>4/<sup> Sjællandske Tegnelser 28. Maj og 22. Juni 1581. -- 
<sup>5</sup> Vedel Simonsen: Bidrag til Odense Bys ældre Hist. II 2, 133. -- 
<sup>G</sup> Norske Magasin I 201. -- 
<sup>7</sup> Smstds. S. 238. -- 
<sup>8</sup> Smstds. S. 401. 

S. 169. 
<sup>1</sup> Kjøbenhavns Universitets Bibl. Donatio variorum no. 15, 4to. 1) absolutio
publica. 2) absolutio Catharinæ Johannis Meermandtz a. 1580 in ecclesia Malmogiana.
Dominica Lætare. -- 
<sup>2</sup> H. Rørdam: Danske Kirkelove III 149. 

S. 171. 
<sup>1</sup> Den kongelige Bevilling dat. Odense Mandag post Matthæi 1554. (Uddrag trykt i Kancelliets Brevbøger 1551-55. S. 332) -- 
<sup>2</sup> Danske Samlinger I 358-59. --
<sup>3</sup> A. G. Ahlqvist: Karin Månsdotter. (Stockholm 1874.) S. 18-19. -- 
<sup>4</sup> Nye Danske Magazin III 60-61. -- 
<sup>5</sup> N. K. S. no. 845 Fol. no. 98. 

S. 172.
<sup>1</sup> Nærværende Skrift VIII 137-38. 

S. 173.
<sup>1</sup> Niels Hemmingssøn: Om Ecteskab. (Kbhvn. 1572.) Bl. Ccij. (S. 401). --
<sup>2</sup> Junge: Den nordsjællandske Landalmue. (1824.) S. 216-17. --  
<sup>3</sup> Niels Hemmingssøn: Om Ecteskab. 1572. S. 44. (Bl. C 7). 

S. 174. 
<sup>1</sup> Norske Samlinger I 208 og 210. -- 
<sup>2</sup> Kronborg Jordebog. Indtægter 1/5 1592-1/5 93. R. A. -- 
<sup>3</sup> Helsingborg Lensregnskab 1/5 1574-1/5 1575. R. A. -- 
<sup>4</sup> Norske Samlinger I 218. -- 
<sup>5</sup> Samme Skrift I 216-17. -- 
<sup>6</sup> Malmøhus Lensregnskab 1565 R. A. 

S. 175. 
<sup>1</sup> Malmøhus Lensregnskab 1/5 1579-1/5s 1580. R. A. -- 
<sup>2</sup> Malmøhus Lensregnskab 1/5 1582-1/5 1583. R. A. -- 
<sup>3</sup> Helsingborg Lensregnskab 1/5 1574-1/5 1575 R. A. -- 
<sup>4</sup> Vespenø Regnskab. 5. Juli 1586-24. Juni 1587. R. A. -- 
<sup>5</sup> Hübertz: Aktstykker til Bornholms Historie. S. 217. -- 
<sup>6</sup> Eske Brocks Dagbøger, udg. af Vedel Simonsen II 42. -- 
<sup>7</sup> Danske Magazin 3dje Række VI 239-40. -- 
<sup>8</sup> Niels Hemmingssøn: Om Ecteskab. (Kbhvn. 1572.) Bl. A 3 (S. 4-5). 

S. 176.
<sup>1</sup> Samme Skrift, Fortalen Bl. 4. -- 
<sup>2</sup> Samme Skrift Bl. A 4. 

S. 177.
<sup>1</sup> Kirkehistoriske Samlinger IV 469, 474, 489, 493. VI 369, 370. -- Odense
Landemode, især 1568, se Mnskr. Kall. no. 492. 4to. S 4, 5, 6 og 7. 

S. 178.
<sup>1</sup> Kirkehistoriske Samlinger VI 361-62. --    
<sup>2/<sup> Norske Magasin II 243. --
<sup>3</sup> Mnskr. Kall. 492. 4to. Se f. Eks. Odense Landemode 1587 absolutio § 6 og 7.    --
<sup>4</sup> Danske Samlinger V og VI Kirkebogen fra Nørborg paa Als. passim. 

S. 179. 
<sup>1</sup> H. Rørdam: Danske Kirkelove II 496. -- 
<sup>2</sup> Kirkehistoriske Samlinger VII 32, 35. -- 
<sup>3</sup> Mester Jakob Madsens Visitatsbog, udgivet af Crone. S. 174. 

S. 180. 
<sup>1</sup> Danske Samlinger V 278, 280, 281, 301 308, 328. -- 
<sup>2</sup> Ifølge haandskreven Tilføjelse i Johan Friis's (1689) Ekspl. af Peder Syvs Danske Ordsproge II S. 145. St. kgl. Bibl. 

S. 181. 
<sup>1/<sup> Missive til Superintendenterne dat. Kolding 11. Juni 1580 (Trykt i Danske
Magazin VI 221. -- Rørdam: Danske Kirkelove II 310-12. -- Secher: Forordninger 1558-1660. II 160-61). 

S. 182. 
<sup>1</sup> Reces af 19. Juni 1582. (Trykt i Forordninger o. s. v. 1558-1660, udg. af
Secher II 297). 

S. 183. 
<sup>1</sup> Jydske Tegnelser 2. September 1589. -- 
<sup>2</sup> Forordning af 31. Juli 1591. Danske Magazin III 118-19. Norske  Rigsregistranter III 202-3. -- 
<sup>3</sup> Efter en Afskrift af N. M. Petersen. N. K. S. no. 868 i. 4to. -- 
<sup>4</sup> Se f. Eks. hvorledes der fra oven tysses paa en Præst, der gør sin Pligt, Kirkehist. Samlinger IV 2, 26. 

S. 184. 
<sup>1</sup> Mester Jacob Madsens Visitatsbog, udgivet af Crone. S. 201 og 282. --
<sup>2</sup> Danske Magazin II 317. -- 
<sup>3</sup> Hist. Tidsskrift IV 6, 64-76. -- 
<sup>4</sup> Ny kirkehistoriske Samlinger VI 397-402. -- Chr. IV til Hans Resen, dat. Frederiksborg 18. Marts 1622. --
<sup>5</sup> Mester Jacob Madsens Visitatsbog, udg. af Crone. S. 174.

S. 185. 
<sup>1</sup> Det danske Kompagnies Laugs og Gilde Skraa 1582 § 34. Kjøbenhavns Diplomatarium VI 161. -- 
<sup>2</sup> § 20. Sv. Bring: Monum. Sean. S. 183. 

S. 187. 
<sup>1</sup> Skrivelse fra Biskop Jacob Madsen til Provsterne paa Lolland. Dateret Odense
20. Oktober 1588 ... "4. Gemenligen klages her, at somme af Præsterne skulle ... ligere
være udi Klædedragt, Adel og Hofmænd, med deres stakkede Kapper, Hatter, Snorer, Frendtser, udhugne Sko med Sølvtippe snoret ... Og udi Saadanne Klæder en Part stiger op i Prædikestolen." -- Thottske Samling no. 730 Fol. S. 300. 

S.  188.
<sup>1</sup> Original i Topografisk Samling. Jyderup. No 1. Den 9de Oktober 1561. 

S. 189. 
<sup>1</sup> Kolderup-Rosenvinge: Udvalg af gamle danske Domme II 321. -- 
<sup>2</sup> Kirkehistoriske Samlinger VI 610-14. Smlgn. III 18. 

S. 190. 
<sup>1</sup> Kirkehistoriske Samlinger VI 361. -- 
<sup>2</sup> Thottske Samling no. 730 Folio. S. 285. -- 
<sup>3</sup> A. Kall Rasmussen: Hist. topogr. Efterr. o. Musse Herred. S. 182-83. --
<sup>4</sup> H. Rørdam: Mag. Jørgen Jensen Sadolin. S. 109-10, 169-70. -- Kbhvns. Univ. Hist. II 196-97. -- 
<sup>5</sup> Kjøbenhavns Diplomatarium IV 613. -- 
<sup>6</sup> Thottske Samling no. 730 Folio. S. 223. 

S. 191.
<sup>1</sup> Sammesteds S. 292. -- 
<sup>2</sup> Kirkehistoriske Samlinger IV 506. -- 
<sup>3</sup> Acta consistorii 8. Aug. 1600. N. K. S. no. 755 b. Folio. -- 
<sup>4</sup> Jacob Madsens Visitatsbog. S. 208. --
<sup>5</sup> Jydske Tegnelser 12. April 1599. -- Edvardsen Friis: Skielskiør. S. 498.  --   
<sup>6/<sup> Fyenske Tegnelser 14. Aug. 1590. -- 
<sup>7</sup> Jydske Tegnelser 20. Novbr. 1593. -- 
<sup>8</sup> Jydske Tegnelser 13. Marts 1590. --   
<sup>9</sup> Sjællandske Tegnelser 30. Maj 1583. --   
<sup>10</sup> Jydske Tegnelser 16 Febr. 1594. -- H. Rørdam: Kbhvns. Univ. Hist. IV 708-9. --  
<sup>11</sup> H. Rørdam: Danske Kirkelove 1536-1683 I 478-79. -- Suhm; Samlinger til den danske Historie II 3, 2. 

S. 192. 
<sup>1</sup> H. Rørdam: Danske Kirkelove 1536-1683 II 299-300. -- Ny kirkehist. Samling IV 396-97. -- 
<sup>2</sup> Se f. Eks. Biskop Jens Nielssøns Visitatsbøger eller Absalon Pederssøns Kapitelsbog. -- 
<sup>3</sup> Charles d'Ogier: Dagbok öfver dess resa i Sverige 1634. (Stockholm 1838.) S. 9. 

S. 193.
<sup>1</sup> N. Hemmingssøn: Om Ecteskab 1572. S. 19-23. Bl. 3 -- B 4. 

S. 195.
<sup>1</sup> § 74. H. Rørdam: Danske Kirkelove 1536-1683 I 104. -- 
<sup>2</sup> Quod simplex scortatio [*c: naar kun den ene af Parterne er gift] non sit peccatum. Nic. Helvaderi Sylva Chronologica ined. 1584 p. 222. Efter N. Jacobsens Afskrift. -- 
<sup>3</sup> Ny kirkehistoriske Samlinger I 18. -- 
<sup>4</sup> Holger Rørdams Ord i Ny kirkehistoriske Samlinger III 615. -- 
<sup>5</sup> Ny kirkehist. Samlinger IV 385-86. 

S. 196. 
<sup>1</sup> Sammesteds S. 361. -- 
<sup>2</sup> H. Rørdam: Danske Kirkelove 1536-1663 II 300-302. -- 
<sup>3</sup> Fyenske Tegnelser 14. Aug. 1590. (Trykt i H. Rørdam: Danske Kirkelove II 481). -- 
<sup>4</sup> Jydske Tegnelser 12. April 1599. -- 
<sup>5</sup> Jydske Tegnelser 19. Marts 1590. Hertugen af Brunsvigs Forbøn. -- 
<sup>6</sup> Jydske Tegnelser 16. Februar 1594. -- H. Rørdam: Kbhvns. Univ. Hist. IV 708. 

S.  197.
<sup>1</sup> N. Hemmingssøn: Om Ecteskab 1572. S. 22-23. 

S. 199. 
<sup>1</sup> Forordn. af 6. April 1610, 12. Oktober 1617 og 27. Novbr. 1647. -- 
<sup>2</sup> Chr. IV til Jens Juul, dat. Kbhvn. 1. Juni 1633. -- 
<sup>3</sup> Forordn. om Kvindernes paa Holmen utilbørlige Skældsord. 4. Juli 1622. -- 
<sup>4</sup> Chr. IV til Kasper Markdaner, dat. Skanderborg 



11. Novbr. 1608. Sjæll. Tegn. -- 
<sup>5</sup> Chr. IV til Jens Juul, dat. Kbhvn. 1. Juni 1633. -- Chr. IV til Hans Markdaner, dat. Skanderborg 7. April 1634. Sjæll. Tegnelser. -- 
<sup>6</sup> Chr. IV til Kaspar Markdaner, dat. Skanderborg 11. November 1608. 

S. 201.
<sup>1</sup> Forordning af 12. Oktober 1617. 

S. 204. 
<sup>1</sup> A. Kall Rasmussen: Hist.-topogr. Efterr. o. Musse Herred. S. 135-36, 144-45. -- 
<sup>2/<sup> Suhm: Saml. t. d. Danske Historie I 1, 91. -- 
<sup>3</sup> Danske Magazin VI 180, 256 og 264. 

S. 205.
<sup>1</sup> Danske Magazin VI 191-92 og 4de Række I 133-34. -- 
<sup>2</sup> Ny kirkehistoriske Samlinger II 757-58. -- A. Kall Rasmussen: Musse Herred. S. 153. -- 
<sup>3</sup> (Sandvig): Christian III's Historie. Supplement. S. 110. 

S. 206.
<sup>1</sup> A. Kall Rasmussen: Hist. topogr. Efterr. o. Musse  Herred. S. 157. 

S. 207.
<sup>1</sup> A. Kall Rasmussen: Hist. topogr. Efterr. o. Musse  Herred. S. 166. 

S. 208. 
<sup>1</sup> Samme Skrift. S. 165. -- 
<sup>2</sup> P. Rhode: Saml. t. Laalands og Falsters Hist., udgivet af J. J. F. Friis. S. 51 -- 
<sup>3</sup> A. Kall Rasmussen: Hist. topogr. Efterr. o. Musse Herred. S. 161. -- 
<sup>4</sup> 1577. Thottske Saml. no. 730 Fol. S. 287. 

S. 209. 
<sup>1</sup> E. Pontoppidan: Annales ecclesiæ Danicæ III 393-97. 

S. 211. 
<sup>1</sup> Ny kirkehist. Saml. II 759. -- 
<sup>2</sup> Ny kirkehist. Saml. II 763-64. -- 
<sup>3</sup> Ny kirkehist. Saml. III 613-14. 

S. 212.
<sup>1</sup> A. Kall Rasmussen: Hist. topogr. Efterr. o. Musse Herred. S. 173-74. --
<sup>2</sup> Skrivelse fra Sophia Gyldenstjerne "til min hjertekære Fader, Hr. Moens". Udateret. Orig. Adelsbreve. Facs. 25. Gyldenstjerne. 

5. 213. 
<sup>1</sup> Beskrevet i ovennævnte Brev samt i Skrivelse fra Margrethe Urne til Hr.
Mogens Gyldenstjerne, dat. Maribo Kloster Tirsdag næst efter Flæskesøndag 1569. Orig.
Adelsbreve. Fasc. 59. Urne. 

S. 214. 
<sup>1</sup> Dette og det følgende er hentet fra Sophia Gyldenstjernes Skrivelse til Hr.
Mogens Gyldenstjerne, dat. Maribo Kloster næst før Helligtrekongersdag 1569. Orig.
Adelsbreve. Fasc. 26. Gyldenstjerne. 

S. 216.
<sup>1</sup> A. Kall Rasmussen: Hist. topogr. Efterr. o. Musse Herred. S. 174-81. 

S. 219.
<sup>1</sup> A. Kall Rasmussen: Hist. topogr. Efterr. o. Musse Herred.  S. 181. -- Hvor
i det følgende om Maribo Klosters Historie ingen anden Henvisning anføres, er dette Skrift Kilden. 

S. 220.
<sup>1</sup> Sjællandske Tegnelser 13. Novbr. 1582. 

S. 222. 
<sup>1</sup> Troels-Lund: Historiske Fortællinger, Tider og Tanker I, II Bog (Mogens
Hejnesøn). S. 133. 

S. 225. 
<sup>1</sup> Jahrbücher f. d. Landeskunde d. Herzogthümer Schleswig, Holstein und Lauenburg V 1-30. 

S. 228. 
<sup>1</sup> Peder Lolles Saml. af danske og latinske Ordsprog, udg. af R. Nyerup 1828. No. 694, 730, 805, 1052. -- P. Syv: Almindelige Danske Ordsproge I 215. -- 
<sup>2</sup> Imod Ecteskabs Dieffle, Fordansket af Nicol. Palladius. (1557.) (Lybæk 1596.) 12mo. Bl. f 6. --
<sup>3</sup> Samme Skrift. Bl. 7. -- 
<sup>4</sup> Peder Syv: Alm. Danske Ordsproge I 222. 

S. 230.
<sup>1</sup> V Akt, 2. Scene. Foersom's Oversættelse, omarbejdet af Lembcke. -- 
<sup>2</sup> Nicolaus Palladius: Det Hellige Ecteskabs Ordens Regle. (Kbhvn. 1557.) Bl. A v. 

S. 231.
<sup>1</sup> N. Palladius: Det Hellige Ecteskabs Ordens Regle. (Kbhvn. 1557.) Bl. A 8. --  
<sup>2</sup> N. Hemmingssen: Om Ecteskab. 1572. S. 200. -- 
<sup>3</sup> P. Adler: Efterr. ang. Byen Ribe. Ribe Skoleprogram 1844. 9de Saml. S.  71-72.  -- 
<sup>4</sup> Nærværende Skrift XI 262. 

S. 232.
<sup>1</sup> Niels Hemmingssøn: Om Ecteskab. 1572. Fortale. Bl. 2. -- 
<sup>2</sup> R. Hanssøn Reravius: Husfred. (1575.) (Kbhvn. 1634.) Fortalen. -- 
<sup>3</sup> N. Hemmingssøn: Om Ecteskab. 1572. S. 205. -- 
<sup>4</sup> J. F. Fenger: Kirkehist. Saml. I 282-83. 

S. 233.
<sup>1</sup> Museum. 1894. II 301-2. 

S. 234.
<sup>1</sup> N. Palladius: Imod Ecteskabs Dieffle. (1557.) (Lybæk 1596.) 12mo. Bl. e. v. --
<sup>2</sup> N. Hemmingssøn: Om Ecteskab 1572. S. 158-59. -- 
<sup>3</sup> N. Palladius: Imod Ecteskabs Dieffle. (1557.) (Lybæk 1596.) 12mo. Bl. g. 

S. 235.
<sup>1</sup> Rasmus Hanssøn Reravius: Husfred. (Kbhvn. [1575] 1634.) Fortalen. --
<sup>2</sup> N. Palladius: Imod Ecteskabs Dieffle. (1557.) (Lybæk 1596.) 12mo. Bl. D 7 og F 9. 

S. 236. 
<sup>1</sup> N. Hemmingssøn: Om Ecteskab. 1572. S. 350-52. -- 
<sup>2</sup> Samme Skrift. S. 346-47. 

S. 238.
<sup>1</sup> N. Palladius: Imod Ecteskabs Dieffle. (1557.) (Lybæk 1596.) 12mo, Bl. 

G og H 4. -- 
<sup>2</sup> Beskrivelse findes f. Eks. i Oeuvres de Brantome (Dames galantes des
cours) nouv. edit. (Paris 1787) III 112. -- Eksemplarer findes paa Rosenborg og i Paris
i Musée de l'Hôtel de Cluny. -- Hoffmanns Fundatser IV 605. -- 
<sup>3</sup> Olaus Wormius: Museum Wormianum. (Lugd. Batav. 1655.) Fol. S. 388. -- 
<sup>4</sup> Mnscr. Kall. No. 81. Fol. Hans Mikkelsens Diarium 4. Marts 1626, 16. og 17. Juni 1627. -- 
<sup>5</sup> Uxorem, omnium testimonio pudicam, suspectam haberet. (Ol. Worm. anf. Skr. S. 388). 

S. 239. 
<sup>1<sup> Hans Mikkelsens Diarium 18. Juli 1633. Mnscr. Kall. No. 81. Fol. -- Ol. Worm: Museum Wormianum. (Lugd. Batav. 1655.) Fol. S. 388. -- 
<sup>2</sup> Niels Hemmingssøn. Om Ecteskab. (Kbhvn. 1572.) S. 231-39. 

S. 240. 
<sup>1</sup> Nicol. Palladius: Det Hellige Ecteskabs Ordens Regle. (Kbhvn. 1557.) Bl. B. -- Joh. Spangenberg: Ecteskabs Ordens Speyel oc Regel (Kbhvn. 1608.) S. 52. 

S. 241. 
<sup>1</sup> Nicol. Palladius: Imod Ecteskabs Dieffle. (1557.) (Lybæk 1596.) 12mo. Bl. H 4. -- 
<sup>2</sup> Niels Hemmingssøn: Om Ecteskab. 1572. S. 60. -- 
<sup>3</sup> Nicol. Palladius: Det Hellige Ecteskabs Ordens Regle. (Kbhvn. 1557.) Bl. A 6-B. -- 
<sup>4</sup> N. Hemmingssøn: Om Ecteskab. 1572. S. 148. -- 
<sup>5</sup> Luc. Martini: Alle christelige Jomfruers Ærekrantz. (Kbhvn, u. A.) (Originalen 1580.) Bl. F 5. 

S. 242. 
<sup>1</sup> Peder Palladius: "Hvo som vil salig udi Verden leve". (Brandt og Helweg:
Den Danske Psalmedigtning I 53.) Blev sungen, naar Bruden anden Dag fulgtes til Sengs, (Niels Jespersen: Gradual. 1573. S. 442-43.) 

S. 243.
<sup>1</sup> Niels Hemmingssøn: Om Ecteskab. (Kbhvn. 1572.) S. 355. -- 
<sup>2</sup> Nicol. Palladius: Det Hellige Ecteskabs Ordens Regle. 1557. Bl. C 7. -- 
<sup>3</sup> Hans Christensen Sthenius: Gejstlig Husraad. (Kbhvn. 1592.) Bl. Gij. 

S. 244.
<sup>1</sup> N. Hemmingssøn: Om Ecteskab. 1572. S. 70 og 231. 

S. 245. 
<sup>1</sup> Nicol. Palladius: Imod Ecteskabs Dieffle. (1557.) (Lybæk 1596.) 12mo. Bl. H 4. -- 
<sup>2</sup> M. A. Lauterbach: Tagebuch auf das Jahr 1538, die Hauptquelle der Tischreden Luthers, herausg. von J. K. Seidemann. (Dresden 1872.) S. 156. 

S. 246. 
<sup>1</sup> Luthers Werke (Irmischer) LXI S. 173. (Tischreden no. 2157. -- 
<sup>2</sup> Nicol. Palladius: Det Hellige Ecteskabs Ordens Regle. 1557. Bl. B og Biij. -- 
<sup>3</sup> Niels Hemmingssøn: Om Etceskab. 1572. S. 226-27. 

S. 247. 
<sup>1</sup> P. Palladius: En Visitatz Bog, udg. af Sv. Grundtvig. S 130. -- 
<sup>2</sup> Nicol. Palladius: Det Hellige Ecteskabs Ordens Regle. (1557.) Bl. Biiij. 

S. 248. 
<sup>1</sup> Peder Lolles Saml. af danske og latinske Ordsprog, udg. af R. Nyerup 1828.
No. 60, 120, 507, 518, 672, 1049, 1050, 1106. -- Peder Syv: Alm. danske Ordsproge I 210, 
II 138-40. -- 
<sup>2</sup> Tobiæ Komedie, udg. af S. Birket-Smith. S. 80-82. 

S. 249.
<sup>1</sup> Claus Porsz: Leffnetz Compasz. (Kbhvn. 1613.) Bl. Sij-iij. 

S. 250. 
<sup>1</sup> Ecteskabs Samtale eller Dialogus imellem Tuende Quinder. Gjort af Erasmo
Albero og fordansket A ff H. V. (Kbhvn. 1619). 

S. 254. 
<sup>1</sup> Thottske' Samling no. 730. Folio. Bl 223 og 301. Hr. Christen i Søllested
og Hr. Mogens Hansen Æringlev. -- 
<sup>2</sup> Sjællandske Tegnelser 7 Januar 1579. -- 
<sup>3</sup> Topogr. Samling. Randers 7. Decbr. 1583. -- 
<sup>4</sup> Danske Samlinger. 2den Række VI 344-45. 

S. 255. 
<sup>1</sup> Kallske Samling 130. Fol. (Ikke anført i Molbechs Udg. af Biskop Bircherods
Dagbog). -- 
<sup>2</sup> Norske Magazin I 215-16, 275-76, 354-55. 

S. 257. 
<sup>1</sup> Leonora Christina Ulfeldts "Jammers-Minde", udg. af S. Birket-Smith. 2. Udg. (Kbhvn. 1869.) S. 180. 

S. 262. 
<sup>1</sup> Christiern Pedersens Danske Skrifter IV 462. -- 
<sup>2</sup> Peder Lolles Saml. af danske og latinske Ordsprog, udg. af Nyerup 1828. No. 73, 802, 836. -- Hus Taffle. Vdsæt paa Danske af Rasmus Hanszøn [Reravius]. 1639. Bl. F. --
<sup>3</sup> Nicol. Palladius: Det Hellige Ecteskabs Ordens Regle. 1557. Bl. B 8. -- 
<sup>4</sup> N. Hemmingssøn: Om Ecteskab 1572. S. 259-60. 

S. 265. 
<sup>1</sup> E. Pontoppidan: Kirchen-Historie des Reichs Dannemarck. III 703. -- 
<sup>2</sup> Tobiæ Komedie, udg. af S. Birket-Smith. S. 82. 

S. 266.
<sup>1</sup> Niels Palladius: Det Hellige Ecteskabs Ordens Regle. 1557. Bl. Cij. 

*


Indhold af XII Bog

 Side

1. Morgengave ... 7
2. Brudemesse om Mandagen ... 32
3. Bryllupssange ... 39
4. Brylluppets Varighed ... 50
5. Forskellige Opfattelser af Ægteskabet ... 75
6. Luthers Opfattelse ... 82
7. Dens Fortrin og Mangler ... 99
8. Dens Indtrængen i Danmark. - Ægtefællernes Aldersforhold ... 119
9. Usædelighed ... 144
10. Adelig Jomfruforsørgelse. Maribo Kloster ... 202
11. Ægteskabeligt Samliv ... 226

Henvisninger og Anmærkninger ... 267

