FREGATTEN EUGENIES
RESA OMKRING JORDEN
ÅREN 1851-1853



FREGATTEN EUGENIES
RESA OMKRING JORDEN
ÅREN 1851—1853,
UNDER BEFÄL
AF
C. A. VIRGIN.
*
UTGIFVEN
AF
C. SKOGMAN.
*
FÖRRA DELEN.
*
MED LITOGRAFIER, TRÄSNITT OCH KARTOR.
*
STOCKHOLM,
ADOLF BONNIER.




FÖRRA DELENS INNEHÅLL.

I.

Utrustningen.

Anordningar ombord — Befäl och besättning — Expeditionens vetenskapliga
medlemmar — Proviantering — Kronometrar.

II.

Segling från Carlskrona till Portsmouth och uppehåll derstädes.

1851. Sept. 30 — Nov. 4 ....... Sid. 7.

Inmönstring — Afsegling — Uppehåll i Köpenhamn — Blåsväder i Nordsjön
— Ankomst till Farsund — Afsegling derifrån — Foglar ombord — Ankomst till
Portsmouth — Varfvet, skepp under byggnad, blockmachinen, virkesförråd m. m.
— Aftagande rörelse — Proviant-upphandling — Instrumenter från London och
Paris.

III.

Segling från Portsmouth till Madeira. — Madeira. — Segling till
Rio de Janeiro och uppehåll derstädes.

1851. Nov. 4 — Dec. 21 ...... Sid. 14.

Afsegling — Kyla — Gynnande vind — Ström åt S. O. — Sigte af Porto
Santo och Madeira — Beliggning — Desertas — Ankomst till Funchal — 
Landningssätt — Gator och hus — Åkdon — Utflygter, hästar, klädedrägt, backar,
regnflöden, sjuklingar, kloster, konstgjorda blommor, viner — Folkmängd, afkastning, 
handel — Afsegling från Madeira — Förlorat korvetten Lagerbjelke ur sigte
— S. Antonio — Liniens passerande, Maury — Mulet väder — Ankomst till
Rio — Örlogsfartyg i hamnen — Lagerbjelkes ankomst — Stadens ledsamma och
obehagliga beskaffenhet — Botafogo — Botaniska trädgården — Slafbefolkningen
— Paco do Largo — Rua Dircita — Gula febern — Naturalier och konstgjorda
blommor — Vägar, handel och rörelse — Statsförfattning, kejsaren, beskattning,
krigshär och flotta — Upproren i Rio Grande, Paulistas — Landets politiska
ställning — Klimat — Missöde med magnetiska instrumenterna.



IV.

Segling till Plata-floden och uppehåll i Montevideo och Buenos-Ayres.

1851. Dec. 22 — 1852, Jan. 16 ..... Sid. 34.

Afsegling — Omvexlande vindar — Hafsfoglar — Ankomst till Montevideo — 
Fartyg på redden — Kapiten Werngren — Pampero — Landning — Gator och
byggnadssätt — Befolkning — Utflygt kring staden, lazo, kreatursjagt — Bal — 
Pampero och åska — Segling till Buenos-Ayres — ankomst dit — Landningssätt
— Alamedan — Gator, byggnadssätt och kyrkor — Klubbar och hoteller — 
Befolkning — Slafvar — Sedlighetens ståndpunkt — Klädsel, promenader, Palermo,
Baracas — Slagterier, mataderos och saladeros, magaziner — Boskapsskötseln — 
Torka — Fårafvel — Priser på hästar och boskap — Ridtyg — Åkerbruk och
trädgårdsskötsel — Industri — Klimat, pamperos, åska, störtregn — Villebråd
och jagt — Politiska förhållanden, Rosas, emancipationen, federaler och unitarier,
Rosas' ungdom och första uppträdande, Lavalle, Quiroga, kriget mot Indianerna
1832—33, Lavalles och La Madrids fall, kriget mot Banda Oriental, Oribe, Urquiza, 
grymheter, framtid — Segling till Colonia och Montevideo — Afsked från
Plata-floden.

V.

Segling från Montevideo genom Magalhaens Sund till Valparaiso.

1852. Jan 17 — Febr. 22 ...... Sid. 81.

Omvexlande vindar — Patagoniska kusten, guanolager — Olika vägar — Cap
Virgenes, kusten, sjöfoglar, kelp, praktfull solnedgång — Olika expeditioner i
Magalhaens Sund, Sarmiento m. fl. — Skälfångst — Kartor öfver dessa farvatten
— Possession Bay, sjölejon, guanaker — Olyckshändelse — First Narrow — 
Second Narrow — Magdalena-Ön, foglar, kelp — Förändring i strändernas
utseende — Möte med ångfartyget Virago — Ankomst till Port Famine — Dess klimat
och läge, skogar, Sedger-ån, villebråd, Chilenska nybyggena, myteri af dit
deporterade förbrytare — Afsegling från Port Famine — S:t Niklas Vik, fallbyar, jagt
— Cap Froward — Woods Bay — Granna utsigter, hvalar — Yorks Redd och
Bachelor-floden — Borja Vik, god vind, svårighet att komma till segels — 
Ödsliga stränder, glacierer, inträde i Stilla Hafvet — Innevånare på stränderna af
Magalhaens Sund, missionärer bland dem, Gardiner — Betraktelser öfver Seglingen 
i sundet — Sigte af Chilenska kusten, ström — Ankomst till Valparaiso.

VI.

Uppehåll i Valparaiso; segling till Callao och uppehåll derstädes.

1852. Febr. 23 — Mars 18 ...... Sid. 112.

Fartyg på redden — Landets utseende, Aconcagua — Stadens läge, kullar,
trappor, gator, byggnader, Almendral — Theater — Vägar, kärror, sätt att
färdas — Chiles klimat, blåst, damm — Befolkning, umgänge, utlänningar — 
Samhällsskick, landtbefolkningens ställning, presidenten, uppror, krigsmagt — 
Produkter och handel, boskap och hästar — Bergverken — Baler och nöjen
— Afsegling — Peruanska kusten, Chincha-Öarne, guano — Ankomst till Callao — 
Staden och dess befolkning, fästningen, jernvägen — Lima, byggnadssätt, gator, 
gallinazer, Rimac, promenader, bad — Befolkning, damer, klädsel, blandade raser,
umgänge — Kyrkor — Spel — Stråtröfvare — Perus klimat och produkter, bergverk, 
handeln med China — Flores' expedition — Afsegling.

VII.

Segling till Puná och uppehåll derstädes: segling till Panamá,
samt uppehåll der och vid Perlöarne.

1852. Mars 18 — April 28 ...... Sid. 140.

Rödt vatten — Strömsättning — Lobos-Öarne, kustens utseende — Payta — 
Santa Clara, förändring i Landets utseende — Hvalskeppet George Howland — 
Ankomst till Puná — Röfrarnes afrättning — Puná by, hus, skogar, jagt, foglar,
kaymaner — Farvattnet till Guayaquil — Klimat — Flores — Proviant-förvaltar
Bagges död — Afsegling — Möte med Flores' eskader, hans skrifvelse till
Eugenies chef — Isla de la Plata — Långfredagen — Cap Corrientes — Perl-archipelagen 
— Ankomst till Panamá — Naos, sjöfogel, fiske — Utvandrare till
Californien — Handel — Segling till Perlöarna, regnväder, vattenfyllning, perlfiske,
skog, villebråd, jagt — Anmärkningar om seglingen i dessa farvatten.

VIII.

Segling till Galapagos-Öarne, uppehåll derstädes, och segling till Honolulu.

1852. April 28 — Juni 22 ...... Sid. 165.

Afsegling — Regnväder — Ström åt O. — Sigte af Galapagos-Öarne — 
Stephens Bay — Kicker Rock — Chatham-Ön — Landning, lavahällar, krabbor — 
Innevånare, deras förnöjele öfver röfrarnes tillfångatagande — Vandringens
besvärlighet, foglar, ödlor, skälar, sköldpaddor — Segling till Charles-Ön — 
Landning — En förrymd matros — Floriana, byggnader, källa, Saddle Hill — Kreatur, 
jagt — Paddys äfventyr — Segling till James-Ön — Båtexpedition till
Albemarle- och Indefatigable-Öarna — Lavafält — Skälar, ödlor, foglar, deras ringa
skygghet — Öarnes klimat — Hvalfångsten — Commodore Porter — Afsegling — 
Ström åt öster — Motiga vindar — Nordostpassaden — Ankomst till Honolulu — 
Båtsmannen Broms' död.

IX.

Honolulu.

1852. Juni 22 — Juli 2 ...... Sid. 184.

En Hawaiisk officer ombord — Kanoter — Inläggning i hamnen, dess beskaffenhet 
— Öns utseende från sjösidan — Landning, badande ungdom, marknad,
besynnerliga drägter, fästningen — Gator och byggnadssätt, kyrkor — Vägar,
träd, planteringar, kreatur — Saltsjön Alia-paakai — Saltlaguner —  Nuuanu-dalen, 
Pali — Befolkningen, klädedrägt, bostäder, husgeråd, föda — Lifsmedel,
priser derpå — Hästar — Aftonsällskap hos Mr. Allen, notabiliteter, damer — 
Audiens hos konung Kamehameha — Kungligt besök ombord — Afsked från
Honolulu — Hawaiiska-Öarnes upptäckt — Befolkningens aftagande — Hawaiiska
folkets allmänna karaktersdrag — Skolor — Öarnes geografiska läge, storlek, höjd,
klimat och naturalster — Äldre traditioner och samhällsskick, höfdingar, religion,
tabu, barnamord, Cook, ankomst, Kamehameha, John Young, Liloliho, amerikanska
missionärers ankomst, kristendomens insteg, Kamehameha III, katholska 
missionärer, tvister med England och Frankrike, Lord George Paulet, missionärerne i
allmänhet, jordmonopoliets upphäfvande, hinder för åkerbrukets tillvext — 
Hvalfisket.

X.

Segling till San Francisco och uppehåll derstädes; segling
derifrän till Tahiti.

1852. Juli 2 — Sept. 13 ...... Sid. 228.

Afsegling — Vägar till Californien — Kauai — Ankomst till Californiska
farvattnen, ström åt S., stark temperaturförändring i hafsvattnet — Farallones,
tjocka — Inloppet, Golden Gate — Saucelito, solrök, innevånare, villebråd, jagt
— Segling till Yerba Buena — San Francisco-Viken — Staden, gator och hus — 
Hoteller och spelhus — Industririddare — Promenader kring staden — 
Lifsmedel och priser — Kommunikationer, ångbåtar — Rymningar — Klimatets
egenheter — Proviantering — Gästfrihet — Afsegling, tjocka, vådlig belägenhet — 
Återkomst till Honolulu — Sjuklighet — Barkskeppet Sarmientos resa — Afsegling 
från Honolulu — Klippan Manuel Rodriguez — Nordostpassadens slut, ström
åt O. — Walker's Ö — Carolina-Ön — Tärnor — Malivi, Paamotu-gruppen,
Mangareva, namnförbistring, d'Urville — Tetuaroa — Ankomst till Tahiti.

*




I

Utrustningen.

Sedan Svenska handeln och fraktfarten på vestra kusten af
Amerika, på Ostindien och China, vunnit den utsträckning, att konsuler
på de förnämsta handelsplatserna i dessa trakter blifvit anställde,
beslöt Kongl. Maj:t att ett större örlogsfartyg om hösten 1851 skulle
utsändas, dels för att skydda handeln på dessa farvatten och tillse
huru vederbörande konsuler uppfyllde sina åligganden, dels för att söka
tillvägabringa handelsförmåner åt de förenade rikenas flaggor på
sådana platser, der de ej ännu åtnjöto alla de företrädesrättigheter, som
lemnades mera gynnade nationer.



Till begagnande för denna expedition utsågs fregatten Eugenie af
fyratio kanoner. Detta fartyg, blott sju år gammalt och i fullgodt stånd
hvad skrofvet beträffade, utrustades från varfvet i Carlskrona med
serdeles omsorg. Det nykopprades, för försöks skuld, med
Avestad-koppar om styrbord och engelsk om babord, försågs med en del nya
vattencisterner, och sattes för öfrigt i fullständigt skick. Ett nytt roder
tillverkades och påsattes, och det gamla, med fingerlingarne
fastsittande, nedstufvades i vattenrummet till reserv. De två bombkanoner på
hvardera sidan af batteriet hvilka ingå i fregattens bestyckning, blefvo
på chefens derom gjorda framställning ersatta med samma antal
tjugofyrapundingar, liknande de öfriga batteri-kanonerna. Den derigenom
ledigblifna bombdurken disponerades till förrådsrum. Af
däcksbestyckningen blefvo äfven fyra kanoner qvarlemnade på varfvet. Ett nytt
gångspel af förbättrad konstruktion tillverkades under ledning af
Löjtnant Sasse och insattes. Det visade sig under hela resan vara
mycket ändamålsenligt. Pliktankartågen förseddes med förhandsbugt af
ketting af trettio famnars längd.

Genom Nådig skrifvelse hade Kongl. Maj:t fästat Kongl.
Vetenskaps-Akademiens uppmärksamhet på den tillämnade expeditionen och
infordrat dess förslag om begagnande af det gynnsamma tillfälle, som
erbjöds för hvarjehanda observationers anställande och tillökande af
akademiens naturhistoriska samlingar. Det af akademien d. 18 Juni
härom i underdånighet afgifna förslag blef af Kongl. Maj:t i nåder
stadfästadt d. 25 Juli. För att bereda utrymme åt derigenom
förökadt antal personer, hvilkas ställning och göromål fordrade att de
erhöllo egna hyttor, uppfördes två dylika på hvarje sida af batteriet,
omedelbart för om kajutskottet. De der befintliga kanoner nedlades på
däcket under portarne och surrades der, och deras lavetter
undanstufvades i rummet, hvarigenom dessa fyra hyttor blefvo mycket
rymliga och god dager insläpptes genom de med fönster försedda
kanonportarna. De borttagna kanonerna ersattes utombords med träpjeser,
alldeles liknande den motsvarande delen af de verkliga kanonerna,
hvarigenom vanprydligt utseende förekoms, utan att någon olägenhet
förorsakades.

Till besättning uttogs ungt och friskt manskap, så att större
delen var under 30 års ålder. Önskan att deltaga i expeditionen var
bland flottans gemenskap så liflig, att de flesta kompani-chefer
öfverhopades med ansökningar om kommendering dertill. Ingen behöfde
således mot sin vilja kommenderas, och denna omständighet torde i ej
ringa mån hafva bidragit till det goda, ja märkvärdiga helsotillstånd,
som nästan oafbrutet fortfarit under hela expeditionen, oaktadt ganska
starka afbrott i klimat förekommit. Med undantag kanske af skämd
proviant, bidrager intet så mycket som hemlängtan och nedslagenhet
till de ombord mest förekommande sjukdomar.

Fregattens befäl utgjordes af följande personer, nemligen:

Kommendör-Kapiten C. A. Virgin.    (Chef.)

Kapiten-Löjtnant J. B. Kleman.    (Sekond.)

Premier-Löjtnant   O. Trägårdh.

»           »      C. A. Sundin.

»           »      Grefve C. R. Cronstedt.

»           »      C. Skogman (med serskildt åliggande att förrätta de
nautiskt-astronomiska observationerna,
och uppdrag af Kongl. Vet.-Akad. att
biträda vid de fysiska.)

Sekund-Löjtnant    A. Fries.
»           »      N. A. Fischerström.
»           »      E. B. Theorell.
»           »      K. O. M. Rahm (till excercis.)
»           »      Frih. C. A. Falkenberg (d:o).

Uppbörds-Läkare:  J. G. M.  Kinberg,  M. D. och C. M.
(Expeditionens zoolog enl. uppdrag af
Kongl. Vet.-Akad.)
Under-Läkare:   M. Cornell.   M. C.

»        »        E. Ekströmer.    M. C.

Expeditions-Prest: S. B. Ponten.    P. M.

Proviant-Förvaltare: F. A. Bagge.    (Bokhållare vid Varfs-kontoret.)

Chefens Kanslist: C. P. Virgin.    (Sek.-Löjtn. vid K. M:s Flotta.)

Till expeditionens botaniker var af Kongl. Vetenskaps-Akademien
utsedd Docenten i Botanik vid Upsala universitet och läraren vid nya
elementarskolan i Stockholm, Magister N. J. Andersson. Herr K. J.
Johansson hade fått sig uppdraget att verkställa de fysiska
observationerna, i förening med Premier-Löjtnant Skogman.

Som Kadetter voro kommenderade:

A. Molander.

C. Petré.

Frih. O. G. Cederström.

A. H. Rundqvist.

N. Adlercreutz,

af hvilka de fyra första under loppet af resan utnämndes till
Sekund-Löjtnanter.
Underbefälet bestod af följande personer, nemligen:           '

Öfver-Styrman C. F. Bergstrand.
Flagg-Konstapel C. G. Lagerman.
Flagg-Skeppare A. W. Bergenstjerna.
Uppbörds-Timmerman W. Bergström.
Fanjunkare vid Marin-Reg:t O. Jansson,
Öfver-Styrman C. J. Söderberg,
Under-Styrman J. P. Bäckström.

»           »       N. L. Frick.

Öfver-Konstapel C. W. Lindqvist,
»           »         A. Carlstedt.

»           »         O. Offerman.

Under-Konstapel C. IL Dahlström.
»           »         G. O. Enebuske,

»           »         C. C. Ekman.

»           »         J. E. Lindahl.

Under-Skeppare C. F. Carlsson.
»           »         G. A. Agge.

ö           »         C. M. Loman.

»           »         W. E. Tingberg.

Af handtverkare-staten voro kommenderade en segelsömmare, en
tunnbindare, tre timmermän och en smed.

Fregattens gemenskap utgjordes af följande antal, nemligen:

Marin-Soldater.......... ...    25 man.

Matroser   .................    18    »

Jungmän   .............. . .    18    »

Artilleri-Båtsmän (3:dje Blek. komp.) .   41    »
Båtsmän: 6:te Blek. kompani 65 man.

l:sta Södra Möre »  3    »

1:sta  Ölands    » 41    »

2:dra    »       » 42    »

l:sta Gottlands   » 15    »

2:dra    »        » 12    »     178 »

Musikanter.............. .   7    »

Skeppsgossar..............  12    »

Handtverkare..............   6    »

Summa 305 man.

För att emellanåt bereda manskapet gagnelig förströelse, begärde
och erhöll chefen nådigt tillstånd  att i stället för motsvarande antal
båtsmän i mönsterrullan få uppföra sex musikanter till aflöning och
kost ombord, hvarjemte tillåtelse meddelades att bland den öfriga 
besättningen uttaga sex andra, hvilka kunde vara hågade att förena sig
med de förre, mot någon tillökning i aflöning. De utöfver den af
kronan bestådda aflöning och kost, i och för musikpersonalen nödiga
kostnader hafva blifvit bestridda af chefens enskilda, medel. Instrumenter 
erhöllos från flottans förråd, men deras släta beskaffenhet
gjorde upphandling af en del nya oundgänglig.

I ändamål att sätta manskapet i tillfälle att nyttigt kunna använda 
lediga stunder, bildades ett litet bibliothek, hvilket ställdes under
skeppspredikanten Ponténs inseende, och hvarifrån vissa tider i veckan
böcker utlemnades till dem som sådant åstundade.

Fregatten utlade från varfvet d. 18 Sept., och korvetten
Lagerbjelke, under befäl af kapitenen och riddaren C. E. Engelhardt, samma
dag. Korvetten var beordrad att åtfölja fregatten till Rio de Janeiro
och Platafloden, hvarifrån den skulle återvända hem, och under
hemfärden besöka åtskilliga orter i Brasilien och Westindien.

Återstående arbeten bedrefvos med största drift. Fregatten erhöll
proviant från flottans magaziner; den var beräknad som följer, nemligen:

Fläsk, kött och tobak för 6 månader.
Ärter, bröd och bränvin för 4 månader.
Sill, smör och gryn för 2 månader. 

Af krut togos 202 centner ombord, hvaraf 40 i kärl, och det
öfriga fylldt på karduser nedlagda i vattentäta lådor. All slags
utredning för sex månader erhölls från varfvet.

Fregattens barkass och tolfårade slup blefvo kopprade, för att ej,
under möjligt längre liggande i sjön, skadas af mask. Båda dessa
båtar voro af utmärkt beskaffenhet, och slupen en god seglare, en
egenskap af ej obetydlig vigt på långväga resor, då man ofta kan komma
att ligga på redder, hvarest man har långt i land. De båda tioårade
låringsbåtarne visade sig äfven under resan vara goda och lämpliga.
Som vanligt begagnades ej under rustningen fartygets egna båtar, utan
från varfvet till låns erhållna släpbåtar.

Vi hafva nu antydt det hufvudsakliga angående Eugenies utrustning. 
Ett närmare redogörande derför kan ej för allmänheten vara af
något serdeles intresse, och för mannen af yrket är vägen öppen att
derom erhålla vida fullständigare kännedom, än hvad gränsorna för
detta arbete kunna medgifva. Emedlertid våga vi tro att hittills intet
svenskt örlogsfartyg lemnat hemlandet med mera omsorg och
fullständighet utrustadt än Eugenie.

Den 25 Sept. togos de två fregatten tilldelade chronometrar
ombord. Den ena var af Urban Jürgensen i Köpenhamn (N:o 39), den
andra af Söderberg i Stockholm (N:o 293). Deras gång hade redan
förut blifvit undersökt, och bestämdes ytterligare efter ombordtagandet.
De placerades uti en i gunrummet, akter om masten, befintlig kista,
hvarest de fastskrufvades på ett stadigt underlag, mellan hvilket och
den yttre stoppade lådans botten en tumstjock skifva af filt var laggd
för att mildra möjliga skakningar. Vi skola vid resans slut yttra oss
om urens gång och beskaffenhet. De voro båda förut begagnade; en
ny var i England beställd att möta oss i Portsmouth.

*



II.

Segling från Carlskrona till Portsmouth och uppehåll derstädes.

1851. Sept. 30 — Nov. 4.

Den 30 Sept. kl. 10 f. m. ankom befälhafvande Amiralen i
Carlskrona, Kontre-Amiralen, Friherre Nordenskjöld ombord för att
inmönstra fregattens besättning. Efter skedd inmönstring yttrade
Friherre Nordenskjöld några vänliga afskedsord till fregattens chef,
officerare och manskap, tillönskande alla lycka och välgång. Så snart
han begifvit sig från bord och erhållit vederbörlig salut, blåstes ”alla
man på däck att gå till segels”; ångkorvetten Thor, som redan förut
eldat upp och var i beredskap att bogsera, lemnade bogsertåg, och kl.
2 e. m. var Eugenie på väg till sjöss. Korvetten, hvars besättning
blifvit mönstrad af Kontre-Amiral Krusenstjerna, utbogserades af
ångfartyget Balder.

Vinden var på sydsydvest och ganska laber: den stillnade snart
alldeles ut, och kl. 7 e. m. ankrade vi mellan Kungsholms fästning
och Utklippan. Följande morgon kl. ½ 7 lättade vi åter med en lätt
bris från sydsydost, som fram på förmiddagen något friskade och drog
sig mera på ostlig. Korvetten, som ankrat inne på redden, utbogserades 
af Thor, och följde i Eugenies kölvatten. Det goda tillället att
hastigt komma ur Östersjön försummades ej, utan alla segel, som
kunde göra nytta, tillsattes, och ehuru vinden på aftonen betydligt
stillnade af, fingo vi dock fram på natten sigte af Falsterbo och Stevens
Klints fyrar, och d. 2 Okt. kl. 10 f. m. ankrade fregatten på
Köpenhamns redd. Vår följeslagare, korvetten Lagerbjelke, anlände och
ankrade samtidigt med Eugenie. De båda fartygen qvarlågo på
Köpenhamns redd till om morgonen d. 4 kl. ½ 6, då de gingo till segels
och togos på släp efter ångbåt. Utom några mindre proviantartiklar,
upphandlades i Köpenhamn åtskilliga klädespersedlar för besättningen,
hvilka der erhållas dels till billigare priser, dels af bättre beskaffenhet
än i Sverige, hvarjemte några från Berlin beställda astronomiska
instrumenter kommo tillhanda.

Vid middagstiden d. 4 voro vi tvärs för Helsingborg, dit en båt
afsändes för att efterhöra bref och dylikt. Vinden, som förut varit på
nordnordost, drog sig nu på ostlig, hvarför ångbåten kastade loss.
Kort derefter drog sig vinden på sydost och syd, med god bris; fram på
morgonen d. 5 passerades Skagen, och vid middagen samma dag
pejlades Hirshals på Jutland i sydvest till syd. Den hittills
gynnande sydliga vinden blef nu, då vår kurs bar sydvart, motvind, och
stadgade sig snart på sydvest; om qvällen syntes en gård kring månen,
ett temligen pålitligt förebud till blåsigt och ruskigt väder. Den 6
friskade vinden från sydvest med regnbyar, på förmiddagen d. 7
blåste han redan hårdt, och kl. 2 e. m. låg fregatten under trerefvadt
stormärssegel och stormstagsegel. Sjön gick ganska hög och krabb
och strida regnskurar föllo understundom. De många kistor, lådor
m. m., hvaraf batteriet var uppfyldt, tarfvade stundelig eftersyn för att
ej af sjögången komma i drift, och genom de otäta kanonportarne kom
mycket vatten in på batteriet; de fyra der befintlige hyttorna blefvo
derigenom alldeles obeboeliga. Besättningens orena kojer eller
hängmattor voro upptagna till tvättning, men denna hade till följe af vädret
måst uppskjutas, och kojerna lågo på batteriet. En del af dessa
hade åkt ned åt lä och tilltäppt ett par af de s. k. ”spygatten”, genom
hvilka vattnet utrinner från batteriet. Detta förorsakade en stund en
verklig öfversvämning, hvars orsak i mörkret ej genast kunde
upptäckas, men sedan lätt undanröjdes.

Vid vändning fördevind om qvällen, då vinden något saktat sig,
så att märsseglen voro satte med tre ref i, bräcktes begine-rån.
Denna förlust kunde väl hafva ersatts med om bord befintliga reserfpjeser;
men för att ej genast i början behöfva tillgripa dessa och tillika
verkställa en del små ändringar och reparationer med batteriportar m. m.,
hölls d. 8 kl. ½ 9 f. m. af åt Farsund. Vinden fortfor från
sydvestkanten med hård blåst, och snart syntes den höga, klippiga norska
kusten. Framåt kl. 4 e. m. kom en lotsbåt i sigte och kl. ½ 5 erhölls
lots derifrån. Den svåra sjögången gjorde det vådligt för båten att
lägga till vid fregatten: en tågända kastades derföre ombord på
lotsbåten, lotsen fastgjorde tågändan omkring lifvet på sig och hoppade i
sjön, samt hissades ombord på fregatten. Kl. ½ 6 passerade vi in
mellan klipporna, som bilda det trånga inloppet till Farsund, och ankrade
straxt derefter i yttre hamnen. Lotsen stod hela tiden helt lugn i sin
våta skrud.


Tidigt om morgonen följande dagen, d. 9, afsändes en officer
och uppbördstimmermannen till Farsund för att upphandla en till
beginerå lämplig spira. De återkommo fram på dagen medförande en
dylik, hvarefter timmermännen genast sattes i verksamhet med dess
tillyxande. Middagstiden inkom korvetten Lagerbjelke, som under
stormen förlorat fregatten ur sigte, men hållit in åt kusten och af lotsbåten
fått underrättelse om hvart fregatten gått. Hvar och en sökte nu på
bästa sätt få sina nedblötta klädespersedlar torra, och åtskilliga på
batteriet ställda effekter, tillhöriga den vetenskapliga fakulteten,
undanstufvades på ställen, der de voro mindre utsatta för att under oväder
taga skada. Åtskilliga små utflygter i trakten företogos på lediga
stunder af befälet, och fregattens zoolog och botanist började redan här
sina samlingar. Skärgården är väl ej vacker, men bergen hafva ofta
djerfva former, och man finner mellan dem ganska täcka ställen.
Stadens aflägsenhet lade ett hinder i vägen för dess tätare besökande,
men dess innevånare hade den artigheten att inbjuda båda fartygens
officerare och kadetter på en bal, som ock bevistades af alla, hvilkas
närvaro ombord ej af behofvet påkallades.

Väderleken var under vistandet härstädes ytterst ombytlig, regn
och solsken vexlade ofta flera gånger om dagen. Vinden var lika
ojemn hvad styrkan beträffar, men dess riktning höll sig temligen
troget mellan vest och sydvest, och lotsarne påstodo att han uti sjön
höll sig på detta håll äfven då han i hamnen var nordvest. Detta
gjorde att vi först d. 17 kl. ½2 e. m. gingo till segels. Vinden var
då på vestnordvest, och fortfor sådan med vackert väder till följande
dagen på förmiddagen, då han åter drog sig på sydvest med regn och
rusk. Den 19 blåste den än från sydost och än från sydvest, och
vackert väder vexlade med starka regnskurar. Den 20 drog sig
vinden på nordost och höll sig sedan deremellan och sydost, med laber
bris, tjockt och mulet väder, ända till och med d. 23, då vi kl. 1
f. m. fingo Owers fyrskepp i sigte. Den 22 hade vi besök ombord af
en talrik samling foglar af åtskilliga slag, såsom kråkor, trastar, starar,
bofinkar m. fl., hvaraf många fångades. Den 24 om morgonen fingo
vi engelska kusten i sigte: vädret var skönt och vinden sydost med
måttlig bris, thermometern visade 14°—15°. Vid middagstiden voro
vi tvärs för Dover, farvattnet hvimlade af seglare, stora och små,
utgående och hemkommande, och Albions hvita klippor och gröna fält
erbjödo ett intagande skådespel. Midnattstiden måste vi minska segel,
för att ej innan dagningen segla förbi inloppet till Portsmouth. Den
25 kl. ½8 f. m. fingo vi lots från S:t Helens ombord och seglade kl. 10
ut förtöjningen på Spithead, Portsmouths redd.



Korvetten Lagerbjelke hade d. 20 återvändt till Farsund, och
afseglade åter derifrån d. 22. Den goda vind, som först sista
dagen blåste frisk, hade med god fart fört korvetten hela vägen, och hon
anlände på qvällen samma dag, som vi på morgonen.

Portsmouth är egentligen namnet på blott en del af den stad,
som kollectivt så benämnes; de andra heta Portsea och Gosport. I
Portsea äro etablissementerna för flottan, de största af alla i England,
både hvad förråder, verkstäder och upplagda fartyg beträffar. Äfven
nybyggnader göras här i betydligt antal, och fremlingen häpnar, då
han ser i hvilken skala allt bedrifves.

Från amiralitetet i London erhöllo fregattens officerare tillstånd
att bese alla anläggningarna. Någon detaljerad beskrifning derå kan
lika litet i detta arbete finna plats, som den kan göras efter en dags
flygtigt betraktande af de många olika föremål den skulle afhandla,
hvilka dessutom äro så olikartade, förutsätta så skiljaktiga
detaljstudier, att de näppeligen ligga inom gränsen för en enda individs
förmåga. Vi inskränka oss således till några allmänna anmärkningar.

Det, som genast vid inträdet på ett engelskt örlogsvarf väcker
förvåning, är den totala frånvaron af egentlig militärisk personal och
bevakning. Utom superintendenten för varfvet, hvilken alltid är en
högre officer, som tillsättes för tre år eller deromkring och hissar sin
flagg på vaktskeppet, samt hans flagglöjtnant eller adjutant, finnes ej
heller någon militärperson anställd, utan går allting genom civila
varfstjenstemän, och bevakningen ombesörjes af en afdelning poliskonstaplar,
nittio man stark Tre Inspectors, tolf sergeants och sjuttiofem constables. . Vi våga hysa den öfvertygelsen, att det oaktadt
tjensten på de engelska varfven bedrifves och skötes med lika mycken
både drift och noggrannhet, som på andra nationers; men vilja ej
derföre påstå, att dessa ens skulle kunna antaga samma system, äfven
om de ansåge det lämpligt. Huruvida varfstjenstgöring i allmänhet
verkar förmånligt eller ej på en officerscorps, är kanske ej så lätt att
afgöra; men vi kunna ej frångå den tron, att en stor del af den tjenstgöring,
som är svenska sjöofficern genom reglementet ålagd, är af sådan
beskaffenhet, att den ingalunda bidrager till hans duglighet, hvarken som
krigare eller sjöman, äfven om bristande penningetillgångar tvinga till
bibehållande af nuvarande system.

De många linieskepp, som stodo under mer eller mindre
framskriden byggnad, utgjorde en tyst men klar vederläggning af det i
Sverige så ofta upprepade påstående om att dylika utomlands ej mera
byggas. Har något stillastående i detta afseende förekommit, så har
det varit orsakadt, ej af tvekan att bygga linieskepp, utan om huru de 
skola byggas. Man har afvaktat resultatet af de talrika försök, som
för denna frågas redande varit framställda, men knappt har detta
framträdt, förrän det åsido lagda arbetet blifvit åter upptaget, och detta i
en skala, öfverträffande allt förut kändt och begagnadt. Såsom bevis
härpå behöfva vi endast påpeka de manövrer, som förliden sommar
(1853) försiggått på Spithead, och hvarje ny rulla öfver Englands
flottaThe Navy List utkommer qvartaliter och upptager såväl personal som
materiel, dess fördelning och användning. är i detta afseende kanske en bättre ledning än något annat.

Varfvet innesluter åtta dockor, som mest begagnas till
reparationer: genom tidvattnets starka stigning, som stundom uppgår till
nitton fot, kunna de största fartyg vid högt vatten flyta in i den docka,
som vid lågt vatten faller nästan torr, så att föga pumpning behöfves
för att tömma den. Dessutom finnas åtskilliga bäddar för nybyggnad,
och bassiner, der rustande fartyg kunna ligga. Utom vanliga
verkstäder finnes en betydlig ångmachins-verkstad med allt hvad dertill
hörer; ett bageri, som lemnar brödet färdigt utan att det under
bakningen behöfver med handen vidröras; ofantliga förråder af lifsmedel
och klädespersedlar, ankaren och kettingar, hampa och tågvirke, samt
byggnadsvirke från England och Italien, Polen och Liffland, Canada
och Honduras, Afrika och Rangun, till och med från det aflägsna Nya
Zeeland. Träslagen äro ek, furu, tek, afrikansk ek, kauri-tall, alm
och sämre mahogny, utom åtskilliga i mindre myckenhet begagnande.
Serskild uppmärksamhet förtjenar den vackra machinen, eller rättare
serien af machiner, för blocks tillverkande. De äro uppfunne af den
äldre Brunel, Thames-tunnelns byggmästare, som derföre af parlamentet 
fick en belöning af 5000 P. st. I synnerhet är den machin, som
fullbordar de tillämnade blockhusen, nätt och sinnrik. Större ginblock
göras för hand. 

Högste befälhafvare i Portsmouth var amiralen Sir Thomas Briggs,
som hade sin flagg hissad på tredäckaren Victory, S:t Vincents och
Nelsons fordna amiralskepp, på hvars halfdäck den sednare stupade
vid Cap Trafalgar. Varfs-superintendentens, kontreamiralen Prescotts
flagg blåste på tredäckaren Brittannia.

Portsmouth skall på de sednare åren betydligt aftagit i rörelse
och rikedom. Fordom stadnade en stor del af de från örlogsskeppen
afmönstrade matroser här, åtminstone för någon tid, och strödde
frikostigt penningar omkring, som från krogvärdars och nymfers fickor snart
sökte sig väg till köpmannens kassakista. Stora flottor lågo ofta
länge på redden, och från de talrika besättningarne, äfven då de ej fingo
komma i land, inllöto betydliga summor. På sednare tider hafva blott 
få fartyg varit någon längre tid här liggandeI år (1853) har förhållandet varit annorlunda. Skaror af folk hafva
tillströmmat för att se flottans manövrer, och stadens innebyggare hafva ej
försummat tillfallet till förtjenst., och från fremmande
stationer hemkommande fartygs befäl och besättningar hafva genast
efter afmönstringen, vanligen på jernväg eller ångbåt, rest till London
eller sina hemorter, så att blott en ringa del af deras behållna aflöning
kommit Portsmouths innevånare till godo. Äfven torde Jack numera
ej vara fullt så sorglös för framtiden, som förr i verlden, och han har
ej heller så mycket prispenningar att rumla upp. Emedlertid klagas i
staden bittert öfver de dåliga tiderna, och Cobden med anhängare äro
ej mycket väl anskrifne.

På Spithead låg nu endast korvetten Dido, som skulle afgå till
Stilla Hafvet, och inne vid varfvet skeppet Rodney, på nittiotvå
kanoner, under rustning för Medelhafs-stationen.

En stor myckenhet proviant blef i Portsmouth upphandlad;
uppräknandet af de olika artiklarne kan för läsaren ej vara af intresse.
Utom de vanliga i vår spis ordning ingående slagen, tillkom enkom
för denna resa: cacao, soppa med kött i lufttätt slutna blecklådor,
torkad potatis i dylika samt citronsaft. Soppan med sitt kött tycktes oss
hela resan vara ganska välsmakande, med undantag kanske af ett par
gånger; men besättningon satte derpå föga värde, och en och annan
yttrade till och med afsky för ”burkaköttet”, som det kallades.
Citronsaft lemnas numera alltid åt engelska örlogsfartyg, att, då så erfordras,
användas mot skörbjugg.

En mängd klädespersedlar upphandlades för besättningen, och
musiken erhöll, på chefens bekostnad, en ganska snygg uniform af
ljusblått kläde med hvita reverer. Alla förråder kompletterades, så att
fregatten vid afseglingen var så fullproppad som möjligt.

Enligt uppdrag af Vetenskaps-Akademien, afreste Herr Johansson
och författaren till London, för att emottaga de magnetiska instrumenter, 
som der blifvit beställda. Öfverste Sabine vid engelska artilleriet,
känd genom sina vidlyftiga arbeten i magnetism, hade haft den
godheten att åtaga sig besväret med deras anskaffande, och vi erhöllo dem
af honom vid magnetiska byrån i Woolwich, i hvilken stad han är
bosatt. För den välvilja, hvarmed författaren emottogs, och den
oförtjenta heder, som vederfors honom, att vid en middag på Philosophical 
Club blifva presenterad för flera af Englands utmärktaste lärde,
stadnar han i största förbindelse hos Öfverste Sabine. Bland de vid
nämnde tillfälle närvarande personer vilja vi nämna: Sir John
Herchel, Sir Charles Lyell, Mr Wheatstone, Professor Playfair, Sir John
Richardson m. fl.


En ny chronometer (N:o 2295) erhölls från Dent i London, och
från Paris ankommo tre barometrar och några mindre instrumenter;
alla från Lerebours och Secretans verkstad.

Väderleken var för det mesta gynnande för våra arbeten, och de
första dagarne af November blef fregatten segelklar. Innan dess
afsegling gaf svenska konsuln, Herr Vandenberg, en bal, som
bevistades af de flesta bland våra officerare; och det i Portsmouth förlagda
48:de linieregementets officerscorps hade artigheten inbjuda såväl
fregattens som korvettens officerare på en lysande middag.

*



III.

Segling från Portsmouth till Madeira. — Madeira. — Segling till
Rio de Janeiro och uppehåll derstädes.

1851.  Nov. 4 — Dec. 21.

Den 4 Nov. kl. 3 e. m. afseglade vi från Portsmouth med en
frisk nordlig vind, som äfven medförde ett ganska nordiskt väder,
klar himmel och en temperatur af + 5°. Natten tillbragtes under
små segel för att följande morgon kunna utanför Start Point anträffa
lotsens der kryssande kutter, som ock på morgonen d. 5 kom i sigte
och emottog lotsen. Vinden sagtade sig nu och gick på nordvest:
middagstiden passerade vi Eddystones fyr, kl. 5 e. m. förlorade vi
Lizard ur sigte, och togo afsked af det egentliga Europa.

Vår reskamrat, korvetten Lagerbjelke, som samtidigt med oss
lemnat Portsmouth, förlorades påföljande natt ur sigte, men råkades
åter d. 7 på förmiddagen. Den vid denna årstid ofta så oroliga
Spanska sjön lemnade oss oantastade; vid middagen sistnämnde dag
befunno vi oss omkring 100 mil (17 sv. mil) nordvest om Cap
Finisterre, och en måttlig nordostlig vind, med vackert, ehuru något molnigt
väder, fortfor att gynna oss. Af den ström åt öster, som ofta här
förekommer, hade vi en ganska märkbar känning; den satte oss på
två dagar 49 mil (8 sv. mil) åt S. O. åt O. Många olyckor hafva
på detta vis uppkommit: år 1804 vållade den engelska fregatten
Apollos strandning på kusten af Spanien, med fyratio af de i dess
konvoj befintliga fartyg. Man måste dock antaga att försumlighet
dervid medverkat. Luftens temperatur höll sig omkring 14°, och
hafsvattnets omkring 15°. Kl. 2 e. m. d. 11 Nov. fingo vi Porto
Santo och straxt derefter Madeira i sigte, som vanligt insvepta i moln,
hvarigenom de, likasom höga öar i allmänhet, ofta tillkännagifva sig
innan någon del af landet synes. Porto Santos utseende är föga 
inbjudande, den visar blott branta, skrofliga klippor. Det var för långt
lidet på dagen för att innan mörkret hinna Funchals redd, och vi
lade kl. 9 om qvällen bi emellan öarne.

Ett par timmar före dagningen höllo vi åter af med den
fortfarande nordostliga vinden, och voro vid dagens inbrott redan i rännan
mellan Madeira och de öde klipporne Deserta. En nära östra Deserta
ur hafvet uppstående klippspets, liknande ett fyrtorn, erbjuder en
ganska egen anblick för det vid de svenska, flata hällarne vana ögat.
Vinden var helt svag och fregatten framskred helt långsamt mellan
öarne; i lä, det vill nu säga i sydvest om Madeira, var det
fullkomligt stillt; endast en och annan liten kåre flög mörkblå öfver den
klarblå hafsytan, för att snart upphöra och efterträdas af en annan,
ofta från alldeles motsatt håll kommande. Vädret motsvarade
Madeiras rykte; såväl luften som hafvet visade omkring 20° temperatur,
och en flygfisk tillkännagaf att man nalkades de tropiska trakterna.
Vi hade god tid att betrakta den mångbeprisade ön, som äfven erbjöd
en praktfull anblick. Rödbruna tvärbranta klippväggar resa sig ur
det blåa hafvet, ofvanpå klipporna omvexla gröna fält och skogar,
och der och hvar ser man hvita kyrkor och hus sticka fram. Öns
toppar förlora sig oftast i de moln som skocka sig deromkring; de nå
en höjd af öfver 5000 fot. Allt efter som vi skredo framåt stillnade
vinden och vi förblefvo en stund liggande i stiltje, men snart sprang
en liten bris upp från sydvest, med hvilken vi kunde hålla in åt
Funchals redd, hvarest vi kl. 11 f. m. ankrade på 45 famnars djup.

Uppehållet här var utsatt till två dagar, och hvar och en gjorde
sitt bästa att så fort som möjligt komma i land och betrakta
herrligheten på närmare håll. Den bränning, som äfven i stillt väder alltid
vräker på stranden, som ligger alldeles öppen för hela Atlantiska
hafvets sjögång, gör landningen med vanliga båtar obeqväm, hvarföre
man vanligen hyr en af öns båtar att passa på fartyget ett stycke
från land, hvarest de emottaga landstigande eller aflemna
ombordfarande, såvida man ej, föredrager att göra hela färden i landbåt.
Dessa båtar äro små och lätta och hafva å hvardera sidan om kölen
en mede, som hindrar dem att falla på sidan när de taga grund.
Man afvaktar en hög sjö och ror på dess topp med all kraft rätt på
land: så snart båten rör botten, springer en hop folk ut i vattnet och
fattar tag i den, och innan nästa sjö hinner in, äro både båt och
passagerare redan ett högt stycke upp på stranden, som är temligen
brant och består af kiselstenar. Båtkarlarne biträda dervid hvarandra;
under större lastbåtar läggas rullar och uppdragningen sker medelst
oxar. Allt detta verkställes under ett döfvande skrän, men med
mycken hurtighet. När man skall ombord, skjutes farkosten såsom utföre
en kälkbacke med starkaste möjliga fart ned i sjön, just i det
ögonblick en högre sjö än de andra rullar in, och man är genast färdig
med årorna för att hastigt komma ur bränningens område. De för
passagerare ämnade båtar hållas serdeles snygga och äro vanligen
målade i hjerta färger: båtkarlarne utmärka sig för sitt höfliga och
tjenstvilliga sätt.

Den del af staden, som ligger närmast landningsplatsen, är
temligen väl byggd, men företer intet anmärkningsvärdt i den vägen.
Gatorna äro ej mycket breda, men väl lagda med jemnstora runda
stenar, och hållas ganska rena. Några af dem bilda mycket branta
backar, och dessa äro lagda med på kant ställda kiselstenar, med den
uppstående kanten vänd emot backen, för att bereda fotfäste åt
menniskor och ök. Öns i allmänhet ytterst backiga beskaffenhet hindrar
begagnandet af åkdon, om man undantager ett slags ursäkt derför,
som förekommer i staden. Det är en klumpig släda, med oskodda
medar, och dragen af oxar. På dylika eleganta åkdon färdas damerna
bort på baler och supéer, och vinkärlen ned till stranden för att
inskeppas. Från landet in till staden föres vinet i skinnsäckar eller små
kärl på mennisko- eller åsneryggen, och för den, som ej vill begagna
sina ben, finnes ej annat att taga till än hästar, mulåsnor och borickor.

Medan fregattens naturforskare begåfvo sig på en längre utflygt
inåt ön, företogos kortare dylika af de båda fartygens officerare. Vi
meddela en af dessas berättelse.

”Knappast komne i land omringades vi af en svartmuskig stojande
hop, som utbjöd hästar till vårt begagnande. Män och pojkar skreko
om hvarandra, berömmande hvar och en sitt ök. Då vi med skäl
kunde antaga att de först erbjudna hästar ej just voro af de bästa som
kunde fås — hvilket äfven deras utseende bestyrkte — fortsatte vi
lugnt vår väg upp åt staden, der vi ämnade bortvexla våra engelska
penningar mot landets mynt. Detta befanns dock obehöfligt, ty den
mängd Engelsmän, som årligen besöker ön, har gjort folket så
bekant med pounds, shillings och pence, att detta myntslag tyckes vara
det allmännast kända. Ett större antal hästkarlar hade nu samlat
sig; vi valde de hyggligaste djuren och begåfvo oss på väg. Hästarne
äro qvicke och liflige, dels af öns egna afvel, dels införde från Portugal 
eller Barbaresk-kusten. De förra hafva mycket tycke af våra ölandshästar, 
men äro större. Såsom vanligen i bergiga länder är förhållandet, 
hafva de en egen förmåga att klättra uppför de oländigaste ställen,
och man gör bäst i att dervid låta dem gå som de behaga. Med
hästen följer ock dess vårdare, som troget löper vid dess sida under
hela den oftast ganska besvärliga färden backe upp backe ned, och
måste man derföre med skäl förundra sig öfver dessa menniskors 
goda lungor. Deras klädsel var temligen lätt: skjorta, byxor och ett
par trasiga, oftare inga skor utgjorde hela kostymen, om man
dertill lägger Madeiras nationella hufvudbonad, en liten trattformig
mössa af blått kläde, med rödt foder, hvilken sitter alldeles lös på
sjelfva hjessan, och måste qvarhållas af någon outredd naturkraft,
ehuru man någon gång ser band för detta ändamål begagnas.”



”Vi passerade förbi ett par kyrkor från rococo-periodens början,
genom stadens vestliga del, till en brant backe, som leder ned uti en
trång och djup dalgång, hvarest en bro för öfver en djupt derunder
rinnande liten bäck. Denna lilla, till utseendet oskyldiga rännil är
dock en farlig fiende, mot hvars förstörande verkan man med dryga
kostnader måst skydda staden. Under de häftiga regn, som här ofta
förekomma, uppsväller bäcken till en forssande ström, tillräckligt stark 
att i en handvändning undergräfva dalens sluttningar och föra med sig
både jorden och de hus, som, beröfvade sin grundval, nedstörta deri.
Man har derföre inskränkt dess lopp inom höga murar, hvilkas fasta
beskaffenhet vid första påseende tyckes vara ur all proportion mot den
hotande fiendens magt. Icke destomindre hafva de ett par gånger ej
ens varit tillräckliga, och i början af detta århundrade — jag vill
minnas 1804 — gjorde regnflöden betydlig skada i Funchal. Många
hus instörtade och tusentals vinkärl flöto ur sina källare till sjös.
På andra trakter af ön göra jordskred ofta stor förödelse, der man ej
genom uppmurning af terrasser förekommit deras verkan.”

”Vi redo vackert utför backen, hvars branthet var något
obehaglig, och nedkommo på bron, hvarifrån man har en ganska egen
utsigt, åt hvilken de på dalsluttningarne hopade praktfulla vexter
gifva en karakter af nästan tropisk yppighet. Så snart vi nått foten
af uppförsbacken på andra sidan, satte alla hästarne af i fyrsprång,
de medföljande pojkarne höggo tag i deras svansar för att lättare följa
med, och inom några ögonblick voro vi på toppen af backen. Min
häst var ett vackert och eldigt djur, men ytterligt hård i munnen,
och nästan för krånglig för en dålig ryttare i sådan mark som här
på ön, der vägen ofta går genom stenrös på kanten af svindlande
bråddjup. Lyckligtvis var han utmärkt säker på fötterna, och snubblade
ej en enda gång under hela färden. Ledsagade af våra oberidna
jockeyer fortsatte vi uppföre backe, utföre backe. Vägen är långa
sträckor utom staden stenlagd, hvilket gör ridten obehaglig, men är
nödvändigt för att hindra regnbäckarnes förstörande verkan.
Obehagligare äro dock de höga murar, hvaraf vägen till en stor del omslutes,
och hvilka ofta alldeles stänga utsigten. Förtjusande villor ligga sådda
på bergsluttningarne, och från många ställen har man storartade
utsigter. På en spetsig klippa bakom staden ligger som ett riddareslott 
nunneklostret Nossa Senhora da Penha — Vår Fru på klippan — 
och ett par andra skymta fram bland träden nedanför. Men
vingårdarne äro denna årstid något vissnade, till följe hvaraf landskapet
saknar friskhet i färgen.”

”Vi stadnade en stund vid en liten krog, för att hvila våra
hästar och släcka vår törst. Man erbjöd oss uselt vin, som dock
befanns lämpligt att slå i vatten, som ehuru klart och friskt hade en
oangenäm bismak. Drufvor erhöllos äfven, men af ganska medelmåttig
beskaffenhet, och de voro dessutom så fulla med jord och sand, att
de först efter en god spolning blefvo ätliga. Vi begåfvo oss sedan
på återfärden. I allmänhet möter man ej mycket folk på vägarne.
Man ser en och annan liten skara man och qvinnor bärande varor till
staden, eller återvändande derifrån: de underlåta sällan att anropa den

resandes medlidande. Stundom ser man en blek och lidande skepnad
makligt färdas på en mulåsna eller stadig häst. Det är en Engelsman
eller Engelska, som kommit hit för att under ett blidare luftstreck än
fosterlandets återvinna litet helsa och krafter eller få en hviloplats i
den orangelund, hvarest de reformertas begrafningsplats är belägen
och hvaraf den har sitt namn — ”a Laranjera.” Kontrasten mellan
den lidandes sakta färd och en skojande och stojande kavalkad, som
vår, skulle ej illa lämpa sig till ämne för ett skaldestycke eller — en
predikan.”

”En middagsbjudning till ett af öns äldsta handelshus — 
Monteiro & C:o, för tillfället tjenstgörande såsom svensk consul — gjorde
det nödvändigt att snart fara ombord för att snygga sig efter ridten.
Först gjordes dock ett besök i ett kloster, hvarest konstgjorda
blommor af fjädrar tillverkas af de fromma systrarna. Blommorna voro
i allmänhet både smakfulla och väl härmade efter naturen, och hvar
och en köpte något litet åt hemmavarande flammor eller väninnor.
Man försummade naturligtvis ej att genom gallret betrakta
tillverkarinnorna, men olyckligtvis voro de flesta både gamla och fula, utan
ens, något intressant i sitt utseende. En var dock ännu ung, hade
präktiga ögon samt bildsköna händer; en annan visade lemningar af
en för längesedan vissnad, men säkert utmärkt skönhet, af det slag
man ser på bibliska taflor af de store målarnes händer. Hennes öga
hade ej ännu mistat sin glans, och en tandrad, som mången firad
skönhet kunde med skäl afundats, blänkte, när hon talade, fram
mellan de välbildade, fast numera något tunna läpparna.”

”Efter ombord gjord toalett begaf man sig kl. 5 e. m. till det
aktningsvärda huset Monteiro & C:os rymliga och beqväma bostad,
hvarest man snart befann sig vid ett förträffligt serveradt bord. Några
damer syntes ej till, men deremot ett stort antal vinkaraffiner. Man
smakade naturligtvis på allt. Malvasier, Sercial, Tinta och många
flera sorter försöktes med samvetsgrann noggrannhet, och några
uppväckte en beundran, som jag på samvete kan försäkra ej var låtsad.
Glanspunkten i bacchiskt afseende var dock en på slutet framträdande
gammal aktningsvärd butelj, hvars innehåll en liten bredvid mig
sittande Portugis förklarade vara ”le peché originel mis en bouteille.”
Jag måste erkänna att hans liknelse var ganska träffande, och sådant
vin finnes kanske endast här. Det förskrifver sig från en vingård,
som för många år sedan genom en regnflod alldeles bortsköljdes, och
man har sedan ej lyckats åstadkomma något dylikt. Det förekommer
ej i handeln och benämnes efter vingårdens anläggare Johan Gomez,
från hvilken denne redan i förra århundradet genom arf eller köp,
jag minnes ej hvilketdera, kommit i Monteiroska slägtens ego.”


”Uppstigne från bordet, emottogos vi i förmaket af värdinnan i
huset, ett ganska bildadt fruntimmer, som talade obehindradt både engelska
och franska. Sedan omkring ett dussin fremmande damer samt en
förstärkning af officerare från fartygen anländt, började man dansa,
hvarmed fortsattes tills efter midnatt, då en lätt anrättning serverades, och
man skiljdes åt. En ung dam, dotter af en på ön bosatt Engelsman
med en portugisisk fru, tillvann sig uppmärksamhet genom sin ovanliga 
skönhet, som verkligen hvar som helst skulle hafva väckt
uppseende. Hvar och en, som haft tillfälle att se afkomlingar af giftermål
mellan nordbor och söderlänningar, måste hafva anmärkt huru ofta
man deribland träffar verkliga praktexemplar till menniskor.”

Madeira är deladt i tio distrikter, och folkmängden uppges till
150,000 personer. Statsinkomsterna uppges till 250,000 dollars,
hvaraf tre femtedelar genom tullumgälder och resten genom direkt
beskattning. Utgifterna för förvaltningen medtaga större delen af denna
summa, så att högst en fjerdedel kommer Portugals krona till godo.

Af öns hufvudprodukt, vin, uppgafs tillverkningen för 1850 till
15,450 pipor (af omkring 150 sv. kannors rymd), hvaraf 9,300 exporterats 
och det öfriga dels förbrukats på stället, dels förvarats för att
ligga till sig. All införsel af vin är förbjuden.

Socker och kaffe produceras på ön, men blott i ringa myckenhet.
Spanmål odlas tillräckligt för öns behof. Hufvudsakligaste importvaror 
äro ris, olja, stäfver och jern. Någon direkt handel mellan
Sverige och Madeira kan ej gerna komma till stånd, ty utan att taga
returlast lönar det sig ej att ditföra jern och stäfver, och en last
Madeiravin låter väl ej i Sverige realisera sig. På frakter till England
eller Förenta Staterna är ej att räkna.

Funchals redd är alldeles öppen för alla vindar mellan vest och
sydost, och det stora djupet gör det svårt att rida ut någon storm,
hvarför fartyg gerna ligga klara att sticka från sig kettingen och gå
till sjös. Några påstå dock att underströmmen (”undertow”) är nog
stark att hindra fartyg att drifva i land, men klokast är väl att ej
lita derpå.

Tillgången af lifsmedel, såsom kött, fisk, frukter m. m., är god.
Af stenkol finnas stora upplag. Regulier post går med ångbåt en
gång i månaden till och från Europa, och seglande paketer gå både
till England och Lissabon.

Den 14 Nov. kl. 4 e. m. gingo vi åter till segels och en frisk
ostlig vind förde snart fregatten ur sigte af Madeira. Mulet och
blåsigt väder följande dagen kom chefen att öfvergifva tanken på ett
tillämnadt besök på Teneriffa, och kursen sattes vester om Canariska
öarne, af hvilka Palma i dagningen d. 16 var i sigte. Korvetten 
Lagerbjelke syntes ej till och råkades ej sedermera förrän i Rio. Vi
satte nu kurs på S:t Antonio, den vestligaste af Cap-Verde-Öarne.
Vinden fortfor mellan ostsydost och ostnordost med ganska
omvexlande styrka och det vanliga passadvinds-vädret, och d. 20 kl. 9 f. m.
varskoddes land förut. Snart visade S:t Antonio sina kala, förtorkade
klippor; dess högsta delar voro insvepta i moln. Den 22 fingo vi på
12° N. latitud första förebudet till nordost-passadens upphörande. Den
hittills klara himmelen öfver drogs af moln, och öfvergående vindkast
från sydost läto känna sig. Följande dagen, d. 23, var vinden redan
stadig och jemn på ostsydost, luften qvalmig och tryckande och
sydost-passadens dyning ganska kännbar. Från denna dag till d. 26
lät den här (mellan 5°—10° N. lat.) ofta förekommande ström åt öster
känna sig, vinden höll sig kring sydost, ojemn och med små regnbyar,
och aflägsen blixt syntes om qvällarne. Den 28 kl. 6 e. m. skars
eqvatorn på 28° longitud vest om Greenwich, under skönt väder och frisk
bris, hvilka båda fortforo till d. 2 Dec. På de sex dygnen från
middagen d. 26 Nov. till samma tid d. 2 Dec. satte strömmen oss åt
vestnordvest 129 mil (22 sv. m.).

Bland de personer, som befattat sig med sjöväsendet, är det en
känd sak, att man tills på de sednaste åren ansett det af mycken vigt
för fartyg, som ämna sig till Rio eller andra längre söderut belägna
orter, att ej skära eqvatorn vestligare än 25° V. från Greenwich,
öster om 20° V. har man ej heller velat komma, i anseende till der
herrskande stiltje och regnväder; men att skära linien vester om 25°
V. har ansetts medföra faran att till följe af den starka strömNågon gång är denna ström föga kännbar., som
mellan ett par graders nordlig latitud och 10° till 12° S. sätter åt
vester, ej kunna mot sydost-passaden ligga öfver Cap. S:t Roque, den
åt Öster utspringande udden af Södra Amerika. Följderna af en dylik
motgång skulle också vara ganska allvarsamma; ty att kryssa sig ut
från landet torde i de flesta fall vara omöjligt för andra än de ypperst
seglande fartyg, och äfven dessa torde ofta nog få hålla tillbaka
nordvest, för att i de norr om norra vändkretsen rådande vestliga vindar
hålla ostvart, och derefter ånyo börja sin segling genom
nordostpassaden. Att sådant för rederiet skulle vara högst ruinerande är
klart, och dylika händelser hafva verkligen inträffat, ehuru de blifvit
allt mera och mera sällsynta. Med så pass seglande fartyg, som nu
begagnas, är faran derför dock betydligt minskad, och nödvändigheten
af att inskränka sig inom nämnde longituder till större delen, ja
alldeles häfd, åtminstone för fartyg med bestämmelse vesterut, ty för dem,
som ämna sig kring Goda-Hopps-udden, förlänges vägen genom att
skära linien mycket vestligt.

Den omständighet, att det bälte af stiltje och regnväder, som
åtskiljer nordost- och sydost-passadens regioner, aftager i bredd allt som
man kommer vestvart, har ej kunnat undfalla mängden af sjöfarande.
Bruket att ej gå längre ostvart än 20° V., oaktadt den deraf följande
fördelen att få hålla lättare genom sydost-passaden, innebär redan ett
medgifvande deraf, och frånvaron eller obetydligheten af denna stiltje- och 
regnväders-region, när man går från t. ex. Bahia till Westindien,
är derpå ett talande bevis. Löjtnant Maury i Förenta Staternas flotta
har genom hopsamlande af en stor mängd materialier för lösande af
denna fråga, och resultaternas framläggande för allmänheten, förvärfvat
sig en stor förtjenst om sjöfarten. Han visar tydligen att inskränkningen 
inom de för liniens skärande förr brukliga longituder hvilar på
en fördom, som möjligen hittills kunnat ega en grund, nemligen
fartygens dåliga segling, hvarigenom de längre tid qvarhöllos i den
vestvart sättande strömmen, och deras afdrift var betydligt större än
numera i allmänhet är fallet. Många befälhafvare på handelsfartyg, män
af nog mod och insigt att frigöra sig från den gamla slentrianen, hade
redan länge funnit sig göra bästa resorna genom att skära eqvatorn
ända till 30° V., ja till och med vestligare; de hade derigenom
undvikit dagars och veckors tillbringande i stiltje, en så vanlig sak längre
österut. Det är dessa af Maury hopsamlade iakttagelser, som gifvit
andra mod att försöka samma väg, och de hafva i sin, ordning
ytterligare ökat förrådet af materialier, gifvit fullständigare bevis för
åsigtens riktighet. Vid tillämpingen bör något afseende göras på
årstiden: denna modifierar högst betydligt sydost-passaden längs Brasiliens
kuster, så mycket att Roussin, som under långvarigt vistande
derstädes noga studerat dessa fenomener, anser passadvind såsom en oriktig
benämning derpå, och i stället kallar den nordost- och sydost-musson,
emedan den, allt efter som solen är söder eller norr om eqvatorn,
blåser från det ena eller andra hållet, i likhet med de under namnet
"mussoner" i de ostindiska farvattnen förekommande vindar. Att ingå
i detaljer hör naturligtvis ej till detta arbetes område, men vi hafva
ansett en antydan på denna frågas nuvarande ställning ej sakna allt
intresse för en del läsare, och anföra att Eugenie slapp undan
eqvatorn utan en enda timmas stiltje och med endast några få måttliga
regnskurar.

Men om hafvets herrskare häri visat sig bevågen, så ämnade han
dock ej i andra afseenden opåmindt låta oss från den norra hemisferen 
inträda i den södra. Med den honom egna skarpsynthet hade han
anmärkt det stora antal för honom fremmande ansigten, hvilka han

sett öfver Eugenies relingar blicka omkring hans blåa fält, och
tillkännagaf på öfligt vis sin önskan att göra deras närmare bekantskap.
Denna önskan, så god som en befallning, måste naturligtvis uppfyllas,
och snart hade vi Hans Neptuniska Majestät med följe ombord.
Presensations-ceremonien försiggick i vanlig ordning, rakning, tänders
rengörande, medicinering, badning, intet saknades, men det stora
antalet recipienter tvang Neptuni embets- och tjenstemän att
företrädesvis egna sin uppmärksamhet åt de mera framstående personligheterne
deribland. De öfriga affärdades i massa, och hade väl denna gång
föga skäl att beklaga sig öfver sin obemärkta ställning i samhället.
Vid mörkrets inbrytande aflägsnade sig Deras Majestäter och den
vanliga ordningen ombord återställdes.

Den 3 Dec. gick vinden på nordost, fortsatte genom nord till
nordvest, sydvest och syd, och återkom följande dagen från sydost,
med mulet och tjockt väder. Detta väder fortfor följande dagen med
regn och åska och vinden drog sig på nordost med frisk bris. Då
ingen himmelskropp visat sig, så att latituds-observation på två dagar
kunnat erhållas, höllo vi d. 8 in åt kusten för att få se Cap Frio
innan vi satte kurs på inloppet till Rio. Kl. 5 f. m. gaf lodet, som
emellanåt anlitades, 25 famnars djup, men tjocka skymde alldeles land,
och vi nödgades vända utåt. Kl. ½ 10 f. m. höllo vi åter inåt, kl.
½ 11 klarnade det något, och landet mellan Cap S:t Thomas och Cap
Frio skymtade fram. Följande långs kusten passerade vi holmarne
Ancoras och Ilha de Ferro, middagstiden klarnade det bättre upp, och
Cap Frio visade sig. Med frisk nordostlig vind passerade vi kl. 4 e. m.
der förbi och räknade på att redan nästa förmiddag göra vårt intåg
på Rio de Janeiros redd, men kl. ½ 5 sprang vinden i en regnby tvärt
på vestsydvest, hvarigenom beräkningar och förhoppningar ohjelpligt
gäckades. Hela dygnet d. 9 lågo vi och rullade i en stygg dyning
från syd, vinden var just jemnt tillräckligt stark att tillåta fregatten
manövrera, men ej nog att stötta henne mot rullningen; haf och land
voro insvepte i en så tjock slöja af moln och duggregn, att man ofta
hörde brusandet af bränningen på stranden, utan att kunna skönja
landet. Den 10 började i samma stil, men frampå dagen klarnade det
något; efter några timmars stiltje uppsprang en liten bris från sydost,
och kl. 3 e. m. fingo vi den så kallade sockertoppen och andra kring
Rio Janeiro belägna berg i sigte. Sedan mörkret inbrutit visade sig
fyren på Ilha Rasa, en holme utanför inloppet, och kl. 8 e. m. lade vi
bi derutanför, för att afvakta morgonen. Vädret lofvade nu förbättring.

Efter midnatt blef det fullkomligt stillt. Den 11 inbröt med klar
himmel, men tjocka molnmassor hängde kring bergen, och skymde till
större delen den präktiga och storartade utsigt inloppet till Rio de

Janeiro erbjuder. En haj lomade kring fregatten, men utan att vilja
bita på den för hans räkning utlagda krok; granna delfiner glänste i
vattnet och en stor sköldpadda framrodde sin klumpiga lekamen.
Förmiddagen användes att snygga upp fartyget något litet och torka de
många efter de föregående dagarnas regnskurar ännu våta klädesplaggen.
Middagstiden började sjöbrisen sakta fläkta från sydsydost, och
fregatten framskred långsamt, ja nästan omärkligt mot inloppet. Molnen
skingrades allt mera och mera, och snart framträdde en mängd berg
af vexlande former, såsom Sockertoppen, Märsen (a gabia) eller Lord
Hoods näsa, m. fl. andra, de flesta klädda i en rik och
mångskiftande grönska. Kl. 4 e. m. friskade vinden och vi passerade förbi
holmarne Tucinho, Mai, Pai m. fl., nära under skansen Santa Cruz, och
ankrade kl. ½ 6 på Rios redd. Brasilianska flaggen saluterades med
tjuguett skott, som från skansen Villeganhon med samma antal
besvarades. På redden lågo amerikanska fregatten Congress, med
Commodore M'Keevers standert; engelska korvetten Dido, en bekant från
Portsmouth; norrska korvetten Örnen, kapiten Diricks; engelska
ångfartygen Cormorant, Plumper och Rifleman, samt en fransysk brigg.
Dido hade seglat från Plymouth d. 31 Oct. och inkommit den 7
Dec, utan att hafva på vägen gjort något uppehåll; Örnen hade
lemnat Madeira d. 5 Nov. och äfven anländt d. 7 Dec. Han hade
således haft 32 dagars resa, vi blott 27.

Den 17 anlände korvetten Lagerbjelke, som anlupit Teneriffa, men
hindrades af motvind och regnbyar att förr än följande dagen nå
ankarplatsen i grannskapet af fregatten.

Staden Rio de Janeiro har så många gånger blifvit beskrifven,
att vi, fruktande att endast trötta läsarens tålamod genom att
uppehålla oss dervid, nästan voro färdiga att genast åter gå till sjös. Det
kringliggande landet må åt naturforskaren erbjuda ett rikt fält för
studier, likasom herrliga utsigter åt älskaren af naturskönheter, men
någon större stad finnes knappast, som hos den blott resande lemnar så
få angenäma minnen. Det nöjsammaste är att i fartygets båtar segla
på redden, gå i land på någon holme och skjuta småfogel, samt taga
sig ett bad. Staden erbjuder intet behagligt för ögat, intet umgänge,
inga nöjen, utom stundom en medelmåttig opera, de tarfligaste
lifsmedel äro dyra, och det ohyggligt höga priset på transportmedel, för att
komma någorstädes, tvingar att afstå från färder utåt landet, det enda
som kunde skänka något nöje. Man landar på en ruskig och snuskig
trädtrappa, kring hvilken stojande negrer trängas och rofgiriga
tulltjenstemän stå på lur, färdige att taga kläderna af kroppen på folk.
Man går vidare: negrer, papegojor och åsnor skrika i kapp, stank och
orenlighet pina näsan, och ögat finner knappast ett enda föremål, der
Botafogo-viken.

det kan med nöje hvila. Byggnader och menniskor äro lika fula.
Inga promenerande fägna ens blickar; blott vid solnedgången ses
kanske någon gardin dragas undan och ett ansigte framtitta. En och
annan Portugis — jag ber om förlåtelse, Brasilianare, en medlem af
det ”tappra folket”»Brava gente Brasilera»), som det står i visan. Anledningen till benämningen
känna vi ej, och den torde ej vara så lätt att uppleta. — synes strida utåt gatan: hans dumhögfärdiga
min är vida obehagligare än negerns plumpa ansigte. Ingen resande
har jag sett eller hört berömma, ej ens tala väl om det mottagande
han rönt i Brasiliens hufvudstad, om icke af der bosatte utlänningar, som
ofta välvilligt och gästfritt emottaga fremlingen. I andra delar af
Brasilien torde det vara bättre, och den som skrifver dessa rader har på
landet kring Bahia blifvit mycket väl emottagen under en i sällskap
med några kamrater år 1843 företagen uflygt derstädes.

När man i hetta och stank släpat sig förbi Praya de Santa Lucia
och dess otäcka slagtarbodar och nalkas trakten kring kyrkan Nossa
Senhora da Gloria, blir staden behagligare, och sedan man ytterligare
genom qvarteret Cathete kommit bortåt förstaden Botafogo, öppnar
sig en vacker utsigt. Prydliga villor omsluta den vik, hvaraf förstaden
fått sitt namn; bakom dem höja sig berg i omvexlande former, och det
spetsiga Corcovado sticker genom den täta skogen på dess sluttningar
upp sin kala hjessa till en höjd af 2,500 fot. Vidare för denna väg
till botaniska trädgården, som dock för den oinvigde ej erbjuder
något ovanligt vackert. En. allé af palmer med buteljformade stammar
är möjligen mycket märkvärdig, men ganska ful. Negrerne, som
arbeta i trädgården, besvära den besökande med tiggande. Ett temligen
skapligt värdshus, hållet af en Tysk, finnes nära derinvid, och priserne
tycktes der något menskligare än dem man i staden får betala för
äfven blygsamma anrättningar.

Den talrika slafbefolkningen bör för ethnografen erbjuda mycket af
intresse, men det är klart att ett långvarigt vistande på stället erfordras
för att kunna anställa några egentliga forskningar. Negrerna af
Minastammen på norra delen af Guinea-kusten anses vara de bästa, och de
från Afrikas ostkust de sämsta af de många olika slag som förekomma.
Stammarne skiljas till det yttre dels på kroppsbyggnad, dels på vissa
sätt att pryda sig, egna för hvarje stam. Sålunda äro några tatuerade;
andra hafva ansigtet fåradt af ränder, som löpa än tvärs Öfver, än längs
med kinden; andra åter hafva en rad med konst åstadkomna vårtor
löpande från hårfästet till nästibben. Att dessa skråmor med mera
ej bidraga till förbättrande af deras i allmänhet fula fysionomier,
behöfver knappt nämnas. Mängden af de negrer, man ser i Rio, är till

vexten under medelmåttan, de storvexta och välbildade höra till
undantagen. Detsamma gäller om de svarta qvinnorna, ehuru de finna
mycket behag för åtskilligas ögon. Naturligtvis träffar man mulatter,
sambos, qvarteroner och alla andra blandningar mellan hvit och svart.
I landet födde negrer kallas här creoler, hvilken benämning i de
spanska kolonierna endast tillkommer i landet födde invånare af oblandad
europeisk ras, eller så nära derintill att skillnaden upphör att vara
märkbar. Mulatten kallas i Brasilien ”Pardo”; i Buenos Ayres är det
blandningen af Indian och hvit som fått detta namn, hvilket betyder grå.

På sednaste tiden tyckes det som om brasilianska styrelsen
ämnade på allvar söka att hämma slaf-importen; ett par slaf-fartyg hafva
på dess befallning blifvit tagna i beslag. Englands kryssare hafva
ej förmått hindra öfverförandet från Afrika af ett stort antal negrer,
och deras godtyckliga åtgärder hafva från andra nationers
handelsfartygs befälhafvare framkallat grundade klagomål, på samma gång som
de åsamkat Engelsmännen Brasilianarnes hat, hvilket litet emellan ger sig
tillkänna. Ångfartyget Cormorant hade uppbrännt eller tagit tre fartyg,
under rustning för Slafhandel, inuti Paranagua's hamn, och oaktadt
elden från skansen, som försvarar den; man kan ej undra om sådant
upptages illa af både folk och regering. De flesta slaf-importörer
sägas vara Portugiser och Sardinianare, endast undantagsvis infödde
Brasilianare. En Portugis vid namn Manoel Pinto da Fonseca har nyligen
blifvit förvisad ur landet; han säges på Slafhandel förtjenat ett par
tiotal millioner af vårt mynt, hvaraf han i Portugal uppoffrat en del
för erhållande af grefve-titeln.

Det höga pris, hvartill slafvar nu mera stigit, tvingar väl i
allmänhet egaren att för sitt eget intresse någorlunda menskligt behandla dem.
Egentlig grymhet emot dem tro vi höra till undantagen, ehuru sådan
naturligtvis alltid kan förekomma. Trovärdiga personer hafva dock
hört plantage-egare yttra, att det var förmånligare att forcera arbetet,
så att negern efter ett visst antal år störtade, än att en längre tid
taga mindre hårdt arbete af honom, hvarigenom hans krafter längre
stodo bi. Man måste då, sade de, hafva flera slafvar, i hvilka större
kapital ligger borta, och man får en hop ålderstigna, till arbete
odugliga att föda till döddagar. Huruvida detta system fortfarande följes,
kunna vi ej med visshet uppöfva; men den omständigheten att
transporten af kaffesäckar inom Bio, hvilken förut verkställdes af negrer,
numera sker på af mulåsnor dragna kärror, gifver anledning att
förmoda ett menskligare systems antagande, åtminstone der och hvar.
Till ”kaffe-negrer” uttogos ur ankomna laster de starkaste och
härdigaste karlarne, och sällan öfverlefde någon sju års arbete med
ofvannämde transport. Man såg fordom långa rader af dessa olyckliga, 
med kaffesäcken på hufvudet, efter takten af en entonig sång springa
mellan magazinerna och stranden för att aflemna sin last, och en äldre
neger utan börda springa bredvid, muntrande de lastade med en
harskramlas ljufva toner.

Den landningstrappa vi ofvan hafva omtalat är belägen nära
torget Paco do Largo, invid hvilket kejserliga palatset är beläget. Det
ser, som man säger, ingenting ut, och kejsaren vistas mest på
lustslottet S. Cristovao, beläget ett litet stycke utanför staden. Midt på
torget är en springbrunn, från hvilken fartygen hemta vatten; men man
anser detta ej vara rätt helsosamt straxt sedan det är hemtadt, utan
ofta orsaka magåkommor, om ock ej af farlig natur. Kring brunnen
anträffas vanligen ett antal negrinnor, sysselsatta med tvätt eller
vattenhemtning, och man har anledning förmoda, att dagens nyheter här
vexlas och afhandlas mellan de sköna bärarinnorna, likasom vid
Stockholms brunnar ofta tyckes vara fallet. Vattenkrukorna, likasom öfriga
bördor, bäras af negrinnorna på hufvudet) undantag härifrån göra
endast deras ullhårade kärlekspanter, som få rida grensle på mammas
eller ”daddas” ena höft, med bärerskans knubbiga arm till ryggstöd.

Norrut från torget går en gata, benämnd Rua Direita, vid hvilken
de flesta bodar för skeppsförnödenheter och dylikt äro belägne.
Mellan den och hamnen är stadens marknadsplats, som erbjuder ett rätt
eget skådespel. Den omslutes af en mur, och är indelad i gator, allt
efter de olika varorna. Man ser här mattor, qvastar, halmhattar, fisk,
frukt och grönsaker i stor mängd utbjudas af brokigt klädda
negrinnor. Svarta ungar krypa omkring i den lättaste kostym eller intaga
sin måltid vid den moderliga barmen: markattor hoppa och skutta,
papegojor väsnas och munterheten står högt i sky. Bortom marknadsplatsen 
är tullhuset beläget; derstädes tjenstgörande embetsmän skola
vi längre fram pligtskyldigast uppvakta. Utanför tullen är den
egentliga ankarplatsen för handelsfartyg. Sjöbrisen når sällan in hit, hettan
är ofta odräglig, och på de sednare åren har gula febern, förut här
nästan okänd, innästlat sig i denna trakt. De kännbara och
smärtsamma förluster, som den här och i Bahia tillskyndat svenska
handelsflottan, äro ännu i friskt minne, och blifva sannolikt ej de sista den
har att förvänta. Under det besättningen på ett och annat härinne
liggande fartyg dött ut, hafva de på redden liggande örlogsskeppen haft
helt friskt ombord; men derute har man nästan hvarje dag om
sommaren frisk sjöbris, och de mefitiska ångorna från staden nå ej dit.
Märkvärdigt är att intet spår af feber visat sig i trakten af Praya de
Santa Lucia, hvarest slagtarbodarna äro belägne. Dessa äro så
snuskiga och stinkande som möjligt, och man skulle vara frestad att tro
deras närhet under en farsot vara en oundviklig död; men det påstås 
att intet enda fall af gula febern förekommit i deras omedelbara
grannskap. Nere i Plata-floden skola vi återkomma till denna omständighet.

Rua Direita skäres af Rua do Ouvidor, som prålar med de flesta
galanteribodar i staden. Fransyska moder herrska i Rio med
oinskränkt makt, och de flesta eller alla dessa bodar förestås af Fransoser
eller Tyskar. För en fremling äro de naturligtvis af föga intresse;
dylika har han sett i Europa i vida präktigare stil. Men ett par bodar,
hvarest konstgjorda blommor förfärdigas, ådraga sig med skäl hans
uppmärksamhet. Dessa blommor tillverkas af fjedrar utaf de grannt
färgade foglar, hvaraf landets skogar hvimla, och kunna ofta mäta sig
med hvilka parisiska som helst hvad naturlighet beträffar, men
öfverträffa dem i färgprakt och varaktighet. I Rio begagnas de knappast,
sådant är ej förnämt nog, utan man föredrager dem från Europa, som
ofta torde vara ”second-hand”, d. v. s. redan begagnade, men litet
upputsade. Det är således hufvudsakligen hos utlänningar som
afsättning af fjäderblommor påräknas. Colibris och andra vackra
småfoglar finnas i dessa bodar till salu för temligen billiga priser, och i
andra finnas hela lager af naturalster, bland hvilka samlaren kan välja
hvad han behöfver. Likväl saknas i allmänhet de mindre lysande
befjädrade fogelarterne, och bland insekter ser man äfven företrädesvis
de granna fjärilar och skalbaggar, af hvilka Brasilien öfverflödar.

Midt emot Rio, på vikens östra strand, ligger den lilla staden
Praya Grande, till hvilken såväl ångbåtar som seglande färjebåtar
tidt och ofta afgå, Angbåtslägenhet finnes äfven till åtskilliga längre
inåt viken belägna ställen. I Praya Grande finnes en mindre
machin-verkstad. Något söder derom ligger pittoreskt på en klippa, som vid
högt vatten är skild från landet, klostret Nossa Senhora do Bōa
Viagem: innanför klippan har man ett skönt badställe i en liten af en
rik vegetation omgifven vik.

En vattenledning från de kringliggande bergen  förser Rio ymnigt
med godt vatten, som hemtas vid på kort afstånd från hvarandra
befintliga kranar.

Ur anteckningar, meddelade af en officer på Eugenie, lemna vi
följande utdrag:

”Denna ort (Rio de Janeiro) har en lång tid varit mycket besökt
af svenska fartyg, i synnerhet fraktsökande; medeltalet har på de
sednaste tio åren varit femtio per år. Nu ligga här omkring trettio.”

”I ingen hamn, mig veterligen, är stationerandet af ett svenskt
örlogsfartyg så nödvändigt som här, serdeles under November till och
med Februari månader, då skeppningen är lifligast. Närvaron af ett
sådant skulle komma att högst helsosamt inverka på konsulat-affärernas 
bedrifvande, och handelsfartygens befälhafvare skulle undgå 
MULATTSKA

(Rio de Janeiro.)

Färgtyrck af J.F. Meyer & Co Stockholm.


mycket bråk och krångel, som  besättningarne åstadkomma då de tycka
sig helt och hållet utan band.”

”I tullverket lärer krånglas så ofta den minsta omständighet
yppar sig, som kan begagnas såsom svepskäl derför. Bästa sättet för
kaptenerne att ställa dylikt till rätta säges vara, att på vänlig väg
uppgöra saken med tjenstemännen medelst en större eller mindre
summa penningar, hvilken nämnde herrar sins emellan fördela. Af de
ofantliga summor, som genom tullen inflyta, påstås en betydlig del
stadna i de högre tull-embetsmännens fickor.”

”Postkommunikationerne inom landet äro få och dåliga. Två
ångbåtar föra posterna till åtskilliga ställen på kusten, hvarifrån de
inåt landet fortskaffas af ridande bud. Med undantag af en väg långs
kusten från Bahia till Rio och vidare till San Paulo, samt en kort
sträcka från Porto de Estrella till det af Tyskar befolkade nybygget
Petropolis, några mil från Rio, finnas inga egentligen underhållna
vägar. Årliga anslaget till vägars anläggande och underhåll sades
vara tio contos reis (omkring 20,000 R:dr R:gs), men penningarne
lära försvinna utan att några arbeten bedrifvas.”

”Landets produkter forslas till närmaste hamn dels på mulåsnor,
dels på stora kärror, dragna af två eller flera par oxar. Kusthandeln
är betydlig och bedrifves med smärre briggar, skonertar och stora
däckade båtar.”

”Den sjöfarande kan i Rio erhålla alla de förnödenheter han
behöfver, men endast till höga priser. På förfriskningar af alla slag är
god tillgång, men det oxkött, som erhålles, är temligen dåligt.”

Hvad svenska handelsförhållanden till Brasilien beträffar, äro de
för alla våra köpmän och skeppsredare alltför väl bekanta, för att vi
skulle kunnat under ett flygtigt besök samla något till beredande af
ökad kännedom derom.

Brasiliensk författning är, såsom bekant, konstitutionell. Kejsarens
magt är ganska inskränkt och han eger intet veto. För sin person
anses den nu regerande kejsaren, Pedro den Andre, ganska populär.
Han är mycket tystlåten och sluten, och man säger ätt han gifvit
företräde åt utmärkta fremlingar, utan att derunder hafva tilltalat dem.
Hans civillista uppgår till 800 Contos reis, eller omkring 1,200,000
R.dr B:ko, samt dessutom till enke-kejsarinnan etc. 200 Contos eller
omkring 300,000 R:dr B:ko. Hofpersonalen skall vara öfverdrifvet
talrik.

Någon egentlig beskattning å personer och egendom finnes ej i
Brasilien, utan statens inkomstkällor äro accis och tull, hvilken
sednare, mycket hög på inkommande varor, ej heller är obetydlig på
utgående. Likasom i Portugal äro tullförfattningarna högst tryckande, 
embetsmännen söka vid deras tillämpning alla tillfällen till chican,
som alltid inbringa något i deras ficka, och de lägre tjenstemännens
prejeri, rofgirighet och oförskämdhet öfvergår alla gränser. Den
resande som landar är i fara att mista sina oundgängligaste medförda
klädespersedlar, om de se någorlunda nya ut, och faran är knappast
mindre när han åter far ombord. Som utförsel af ädla metaller är
förbjuden, må man akta sig om man har sådana i fickan.

Brasiliens krigshär består på fredsfot af omkring 16,000 man.
Nyligen hafva 3,000 Tyskar, mest af f. d. sleswig-holsteinska
trupperna, blifvit värfvade för kriget mot Argentinska republiken. Dessas
hållning och disciplin berömmas ej särdeles. Tvenne Svenskar,
öfverstlöjtnant Bruce och major Fägersten, äro anställda i brasilianska
arméen, båda ansedde för käcke och duglige officerare. Den sednare
har med mycken utmärkelse deltagit i kriget mot de upproriska i
provinsen Rio-Grande do Sul, hvars befolkning emellanåt gifvit
regeringen ej obetydligt att skaffa. Klimat och lefnadssätt hafva der
danat ett helt annat slägte än Brasiliens öfriga befolkning, med
undantag af den i den till Rio-Grande gränsande provinsen San Paulo.
I början af förra århundradet stodo dessa båda provinser endast till
namnet under Brasiliens välde, och deras befolkning, kallad Paulistas,
bildade ett fribytarband, mot hvars mod, tapperhet och kärlek till
oberoende, Portugals ansträngningar för deras kufvande länge
strandadeSe Ansons, Bougainvilles m. fl, resor från 1700-talet, samt d'Orbigny.. Ännu är deras slägte ej utdödt, och säkerligen utgör det
den dugligaste och bästa delen af Brasiliens befolkning.

Flottans materiel består af ett odugligt linieskepp, tre fregatter,
fem korvetter, tio ångfartyg och ett antal mindre fartyg; dess
befälspersonal enligt stat af tre amiraler, fyra ”eskader-chefer”, åtta
”divisions-chefer”, sexton linieskepps-kaptener, trettio fregatt-kaptener och
fyrahundrasextio löjtnanter af tre klasser, tillsammans femhundratjuguen 
personer. En jemförelse med materielen visar huru öfverdrifvet 
stor denna personal är, och den är för närvarande ej till fullo
besatt, så att blott trehundratvå officerare verkligen finnas, hvaribland
en vice-amiral, Engelsmannen Greenfell, som har befäl öfver den tjugu
fartyg starka flottan i Plata-floden. Flottans stadiga bemanning
utgöres af tio kompanier matroser (1,076 man), en marintrupp af 296
man, och ett skeppsgossekompani af 200 gossar. Varfspersonalen
består enligt stat af 1,241 man mästare, förmän och arbetare. Det
felande manskapet erhålles genom förhyrning för tillfället.

Kejsardömet Brasilien, genom vidsträckthet, folkmängd och rikedom 
den ojemförligt mägtigaste af Södra Amerikas stater, eger dock 
två ganska ömtåliga, lätt åtkomliga sidor, slafveriet och de sydliga
provinserna. Det är fruktan för negerbefolkningens tillvext, som
förmått regeringen att, med åsidosättande af landets ögonblickliga
materiella fördel, taga verksamma mått och steg till slaf-införselns
hämmande. Många resningsförsök hafva gjorts af de svarta, isynnerhet i
Bahia, och ett par hafva endast med vapenmagt kunnat stäfjas. Det
är oenigheten mellan de olika stammarna och färgnyanserna, som gör
det möjligt att hålla den färgade befolkningen i styr. Den ena
stammen hatar den andra, och de tala olika språk: mulatten föraktar
sambon (trefjerdedels svart) och sambon i sin ordning den oblandadt
svarta. Den hos vildar och halfvildar ofta förekommande svårigheten
att tiga och hålla tillsammans, och kanske ofta någon slafs
tillgifvenhet för en god och mild husbonde, hafva gjort att de flesta tillämnade
resningar blifvit röjde innan sin mognad.

Utom denne inre fiende har Brasilien, som vi nyss nämt, äfven
en yttre. Någon europeisk magt lär väl ej våga försöka att blifva
herre öfver Brasilien. Dels skulle sådant ej tillåtas af de andra stora
magterna, dels vill väl numera knappast någon lägga sig till en
besittning, så företrädesvis slafegande som Brasilien. Den, som har
dylika, drages med dem så godt han kan; hvar och en känner de
ekonomiska svårigheter, som möta vid slaf-emancipationen, och opinionen
kan möjligen ursäkta slafveriets fortfarande, men skulle brännmärka
den styrelse, som skaffade sig mera af den sorten, än hvad som
omständigheter, öfver hvilka den ej kunnat befalla, lagt i dess händer.
Utan slafveriet skulle Brasilien ej heller på långliga tider blifva
serdeles gifvande, om man möjligen undantager de södra provinserna. På
sina gränser åt norr och vester har kejsardömet intet att frukta. Dessa
gränser äro temligen inbillade. De inre delarne af Columbia-staterne,
Peru och Bolivia, äro, likasom Brasilien, glest befolkade vildmarker,
genom hvilkas skogar man endast med mycken svårighet kan färdas,
och något krigiskt företag är der knappast tänkbart, äfven om nämnde
stater skulle vara i stånd till dylika. I skogarna ströfva vilda
Indianstammar (Botokuder, Kabokler, m. fl.), hvilka temligen ostörde besitta
en högst betydlig del af det på kartor utritade Brasilien. Men åt
sydvest har det en fiende, som ej är att förakta, mindre för sin
materiella styrka, än sina sympathier inom landet. Hade Rosas lyckats
bemägtiga sig Montevideo och knyta det vid sitt intresse, och derefter
understödt det redan förut betänkliga upproret i Bio Grande, så torde
Brasiliens kejsare setat ganska osäkert på sin thron, såvida ej de
europeiska rnagterne med kraft antagit sig hans sak. Att farans närhet
och storlek blifvit insedd af vederbörande, visa de stora summor, som
uppoffrats för att skydda Uruguay-republiken, och, såsom säkraste 
borgen för dess bestånd, störta Rosas. Hans fall har betryggat
Brasiliens tillvaro, till dess i spetsen för Plata-republiken kommer en man,
hvilken med Rosas energi och kraft som partichef, med hans fasthet i
viljan och diplomatiska fintlighet, förenar militäriska talanger och
förmåga att herrska utan slagtarknifvens anlitande. Vi komma snart till
Plata-republikerna och skola der något närmare vidröra saken, ehuru
äfven då blott flygtigt; ty brist på materialier hindrar all
fullständigare behandling.

Det är klart, att i ett så vidsträckt land, som Brasilien, klimatet
skall vara högst olika för olika delar. Större delen ligger väl mellan
tropiken, men dels är klimatet närmast eqvatorn ej lika det, närmare
vändkretsen, dels förekomma stora skiljaktigheter mellan kustens och
de inre delarnes. Regniga årstiden infaller mellan Mars och September, 
det vill säga när solen är på andra sidan om eqvatorn, hvilket i
allmänhet ej är förhållandet med tropiska länder, såsom vi framdeles
skola se. Regnskurar förekomma äfven under den vackra årstiden
ganska ofta. I Rio är hettan i December, Januari och Februari ofta
tryckande, hvartill stadens belägenhet mellan berg, som utestänga
sjövinden, ej litet bidrager. Under vårt vistande der denna gång, var
högsta antecknade temperaturen ej högre än 26°, den lägsta omkring 21°,
och vattnets i hamnen 20°—24°. De inåt landet belägne bergssträckorna 
Serra do Mar och Serra dos Orgos voro oftast insvepta i moln,
öfver hvilka deras toppar ibland visade sig. Äfven Corcovado var
sällan fritt från moln. Efter den svaga bris från land, som vanligen
herrskar om natten, följer ett par timmars stiltje, derpå ser man
sjöbrisen visa sig i inloppet genom en mörkblå strimma på vattnet,
hvilken småningom nalkas och oftast kl. 10—11 f. m. når holmen Cobras,
innanför hvilken handelsfartygen ligga till ankars. Någongång uteblir
sjöbrisen alldeles, och stillnar alltid ut strax efter solnedgången. Nu
har man åter stillt till framåt midnatt, och har då ofta att fröjda sig
åt ett förtjusande väder. Landbrisen, ehuru vanligen helt svag,
kommer ibland med hastiga byar ned från bergen kring inloppet, men
dessa gå ej gerna längre till sjös än till Ilha Redonda.

Brasiliens hufvudsakliga produkter äro för bekanta för att
omnämnas, de göra sig dagligen och stundligen påminde hos större
delen af Sveriges befolkning. Såsom curiosum må nämnas att 1768, då
Cook besökte Rio, kaffe ännu ej odlades i landet, utan hemtades från
Lissabon. I Rio Grande do Sul, landets sydligaste del, är klimatet
mera likt Plata-ländernes, och till följe deraf äfven produkterna.
Åkerbruk och i synnerhet boskapsskötsel träda här i socker- och
kaffeodlingens ställe. Befolkadt af en idog och kraftfull menniskoras,
skulle snart Brasilien intaga  ett utmärkt rum bland mägtiga och rika

samhällen, oaktadt den förslappning som den tropiska hettan vanligen
utöfvar på Europeer. I en betydlig del deraf är ej klimatet mycket
hetare än i de södra af Nord-Amerikas förenade stater, hvilka ock
bibehållit slafveriet såsom nödvändigt för sitt bestånd.

Under vistandet i Rio-Janeiro anställdes magnetiska observationer 
i vår chargé d'affaires herr Morsings i förstaden Cathete belägna 
trädgård, som han haft godheten för detta ändamål upplåta. En
kännbar förlust råkade der att drabba oss. Inklinatoriet, som under
loppet af dagen varit begagnadt, men ej hunnit nedpackas, utan ännu stod på
sin fotställning, blef tillfälligtvis omkullstött af en bland herr Morsings
middagsgäster för dagen; ena axeltappen på den upplagda magnetnålen 
afbröts, och hela instrumentet skadades så illa, att det blef
odugligt till vidare bruk. En väsendtlig lucka i de magnetiska
observationerna under resan har härigenom uppstått.

Af den artighet och gästfrihet, hvarmed den resande i allmänhet
emottages i Spanska Amerika, träffas hos Brasiliens, eller åtminstone
Rio-Janeiros innevånare knappt nog spår. Darwin beklagar sig öfver
att i Pernambuco, för första och enda gången under en resa på fyra 
och ett halft år, fått snäsiga afslag till svar på en höfligt framförd
och högst oskyldig begäran, och detta afslag upprepadt af två
personer efter hvarandra. En fremling kan ej i Rio skaffa sig några
bekantskaper; han kan blifva bjuden på någon stor bal, men det
dagliga och förtroliga umgänge, som både i Plata-länderne och på vestra
kusten står honom till buds, finnes ej här, som vi tro, icke ens
Brasilianarne sjelfva emellan. Vistandet i Rio blir derföre snart ledsamt
för andra än dem som der finna fält för vetenskaplig verksamhet, och
det var med nöje vi d. 21 December satte in båtarne och lättade
förtöjningen för att följande morgonen fortsätta vår segling söderut.

*



IV.

Segling till Plata-floden och uppehåll i Montevideo och Buenos Ayres.

1851. Dec. 22—1852. Jan. 16.

Tidigt om morgonen d. 22 Dec. lemnade vi Rio, de flesta af oss,
vågar jag säga, utan saknad. Landtbrisen var ytterst svag, men
båtar från i hamnen befintliga örlogsfartyg anlände för att hjelpa
våra egna att bogsera. De fördelades på Eugenie och Lagerbjelke,
och kl. ¾ 8 f. m. passerade vi fästningen Santa Cruz. Kl. ½ 9 kom
sjöbrisen; båtarne insattes, kl. 10 passerade vi Ilha Raza och Ilha
Redonda, och kl. 3 e. m. var landet ur sigte, skymdt af tjock luft
och solrök. Vinden var nu nordost med frisk bris. Följande dagen
hade vi ett af de här så vanliga hastiga omkast i vinden. En
molnbank syntes höja sig i sydvest, och inom ett par timmar hade vinden
sprungit omkring från nordost till nord, vest, syd och sydsydost, från
hvilket sednare håll han förblef blåsande. De tjocka moln som
uppstigit skingrade sig lika hastigt som de kommit. Den 26 börjades
åter samma lek, och kom d. 27 om morgonen till fullbordan, efter
en af täta, fast aflägsna blixtar upplyst natt. Vi skola snart litet
närmare redogöra för dessa vindfenomener, som ofta äro ytterst
våldsamma och stundom inne i Plata-floden anställa ej obetydliga
förödelser, ehuru de alltid på förhand gifva underrättelse om sitt annalkande,
så att den uppmärksamme sjömannen ej gerna bör blifva öfverraskad
af dem. I allmänhet äro vindarne i dessa farvatten högst omvexlande.

Den 28 i solnedgången befunno vi oss ej mer än 18 mil (3 sv.
m.) från Cap Castillos, men solrök förtog hvarje skymt af land.
Sedan middagen hade lodet varit i gång, och lodningen upprepades
natten igenom hvarje halftimma. Vinden var ostnordost med måttlig bris,
som dock mot morgonen aftog. I dagningen syntes Punta Piedras i 
nordnordvest, och kl. ¾ 6 f. m. fingo vi i sigte holmen Lobos,
hvilken vi passerade på omkring tre mils (½ sv. m.) afstånd. Den är
flack och tjenar en hop sjölejon och skälar till vistelseort. Man
möter understundom dylika ett godt stycke till sjös. Äfven besökes
holmen af albatrosser och andra hafsfoglar. Sedan kl. 2 f. m. hade det
blixtrat starkt i sydvest, och kl. 8 kom en våldsam regnskur, under
hvilken vinden alldeles stillnade. Den återkom dock snart från ost,
och vi skredo långsamt inåt Plata-floden. Kl. ½ 2 e. m. fingo vi
Flores fyr i sigte, och en timma sednare den 500 fots höga kulle,
som gifvit åt staden Montevideo det namn den bär. Luften var
utmärkt klar och genomskinlig, de aflägsnaste föremål visade sig med
skarpa konturer. Kl. ½ 10 ankrade vi på Montevideos redd på 4 ½ 
famnars djup.

Kusten emellan Lobos och Montevideo erbjuder väl ej någon
inbjudande anblick, men är dock pittoresk i jemförelse med kusten
söder om flodmynningen, emellan Punta del Indio och Cap San Antonio,
hvilken är den lägsta och flackast möjliga. På den förstnämde
anmärkas de temligen höga bergåsarne Cerro Betet och Sierra de las
Animas, af hvilka den sednare hinner en höjd af 1800 fot. Landet
ser torrt och ödsligt ut; till boningar synes, med undantag af den lilla
staden Maldonado, intet spår förr än man nalkas Montevideo. En och
annan liten bäck framflyter i dalarne och tillkännagifver sin tillvaro
genom en rand af grönskande träd och buskar. Stranden är mycket
långgrund, och man aktar sig för att nalkas den med fartyg.

Korvetten Lagerbjelke hade varit oss följaktig hela vägen från
Rio, och ankrade samtidigt med oss.

På redden lågo fransyska fregatten Andromède med kontre-amiral 
Lepredours flagg, en annan fransysk fregatt och ett par större,
bestyckade lastfregatter; engelska ångfregatten Centaur, med
kontre-amiral Hendersons flagg; spanska fregatten la Ferrolana, samt
korvetterna Mazaredo och Luisa Fernanda, samt en sardiniansk brigg.
Tvenne svenska handelsfartyg lågo i hamnen. Af befälhafvaren på det
ena, kapiten Werngren, som flera år beseglat Stilla hafvet, erhöllo vi
en uppsats öfver åtskilliga mindre besökta trakter derstädes. Vi fullgöra 
en angenäm skyldighet genom att offentligen tacka kapiten W.
derför.

Utsigten från Montevideos redd är ej vacker. Landets i allmänhet
flacka konturer och frånvaron af träd och grönska gifva deråt något
ödsligt och dystert, ehuru pittoresk effekt ej alltid saknas. Det ringa
djupet i hamnen tvingar större fartyg att ligga temligen långt från
staden, och den från hafvet inrullande sjögången gör stundom
gemenskapen med land obeqväm. Mindre fartyg, som ej gå djupare än tolf 
till femton fot, ligga temligen skyddade deremot. Mot sydvest är
hamnen alldeles öppen, och de häftiga från detta håll blåsande
vindarne — pamperos — vräka ofta en stygg sjö derin. Bottnen  är dock
så lös att det är föga farligt att komma på grund, och det ringa
djupet gör att ankare och kettingar ej så hårdt frestas. Stranden är
inne i viken sandig, kring dess mynning stenig, och öfverallt långgrund.

Middagstiden d. 30 visade sig tjocka moln i sydvest, och kl. ¾ 1
e. m. bröt en liten ”pampero” lös med en störtflod af regn och skäligen
hård blåst. Den blef dock af föga varaktighet: kl. 4 var vinden
redan på sydsydost, och litet sednare var vädret helt vackert, så att en
del af fartygens officerare begåfvo sig i land på en liten aftonpromenad.

För några år sedan fanns i Montevideo blott en landningsbrygga,
men numera finnas två, hvaraf den ena tillhör staden; den andra är
enskild egendom, och varor, som der landas, betala en afgift till
egaren, men personer få fritt passera. Man väljer helst den sednare
bryggan, hvarest utrymmet är bättre och båtarne kunna ligga skyddade
för regn. Den är byggd på stolpar af smidt jern för att bättre
emotstå sjösqvalpet. Från bron kommer man på en långs stranden
löpande öppen plats af temligen skräpigt utseende. Vid sjelfva stranden
ser man ofta ett antal badande, äfven qvinnor af de lägre klasserna
i mer eller mindre lätt drägt, och damerna göra der helt obesväradt
sin toalett. Magra hundar stryka omkring för att söka hvarjehanda
affall att smörja sig med. Man inkommer vidare på jemmerligt
stenlagda gator, dock alla försedde med trottoarer, som göra det möjligt
att äfven under regnväder komma någorlunda obesudlad fram.

Staden är, som alla spansk-amerikanska städer, der ej lokala
omständigheter gjort sådant omöjligt, anlagd regelbunden som ett
schackbräde. Alla gator skära hvarandra i rät vinkel och alla
qvarter bilda qvadrater af en gifven  storlek. Husen innesluta två till tre
gårdar. Den yttre är ett slags salong, vanligen lagd med mörk och
ljus sten i rutor, ofta prydd med blomkrukor och skyddad mot solen
af ett tält. På dess midt är en brunn, som leder ned till en under
huset murad cistern, dit regnvattnet flyter från taken. Dylik cistern
saknas ibland, och stundom är den anbragt under den inre gården,
hvaromkring kök och dylikt är beläget. En portgång leder från
gatan in på yttre gården, och dylika mellan de olika gårdarne genom
de delar af huset, som skilja dem. Husen hafva oftast blott
bottenvåning, och knappt någon enda mera än en deröfver, ehuru man ibland
ser ett par rum uppbyggda på det platta taket, som alltid omgifves
af ett muradt bröstvärn. Bottenvåningens rum hafva nästan alltid
hvar sin dörr åt gården, de högre upp belägna at en kring husets
insida löpande altan.


Högst få hus i Montevideo äga något anspråk på yttre
prydlighet, de flesta äro enkla och hvitrappade. Fönstren äro stora och
räcka nästan ända till golfvet i rummet. Alla de i bottenvåningen äro
försedda med starka jerngaller, bestående af ett antal upprätt stående
stänger, infällda i muren, och två vågrätt öfver dessa befintliga
tvärstänger. Gallren äro oftast grönmålade och skjuta stundom en fot
eller så utom muren, så att man, sittande i fönstret, obehindradt kan
se utåt hela gatan. Man skulle tro att husen härigenom skulle få
ett fängelselikt utseende, men detta är alls icke fallet; man ser ofta
galler, som snarare utgöra en prydnad, och de äro dessutom nära nog
en nödvändighet i ett land, der man om sommaren lefver för öppna
fönster. Till det inre äro husen både vackra och beqväma. Högst
obetydligt trä ingår i deras byggande och eldsvådor äro så godt som
okända.

Blott ett egentligt torg finnes i staden. Dess ena sida bildas af
cathedralen, en ganska vidlyftig byggnad, med kupol och två torn.
Dess yttre eger föga eller intet anmärkningsvärdt, dess inre är
ganska vackert, ehuru något förfallet och tomt. Bristen på verkliga
prydnader ersattes ej af de brokiga grannlåter, hvarmed de många
sidoaltarena äro omgifna. Ett stycke från torget leder en port ut på en
öppen plats, stadens marknadsplats; genom en annan kommer man
derifrån ut i förstaden, belägen utanför de gamla, till en del förfallna
befästningslinier, som omsluta den egentliga staden. Förstaden, byggd på
samma sätt som den gamla, var i början af 1840-talet ganska vacker och
vidsträckt, men en stor del deraf har, under den nioåriga belägring
staden haft att uthärda, blifvit så godt som alldeles förstörd. Oaktadt
man ej räknade mera än tre månader sedan belägringen eller
blockaden upphäfdes, och framtida tillståndet var intet mindre än betryggadt
såg man dock redan nybyggnader i gång. Några års fred och ro, och
Montevideo skall åter vara en välmående och blomstrande stad.

Redan i Rio hade vi fått veta att general Urquiza förklarat sig
mot Rosas och med under befäl egande trupper, förstärkte af
uruguayska och brasilianska, satt sig i marsch mot Buenos Ayres. Vi
skola längre fram återkomma till dessa händelser, ty de båda
Plata-republikernas sednaste historia är så sammanvecklad, den ena med den
andras, att den lättast låter behandla sig i sammanhang. Rosas'
personlighet är öfverallt så ingripande, att man kan säga att allting
vänder sig deromkring, och den hör Buenos Ayres till, hvarföre vi till
ankomsten dit lemna det historiska åsido, för att sysselsätta oss med våra
personliga äfventyr i Montevideo.

Den befolkning, som rör sig på Montevideos gator, är vanligen
mycket blandad och brokig, och de i staden förlagda franska trupper
(400 man af marin-infanteriet) samt de utanföre lägrade brasilianske
(omkring 3000 man) bidrogo ytterligare till mångfalden af fysionomier 
och drägter. Spanska Kreoler, Basker, Savojarder, Fransoser,
Engelsmän, Negrer och de många mellan hvit, svart och Indian
förekommande blandningar trängas om hvarandra. Af inflyttade Europeer 
är ojemförligt största antalet manfolk, så att man ser blott få
europeiska qvinnor mot infödda. I synnerhet är detta fallet bland
de förmögnare klasserne, och man måste medgifva att dem man träffar
ej just taga sig mycket väl ut bredvid de spansk-kreolska damerna,
som både hvad skönhet, behag och smakfull klädsel beträffar ej vika
för några andra.

Bland de föremål, som först tilldraga sig uppmärksamheten, äro de
stora lastkärror, man träffar nere vid stranden, och i hvilka
köpmansgods lossas och forslas. De äro försedde med hjul, af två till tre
alnars diameter för att kunna köra ut i vattnet till lossnings-pråmarna, 
och förspända med två till fyra hästar, eller kanske oftare
mulåsnor. Körsvennen rider på ett af öken; han är iklädd landets
pittoreska drägt och sköter sitt anspann med mycken färdighet, men
utan skymt af skonsamhet mot djuren. Drägten består af ett par
ytterst vida hvita byxor, nedtill slutande med fransar, ett bjertfärgadt
tygstycke svept om låren och fasthållet kring lifvet af ett bälte,
en poncho Ett tygstycke af rektangulär form med ett hål på midten, hvarigenom
hufvudet trädes. i lysande färger hängande öfver hans axlar, och en
slokig hatt eller en röd spetsig mössa. Under stoj och larm
manövrera ett stort antal dylika fordon om hvarandra, ofta med hastig fart,
men man ser dem sällan köra fast i hvarandra. Uppkommen längre
i staden möter man damer i de elegantaste toaletter bredvid
negerkäringar med ett klädbylte på hufvudet och en ”snugga” eller en
cigarrstump i mun; den sednares illa skapade nakna eller betofflade fot
kontrasterar ej mindre mot den förras nätta och med yttersta omsorg
skodda, än hennes grofva grinande ansigte mot den andras rena och
ädla drag. Bakom ett par europeiska officerare ser man en soldat af
landets milis komma stultande; hans drägt är till snitten lik
kärrkarlens nyss beskrifna; men han bär uniformsmössa, till formen liknande
våra gardisters fordna släpmössor, och färgerna på plaggen häntyda
på någonting uniformsmässigt. Ett par ofantliga sporrar hänga vid
hans hälar och slamra mot gatstenarna. Hästar stå alldeles lösa, men
orörliga som bildstoder, der och hvar utanför hus och bodar,
väntande sina ryttare, medan andra i kort galopp bära sina utåt gatorna.
En prest, iklädd en ofantlig hatt ”à la don Basil”, vandrar gravitetiskt 
fram; alla, äfven damerna, lemna honom trottoarens inre sida Man är i spanska städer mycket nogräknad att lemna inre sidan åt
fruntimmer, eller dem man vill visa aktning; ett underlåtande häraf är en grof
ohöflighet, och man ser ofta krusas vid anbudets emottagande. ,
hvilken han någongång krusar för att emottaga; han besvarar med en
vänlig värdighet de passerandes helsningar, men är tolerant nog att
taga en kättare af sina bekanta i hand, kanske till och med vexla en
pris snus med honom. Hundar taga i ro sin siesta på trottoarerna,
utan att låta sig störas af de gående, som å sin sida lugnt klifva
öfver de hvilande djuren. Blir något af dessa medelst en lämpligt
använd fot uppmanadt att gifva rum, lyder det vanligen uppmaningen
utan att taga humör, snarare med alla tecken till undergifvenhet.

Nyårsaftonen företogo några officerare en ridt utåt landet, och vi
meddela en af dessas berättelse derom.

”Efter att hafva erhållit hästar, en för ögonblicket till följd af
kriget ej öfverflödande vara, begåfvo vi oss åstad på den väg som leder
åt Cerro. Innan vi hunnit ur staden mötte vi en derstädes bosatt
landsman, doktor Michaelsson, som till oss framförde en bjudning till
bal för aftonen. Vädret var öfver all beskrifning vackert och landet
stod ännu i sin gröna skrud. Vi passerade ut genom en del af
förstaden, som under kriget blifvit alldeles härjad, så att blott tomma
murarna af några få hus funnos, de öfriga bildade endast grushögar.
Hästarne voro goda och förde oss raskt framåt förbi åtskilliga landtställen, 
af hvilka en del blifvit under belägringen skonade för förstöring
för att tjena till bostäder för herrar Oribe et Kompani. Snart anlände
vi till ett ställe benämndt Paso Molinas, hvarest vi måste vada öfver
en bäck, som väl vanligen lägger föga hinder i vägen för de
vägfarande, men nu var uppsvälld af gårdagens regn. Man drog sina fötter
så högt upp som möjligt och anträdde modigt färden; men när ett par
redan voro nära andra stranden, snafvade en af de efterkommandes
häst, och föll med sin ryttare omkull i det halfannan aln djupa
vattnet, utan vidare skada för ryttaren än den af badet. Straxt på andra
sidan bäcken var ett litet värdshus, och der slogo vi oss nu ned för
att låta vår kamrat kläda af sig de våta kläderna. För att dock ej
förspilla tiden beslöts att medan de torkade fortsätta ridten, och genom
sammanskott af kamraterna fick den olycklige mannen tillräckligt
kläder för att kunna anständigt presentera sig, om ej i staden,
åtminstone på landet, och värmen var tillräcklig för att tillåta äfven den
lättaste drägt.”

”En ung GauchoSå benämnas i allmänhet landtboerne, åtminstone den fattigare klassen deraf., som händelsevis befann sig på stället och sett
hela tilldragelsen, gjorde oss uppmärksamme på att den omkullfallne 
hästen i fallet skadat sitt ena framben, och erbjöd sig på samma gång
att bota skadan, som bestod deri att en liten åder blifvit stungen, så
att blodet rann temligen starkt. Kuren var mycket enkel. Mannen
tog litet cigarraska, gjorde deraf med vatten en deg, och smetade
denna på såret, med tillsägelse att låta hästen stå stilla en halftimma.
Hästen ömmade först och bråkade, då mannen ville röra såret, men
stod stilla efter några klappningar och litet vänligt tilltal. Vi erbjödo
mannen drickspenningar, dem han ej ville taga emot, derefter en
handfull cigarrer, en i dessa länder ganska begärlig vara; men karlen,
hvars fördelaktiga utseende redan intagit oss till hans fördel, tog blott
en, och tackade likasom för en bevisad artighet. Kort derefter steg
han till häst och red sin väg, upprepande sin föreskrift om att låta den
skadade hästen stå en stund innan vi begåfvo oss vidare. Vi lydde,
och kuren befanns lika kraftig som enkel, ty hästen var snart alldeles
återställd.”

”Ett stort antal ryttare passerade under vårt uppehåll på krogen
der förbi och erbjödo en högst pittoresk anblick. En mindre kreatursdrift, 
med hvilken följde en ung man af ståtligt utseende och ridande
på en nätt och liflig häst, drefs öfver bäcken; en liten strid uppstod i
vattnet mellan ett par af dess medlemmar och bildade en grupp,
värdig en utmärkt målares pensel. En annan, lika vacker, men mera
egen, visade sig åt andra hållet. En beriden förman höll med sin
fyrspända kärra, för att låta sina oxar hvila litet. De främsta hade
lagt sig ned, medan de båda storväxta stångoxarne tålmodigt stodo med
sänkta hufvuden; karlen hade satt sig tvärs öfver hästen, med ena
benet uppdraget under sig, och piken, hvarmed oxarne pådrifvas, trädd i
marken till ryggstöd, och både han och häst förblefvo en lång stund
så orörliga, att man skulle sagt dem vara bundna af en mägtig
förtrollning. Öfver allting låg det praktfullaste solljus utbredt, och hela
scenen har djupt fästat sig i mitt minne.”

”Vi hade knappt begifvit oss från stället, då vi mötte en fullvuxen
qviga, förföljd af trenne ryttare, hvaraf två voro beväpnade med det
här brukliga vapnet ”lazo,” ett snodt eller flätadt tåg af tjugu till
fyratio alnars längd, med en rännsnara i ena ändan och den andra
fästad vid sadeln. De försvunno ett ögonblick bakom en af de höga
agavehäckar, som här i landet begagnas som stängsel, men kommo
snart åter i sigte. Qvigan var lika snabbfotad som hästarne och
hade ej obetydligt försprång, så att jagten gick en lång stund i flygande
fart. Vi redo en ginväg för att få på närmare håll se huru djuret
snärjdes; men markens ojemnhet — den var genomskuren af djupa
regnrännor — uppehöll oss något, och de höga och täta tistlarna
skymde emellanåt hela jagten. Slutligen sågo vi dock den ena 
ryttaren kasta sin lazo, och på qvigans krumsprång kunde man märka att
kastet ej felat sitt mål. Snart kom karlen i galopp mot oss,
medförande sitt byte, som med snaran om hornen gjorde alla möjliga försök
att slita sig löst; de andra båda ryttarne motade på, och snart befann
sig hela sällskapet der, hvarest jagten börjat, en öppen plats vid ett
par hus, dit äfven vi medföljde. Här stod en karl med knifven färdig.
En annan lazo kastades om den arma qvigans framben, hon störtade
till marken, och mannen med knifven nalkades försigtigt hennes
hufvud. Knifven försvann, man tyckte nästan utan påtryckning, i
djurets nacke, det sträckte på benen och var dödt.”



”Den färdighet, hvarmed Spanska Amerikas innebyggare handtera
sin ”lazo,” har sedan långliga tider utgjort främlingens förundran, och
dess begagnande är en egenhet just för nämnde folk.
Nord-Amerikas Indianer begagna ett dylikt redskap, under namn af ”lariat”, men
snaran sitter der fästad vid en lång käpp, hvarmed den föres
öfver hufvudet på djuret som skall fångas; den andra ändan hålles i
handen, och det är klart att ingen ryttare kan på detta sätt hålla en
tjur eller dylikt, hvarföre endast hästar sålunda kunna tagas. Kosackerna
taga äfven hästar med snara, men detta tillgår också nästan på
sistnämnde sätt. I Mexico och Californien kastas ofta lazon, utan att
förut vara fästad vid sadeln, och fästes sedan vid den höga pik,
hvarmed der brukliga sadlar äro försedda; den brukas der, så vidt jag har
kunnat finna, mycket kortare, och dess användning är ej så mångfaldig. 
Man hör dock i Californien omtalas att den fruktansvärda gråspräckliga 
björnen (grizzly bear) sålunda fångas. I Plataländerne och
Chili finner man dock lazon vidsträcktast använd, och en verklig
virtuositet i dess begagnande. Man träffar karlar som fånga djurets horn
eller hals, framben eller bakben, hvilket som behagas, och huru många
gånger man vill, utan att annat än undantagsvis kasta miste, och detta
under starkaste språng. Den fruktansvärde jaguaren, Amerikas tiger,
måste stundom sluta sitt lif i snaran, som han ej med all sin vighet
kunnat undvika. Lazons inre ända brukar man i dessa länder fästad
vid en mycket bred och stark bukgjord, straxt bakom ryttarens högra
knäveck; när den ej begagnas, ligger den hopskjuten på hästens länd
och fasthålles der af ett par små remmar.”

”Men det är ej blott för ovanlighetens eller egenhetens skuld,
som jag uppehållit läsaren med denna beskrifning på lazon. Den har
en vida större betydelse, och är för boskapsskötseln i Pampas kring
Plata-floden, hvad plogen är för åkerbrukaren i vårt fädernesland.
Utan detta enkla, men i öfvade händer kraftiga redskap, skulle
knappast någon reda kunna hållas på de ofantliga kreaturshjordarna.
Dermed fångas de hästar, som skola tämjas och inridas, de hornkreatur
som skola slagtas. Den vildaste tjur blir snart en oskadlig varelse
sedan han snärjd och kastad till marken blifvit behörigen tuktad, och
djurens rädsla för en med sin lazo beväpnad ryttare gör att han utan
fara kan begifva sig in ibland stora skaror af halfvild boskap.”

”Sedan vi bevittnat qvigans död fortsatte vi vår väg bortåt det
nedanför Cerro belägna brasilianska lägret, men kommo efter en
timmas ridt till en bäck, hvars af gårdagens regn uppsvällda bädd
tycktes nog djup för att tillåta oss oblötta komma öfver till andra
stranden. Efter något letande efter ett grundare vad, beslöto vi att vända
om till staden. Vi läto en stund våra hästar pusta på en närbelägen 
gräsrik kulle och sträckte oss under tiden i det gröna, samt
fortsatte derefter vår väg till den omtalade krogen, hvarest vi funno de
båda unga damerna, som utgjorde husets innevånare, i sin ljufvaste
siesta-slummer, ur hvilken de först genom långvarigt bultande väcktes. 
Sedan vår kamrat återfått sina nu torra kläder och vi allesammans 
släckt vår törst med ett par buteljer öl, lemnade vi damerna att
fortsätta sin siesta, vadade lyckligen öfver bäcken och voro en timma
derefter tillbaka i staden.”

De fleste af officerarne begagnade sig på aftonen af den redan
nämnda bjudningen på bal. Lokalen var just icke lysande och
rummens form ej rätt lämplig för dans, men sällskapet var, ehuru ej
mycket talrikt, ganska väl värdt att taga i betraktande. Bland
damerna voro endast några få utländska, men af herrarne var säkert 
hälften utlänningar, dels bosatte i staden, dels officerare från
örlogsfartygen eller vid de franska trupperna. Vi fingo här se en af
Montevideos notabiliteter, öfverste Francisco Taje, vid krigets början
skrifvare hos en advokat, men snart derefter chef för en af de sex då
uppsatta milis-bataljonerna. Han har under belägringen många gånger
visat utmärkta prof på tapperhet och blifvit illa sårad. Till sitt yttre
är han en reslig och kraftigt byggd man af ett par och trettio års
ålder, med ett ädelt och öppet ansigte och ett okonstladt och artigt sätt
att vara.

Dansen började först omkring kl. 10 och blef snart ganska
”animerad.” Man måste medgifva, att man ej öfverallt bland unga
fruntimmer träffar en så stor proportion af vackra figurer och blixtrande
ögon, som här läto se sig, och en och annan verklig skönhet glänste
öfver de andra. Toaletterna voro i allmänhet utmärkt nätta och
smakfulla; af prydnader syntes mest blommor. En ung fru hade dock
äfventyrat sig i en något vågad drägt, så till vida, som hennes
klädning af hvitt atlas tycktes nästan sakna lif. Det som härigenom
framställdes för allmänhetens blickar, var väl så till form som färg af så
utmärkt skönhet, att man ej kunde annat än anse sig stå i en viss
förbindelse till egarinnan; men intrycket hade äfven sin obehagliga
sida, man märkte tydligt att saken gjorde uppseende, och ingen
annan dam hade sin klädning på detta sätt utringad. Hårklädsel ”à la
Maria Stuart” syntes mycket i bruk och klädde de flesta förträffligt.
Dansen fortsattes till kl. 3—4 på morgonen och förfriskningar
funnos i särskilda rum att tillgå under hela tiden.

Den 2 Januari 1852 var hettan tryckande, och de i sydvest
sig hopande molnen bådade en ”pampero”. Kl. 5 e. m. började
blixtar synas, oupphörligt tilltagande i styrka, och från kl. 8 till efter
midnatt flammade de hvarje ögonblick om hvarandra under oupphörligt
brakande åskknallar. Regnet nedstörtade i strömmar, men ingen vind
lät känna sig. Blixtarne visade stundom den vanliga afbildade
zigzagformen, stundom en mera vågformiga färgen på deras ljus drog
oftast något i violett.

Den 3 Januari kl. 6 f. m. gingo båda fartygen till segels och
började under lotsens ledning kryssa uppföre Plata-floden mot en svag
vestlig vind. De i floden befintliga vidsträckta bankar tillåta ej
att segla i rät linie från Montevideo till Buenos Ayres, utan man
måste göra en betydande krok för att undvika dem, i det man håller
öfver åt flodens södra strand, mellan hvilken och den stora
Ortiz-banken farvattnet går, hvilket dock är besväradt af andra mindre
bankar. Små fartyg, som ej sticka djupare än åtta till tio fot, kunna
segla öfver Ortiz-banken. Större fartyg företaga ej gerna denna 
segling utan lots. Södra stranden är så låg, att man ej kan se den från
farvattnet, och inga sjömärken kunna påräknas, ehuru bojar åtskilliga
gånger varit utlagda på bankarna. Dessa bestå af sand, under det
bottnen i rännorna består af dy, och denna omständighet lättar
seglingen betydligt. Så länge lodet ger dy är allt godt, men om man
känner sandkorn deribland, får man vara uppmärksam. Bankarne
bibehålla ej sin skapnad oförändrad, och strömmen är emellan dem
temligen stark och mycket föränderlig; som dessa oregelbundenheter
endast kunna vara kände af den på stället mycket väl hemmastadde,
så taga de flesta fartyg, som nämndt är, lots från Montevideo, eller
från lotsfartyget utanför Punta del Indio, när detta finnes utlagdt,
hvilket ej alltid är händelsen.

I solnedgången syntes ej ännu Punta del Indio, men vinden hade
dragit sig på nordnordvest, och gaf oss temligen god sträck upp
emellan bankarne. Vattnet i floden var nu alldeles färskt. Vi kryssade
natten igenom mellan bankarna, och voro kl. 8 följande morgon tvärs
för Quilmes, en by belägen omkring en svensk mil sydost om Buenos
Ayres. Fartygen ankrade här, emedan djupet ej tillät Eugenie att på
närmare håll nalkas staden, till hvilken afståndet härifrån är omkring
tolf mil (2 sv. m.). Sedan kl. 3 på morgonen hade moln synts skocka
sig tillsammans i sydvest; när fartygen ankrade, var vinden frisk från
nordkanten, men det visade sig tydligen att en pampero var i annalkande, 
och straxt före kl. 9 kom han, efter några minuters stiltje, med
temlig våldsamhet och starkt regn och åska, men blåsten lade sig
lika hastigt som han kommit. Så snart ovädret saktat sig något, for
Eugenies chef tillika med vetenskapsmännen ombord på korvetten, som
genast lättade och uppseglade på Buenos Ayres' yttre redd, hvarest
den middagstiden ankrade, hvarefter öfliga saluter vexlades. Nämnde
herrar begåfvo sig derefter med korvettens båtar i land.

Buenos Ayres eger ingen hamn, utan blott tvänne redder, skiljda
genom en vidlyftig bank. På den yttre ligger man omkring en svensk
mil från staden, men på den inre endast på kort afstånd. Fartyg, som
sticka djupare än tolf fot, flyta ej in dit, och ofta nog kunna ej mera
djupgående än tio till elfva fots komma genom den ränna, som leder
in. För de ofta hårdt blåsande sydvestvindarna har man intet att
på redderna frukta, ty dessa vindar åstadkomma ingen sjö af betydenhet; 
men ostliga och sydostliga vindar, som vintertiden stundom blåsa
hårdt, hafva mera än en gång gjort stor skada och förödelse bland
der liggande fartyg. Under dessa stormar stiger vattnet i floden
många fot; stora sträckor af landet öfversvämmas härigenom, och fartyg
hafva flera gånger drifvits alldeles upp på land, så att de stått
långa stycket från stranden, då vattnet efter stormens upphörande 
återgått till sin vanliga höjd. Under vestliga vindar faller vattnet, och
fartygen stadna då ofta på grund, men bottnen är så lös, att sådant ej
medför någon fara.

Någon landningsbrygga finnes ej vid staden. När floden är hög
flyta båtarne in till stranden, som består af sand med här och der
utskjutande åsar af ett slags lös sten, eller kanske rättare hårdnad lera
kallad ”tosca”. Detta är dock endast undantagsvis förhållandet, och
vanligen får man från båten stiga upp på en höghjulad kärra för att
sålunda åka i land. Dylika kärror finnas alltid i beredskap på
stranden, och stundom omringas båten af ett halft dussin af dem, hvilkas
kÖrsvenner stojande rekommendera sina respektiva åkdon, dem de med
mycken färdighet manövrera. Både karlar och kärror likna alldeles
de nyss i Montevideo beskrifna, men endast hästar begagnas till
anspann. Priset för deras begagnande är temligen högt, och man bör
innan man tager en kärra ackordera med karlen och pruta dugtigt
på hans första begäran. Längs stranden löper en bred gata, som är
planterad med ett par rader pilar och bär namnet ”Alameda”, ehuru 
föga den förtjenar det, ty några popplar (alamo) finnas ej der.
Den ligger fyra eller fem alnar högre än flodens yta, och dess
sluttning deremot har på de sednare åren blifvit till en del murbeklädd.
Nära till landningsstället ligger hamn-kapitenens embetsrum; de öfriga
husen upptagas mest af slagtarbodar, krogar och dylikt. På något
afstånd synes stadens citadell, hvars kanoner bestryka gatan. Detta
citadell är detsamma som 1580 anlades af stadens grundläggare Juan
de Garay,Pedro de Mendoza anses af många som stadens egentliga grundläggare, men
hans 1535 anlagda nybygge vid Riachuelo blef snart öfvergifvet. ehuru det sedan den tiden blifvit utvidgadt och förändradt.

Uppför en temligen brant backe uppkommer man från Alamedan
på en i ungefär nordvest och sydost löpande gata, som till minne af
d. 25 Maj 1810, då landet först förklarade sig oberoende af
moderlandet, blifvit kallad Maj gatan (Calle de Mayo). Man har nu gjort
sitt inträde i Buenos Ayres, näst Rio de Janeiro Syd-Amerikas mest
betydande stad, ty den räknar nu omkring 120,000 innevånare, och
sträcker sig, då de flesta hus blott ega bottenvåning, öfver en ganska
betydlig yta. Alla gator löpa antingen parallelt med Majgatan, eller
vinkelrätt deremot, och alla qvarter äro, likasom i Montevideo, af
samma storlek. Byggnadssättet är äfven detsamma som i nyssnämnde stad,
ehuru man här kanske träffar större antal hus med anspråk på
prydlighet. Gatorna äro i den del af staden, i hvilken vi gjort vårt
inträde, temligen drägligt stenlagda med granit från ön Martin Garcia,

men i stadens yttre delar saknas stenläggning alldeles. De starka
regnskurar, som ofta falla, hafva småningom allt djupare och
djupare nedskurit sjelfva gatan, så att den ofta ligger ett par alnar lägre
än trottoarerna, och under häftigt regn förvandlas till en djup flod,
hvari man har exempel på att både menniskor och hästar drunknat,
och färdandet är litet emellanåt temligen obehagligt.

Framför fästningen är ett torg, kalladt Plaza de la Constitucion,
och derbredvid ett annat, Plaza de la Victoria, endast skildt från det
förra genom en af arkader omgifven byggnad, hvari hvarjehanda
bodar finnas. Midt emot denna äro rådhuset och polisen belägna; i
samma hus som dessa äro de fängelser, som ett par gånger af Rosas
förvandlats till verkliga mordhålor, och vanligen ser man åtskilliga
bödelsfigurer samlade derutanför. Midt på torget är ett monument af
temligen obetydligt utseende. Af de öfriga sidorna upptages den ena
till större delen af cathedral-kyrkan, den andra af enskilda hus, hvars
bottenvåning bildar en arkad, hvaruti äro hvarjehanda bodar. 
Cathedralen är ganska stor, dess fasad åt torget är i korintisk stil och
skulle vara vacker, om den vore färdig; men de höga, af tegel murade
pelarne sakna kapiteler, och hela fasaden är orappad. Det är föga
sannolikt att den någonsin blir färdig. I de många små hålen på
muren hafva en hop dufvor slagit sig ned, och flyga deromkring i
stora skockar. Kyrkans inre saknar hvarken storhet eller prakt, men
det hela förefaller något ofulländadt. Den förskrifver sig från sednare
delen af 1600-talet, och är, tillika med kyrkan la Merced, den äldsta
i staden. Kyrkornas antal är omkring ett dussin, allesammans i 1600-talets 
stil; i några börjar rococo-stilen att visa sig. I en eller ett par af dem,
vi minnas ej hvilken eller hvilka, äro de fanor upphängda som 1807
togos från Engelsmännen vid deras misslyckade anfall på staden. I
allmänhet är kyrkornas inre mera pråligt, än vackert, och de förete föga
eller intet af konstvärde.

Husens inre liknar alldeles de Montevideanskes, och eldsvådor äro
äfven här så godt som okända. Gårdarne äro stundom planterade
med hvarjehanda träd och blomster, stundom täckta af vinrank-spaljer.
Rosas har åt sig byggt eller ombyggt ett helt qvarter, som innesluter
två ej obetydliga trädgårdar. Hans högra hand i krigsärendena,
general Pacheco, hade ett vackert hus under byggnad vid Florida-gatan.
Vid denna är äfven utlänningarnes klubb belägen; man finner der allt
hvad man plägar anträffa på en engelsk klubb, ehuru i något mindre
praktfull stil. Genom vår konsuls, Herr Grefve Frölichs artighet,
erhöllo vi inträdeskort för vårt vistande härstädes. Ett museum lär
finnas i Buenos Ayres, men vi kunde ej få reda på hvarest det var
beläget, och det sades för närvarande vara stängdt. Under 
efterfrågningarna härom fingo vi dock anvisning på en enskild person, hvilken
hade vackra samlingar af fossilier, dem han på vår begäran med
största artighet visade oss.

Hoteller finnas i öfverflöd, och man är der temligen bra logerad
för ej obilligt pris, ungefär fem riksdaler riksgälds om dagen för rum och
mat, hvilket i Södra Amerika ej är mycket. Vistas man här någon
längre tid, gör man dock bäst att söka sig enskilda rum, och taga
sin middag på den nämnde klubben, dit man såsom resande alltid kan
vinna inträde, och hvarest man ofta får tillfälle att göra bekantskaper,
som leda både till nöje och nytta. Bland här bosatta utlänningar
träffar man många män af insigter och kunskaper; många äro gifta
med infödda fruntimmer, och i deras med spansk-creolsk gästfrihet för
fremlingen vid första bekantskapen öppnade hus kan man i de flesta
fall påräkna ett hjertligt och välvilligt emottagande.

Få städer utmärka sig i detta afseende så fördelaktigt som
Buenos Ayres. Det behöfves ej långvarigt vistande der för att göra
bekantskaper, och bekantskapen en gång gjord, beror det på den
resande sjelf att bringa den till ett förtroligt umgänge. Man gör besök
nästan hvad tid på dagen man behagar, och stannar qvar längre eller
kortare stund, alldeles som det faller sig; deremot förekomma mera
sällan egentliga bjudningar. Går man förbi sina bekantas bostad och
ser någon i fönstret, så slår man sig i samtal genom gallret. Som
förnamnet allmännast begagnas vid tilltal, så är ofta ens tillnamn
obekant för de hastigt erhållna bekanta. Få infödda fruntimmer tala
något annat språk än sitt eget, och det blir således för fremlingen
nödvändigt att lära sig tala spanska, om han vill njuta af umgängeslifvet.
För den som erhållit någorlunda god skoluppfostran möter dervid
ingen serdeles svårighet, välförståendes att hjelpligt kunna reda sig;
att i grund göra sig till herre öfver spanska språket med alla dess
egenheter, som äro ganska lokala, fordrar naturligtvis långvarigt
studium. Det största hindret för att lära sig tala fremmande språk är
ofta nog blyghet; man vill ej tala förrän man kan tala bra, och
handlar dervid såsom den, som ej ville bada i sjön förrän kan kunde
simma. För den, som, utan anspråk på egentlig språkkunnighet, vill lära
sig att någorlunda kunna underhålla ett samtal på ett fremmande språk,
blir det bäst att oförskräckt gå på, utan att lägga på sinnet om han
begår en och annan grammatikalisk bock. Sådant ger sig nog med
tiden, och just sjelfva samtalet väcker bäst uppmärksamheten på de
begångna misstagen och gifver medel att rätta dem. De spanska
fruntimren hafva ett förträffligt sätt att hjelpa fremlingen till rätta, om han
råkar komma af sig eller af okunnighet använder något talesätt, som
är ostädadt eller mindre lämpligt; och då de i allmänhet väl förstå
att väcka och underhålla ett samtal, så blir umgänget med dem den
både lättaste och behagligaste vägen till inhemtande af talspråket,
som föga eller intet skiljer sig från det skrifna, hvarest man dock
förgäfves letar efter de i dagliga umgänget förekommande artiga och
förbindliga uttryck, något olika på olika orter, vid hvilkas kännedom och
begagnande man fäster lika mycken vigt, som på ett noggrannt
iakttagande af åtskilliga sedvanor, hvilka äfven vexla med länderna, ehuru
grunddragen, så i det ena som det andra, öfverallt äro desamma.

Buenos Ayres' befolkning är, likasom Montevideos, ganska brokig,
men utlänningarne utgöra här en vida ringare del af det hela än der,
och den egendomliga karakteren framsticker skarpare. Man ser t. ex.
många af de förmögnare infödingarne iklädde jacka, och en tid hörde
sådant till högsta modet. Folkmassans utseende och egenskaper är
för båda städerna desamma. Samma vilda och mörka ansigten,
samma brokiga drägter möta ögat på båda ställena, och begäret efter
starka drycker, spelpassionen, lättjan och vildsintheten herrska med
lika vidsträckt magt, och detta torde äfven gälla om landtfolket, som
genom de inbördes krigen blifvit i yttersta grad förvildadt. Bland de
förmögnare och något bildade klasserna tyckes mera nationell anda
vara rådande i Buenos Ayres än i Montevideo; men då Rosas uppträdt
såsom nationalitetens beskyddare mot den utländska civilisationen, så
är det svårt att afgöra huru mycket af denna anda är hyckladt. Man
talar dock här alltid med stolthet om att spanska koloniernas frihet
emanerat från Buenos Ayres, som ej blott först reste sig, men genom
hjelpsändningar verksamt bidrog till Chiles, Perus och Bolivias
emancipation. Slafvar finnas ännu i Argentiska republiken, men deras
antal är obetydligt, och de behandlas så mildt, att de ofta nog äro föga
belåtne med att frigifvas, då de för att försörja sig vanligen få
underkasta sig vida tyngre arbete, än de förut haft att uträtta, och man
har exempel på att frigifne återvändt till sina förre egare med begäran
att fortfarande få vara slafvar.

De långvariga krigen och många på Rosas befallning skedda
afrättningarne och morden hafva ansenligt medtagit befolkningens manliga
del, och ett ej obetydligt antal deraf, isynnerhet yngre män, har genom
flykt och utvandring sökt sin säkerhet. Då dessutom enligt uppgift
flera flickor födas än gossar, och i proportion färre af de förra dö
under uppväxten, har antalet af qvinnor, och isynnerhet unga flickor,
blifvit oproportionerligt stort mot det af män. Det påstods nu (1852), att
på landet manfolk saknades till kreaturens vård och hop drifvande,
emedan alla vapenföra män tagits till kriget mot Montevideo, och att
qvinnorna nödgats sköta en del af de karlarne vanligen tillhörande
mödosamma göromål. I staden faller det stora antalet af unga
fruntimmer, i proportion till män af motsvarande ålder, snart i ögonen.

Man kan ej förvänta att sedligheten i Buenos Ayres skall stå
högt. Det ogenerade sätt, hvarpå de magtegande och högt uppsatte
ofta bytt om parti och brutit löften och förbindelser, visar att heders- och 
pligt-känsla stå på klena fötter, och de resande, som haft tillfälle
att genom länge fortsatt umgänge lära känna de mera bildade klassernes 
karakter, gifva just ej någon smickrande beskrifning derpå,
oaktadt de erkänna de goda egenskaper som allmänt anträffas.
Ostadighet, vildsinthet och brist på grundsatser tyckas vara de herrskande
lytena. De flesta resande sätta den  riktiga landtbon, oaktadt hans
råhet, framför stadsbon hvad karakteren beträffar, och berömma det
välvilliga emottagande de på landet alltid fått röna. En gaucho, säger
Darwin, kan vara en strupskärare, men är alltid en gentleman. Bland
den lägre stadsbefolkningen träffas naturligtvis,som i andra större
städer, alla gradationer i lastbarhet, och vanan vid blod och slagtande 
qväfver alldeles den medfödda känsla af mensklighet, hvilken vi
antaga finnas hos hvarje menniska. Hos qvinnan af denna klass kan
ej här förutsättas mera aktning för sjette budets stadgar än hos
hennes gelikar i likartade klimater, och den ofvannämnde omständigheten,
fåtaligheten af manfolk och följaktligen af ingångna äktenskap,
bidrager naturligtvis ej att förbättra förhållandet. En jemförelse med
södra Europas städer torde dock ej i detta afseende visa Buenos Ayres
i någon serdeles ofördelaktig dager, och sådant är kanske än mera
förhållandet hvad de högre klassernas qvinnor beträffar. Af egen
erfarenhet kunna vi lika litet anklaga som positift försvara dem, men anse
berättelser om ”bonnes fortunes” föga trovärdigare än de till ordspråk
vordna  jagthistorierna, och äro öfvertygade om att mången fremling
dragit mycket förhastade slutsatser på grund af den ledighet i
umgänget, som här allmänt träffas hos damerna, det obesvärade sätt, hvarpå
de emottaga smickrande artigheter, och den liflighet som råder i
deras väsen. Vi påstå ej att mängden af dem består af såkallade
dygdemönster, eller att de befinna sig på den moraliska höjd, der
allmänna opinionen ställer t. ex. de engelska fruntimren; men om man tager
i betraktande yttre omständigheter, såsom klimat, uppfostran och den
ståndpunkt, på hvilken det andra könet befinner sig, och som väl der
vid lag mägtigt inverkar, så förtjena de snarare aktning än klander.
Exempel på mod och karakter, på fast och varaktig tillgifvenhet i
olycka som i lycka, på försakelse och sjelfuppoffring hafva från deras
sida ej saknats under de täta olyckliga skakningar som hemsökt
republiken och oförmodadt bragt många familjer från välstånd till
fattigdom.


Om nu ock tankarna i detta afseende äro delade, så äro de det ej
i afseende på de yttre fördelar naturen skänkt ”la portenas,” — Buenos 
Ayres' qvinliga innevånareMan hör aldrig någon annan benämning på stadens innevånare än Portenos
och Portelias, hvilket egentligen betyder hamnboer.. Man träffar här den spanska 
karak-teren hvad utseende beträffar i en hög grad af fullkomlighet, och
proportionen af vackra fruntimmer är mycket stor. Dertill ser man
oftast nätta och smakfulla toaletter. Det är ett verkligt nöje att en
vacker dag vid middagstiden spatsera på Peru-gatan, der de bästa bodar
finnas, för att betrakta de många intagande gestalter, som sväfva på
dess trottoarer. En vacker vext och präktiga ögon höra snarare till
regeln än till undantagen, och en bländande hy är intet ovanligt,
ehuru i en annan färgton än den nordiska. Unga fruntimmer bruka
ofta kortärmade klädningar, och man finner nästan alltid en välbildad
arm. Den europeiska hatten är ej ännu i allmänt bruk; ehuru en och
annan sådan visar sig bland mängden af obetäckta eller mantilla-klädda
hufvuden, som äfven otvifvelaktigt erbjuda en vida vackrare anblick.
Bland alla klasser ser man håret omsorgsfullt kammadt och upplaggdt,
och vanligen är det prydt med någon liten blomma af bjert, oftast
högröd färg. För den från Sverige kommande, der grått spelar hufvudrolen 
bland färger å fruntimmerskläder, förefalla de här brukliga ofta i
början något för hjerta, men man vänjer sig snart dervid, och ögat
saknar dem, när det återkommer bland de grå. Svart är dock mycket
brukadt, och alltid vid kyrkogång.

Utom nyssnämnde tid på dagen är promenadtiden efter slutad
middagsmåltid, det vill här säga omkring kl. 5—6. Man ser då en
stor mängd folk, dels åkande dels ridande, begifva sig utom staden,
isynnerhet på vägen till Rosas' landtställe: Palermo, beläget ungefär
en half mil nordvest om staden, och dit en god väg leder. Vagnarnes 
antal har på sednare tider mycket tilltagit. Palermo upptager ett
betydligt omfång och innefattar kaserner för ett antal soldater. En
engelsk brigg, som under en sydostlig storm drifvit i land, står
alldeles på det torra i parken, och har af Rosas, som inköpt den, blifvit
förvandlad till ett slags lusthus. Vidlyftiga trädplanteringar äro
gjorde, men vilja ej rätt lyckas i anseende till lägets något sänka
beskaffenhet. Sjelfva byggningen är vidsträckt, men har endast bottenvåning.
Rosas vistades nästan beständigt här, och besökte endast tillfälligtvis
staden. Vid vägen finnes ett par anspråkslösa förfriskningsställen, der
man serveras med limonad och mjölk, hvilken sednare dryck var af
förträfflig beskaffenhet och tycktes vara mycket i damernas smak.

Utanför stadens motsatta ända ligger ett slags förstad, som fått
namnet Barracas, af de så benämnda magaziner, som der finnas, i 
SOLDAT och LANTFOLK

Buenos  Aires .


hvilka landets produkter, såsom hudar, ull, tagel m. m., uppläggas. I
denna trakt äro många små landtställen belägna, flera af dem omgifna 
af trädgårdar, som öfverflöda af persikor, aprikoser, drufvor och
andra frukter. Vägen dit ut leder genom många glest bebyggda qvarter 
af staden; en del af dem äro omslutna af vallar, på hvilka häckar
af agave och cactus äro planterade. Dessa bilda ogenomträngliga
stängsel, och agavens tio till tolf alnar höga blomstängel, med sina
ljusröda eller gulaktiga, doftande blommor, är verkligen praktfull.
Gatorna sakna här stenläggning och äro efter ett starkare regn någon
tid obehagliga, ja nära nog vådliga att passera, i anseende till de
ofantliga smutspölar, hvaraf de upptagas, och hvari hästarne trampa
ned sig, så att de stundom måste dragas upp ur dem. I förstaden
äro vägarne mycket breda, så att flera vagnar kunna köra i bredd,
och man ser ofta en mängd promenerande. Stundom besväras man
af den obehagliga lukt, som sprides från de ej långt härifrån belägna
slagterierna.

Dessa äro af två slag: ”mataderos,” hvarest de till förtäring 
inom staden bestämda kreatur slagtas, och ”saladeros,” hvarest de till
export ämnade varor beredas. En matadero är helt enkelt en öppen
plats, försedd med några af agave eller störar bildade inhägnader, 
inom hvilka boskapen förvaras. Slagtandet tillgår på så sätt,
att en ryttare rider in i inhägnaden, utväljer ett djur, kastar sin
lazo kring dess horn och släpar det ut på fältet. Vid grinden håller
en annan ryttare, beväpnad med ett slags lans, hvars jern, i stället
för spets, har en bred egg; med denna afskär han det snärjda djurets
ena eller båda hasledsenor, då det passerar förbi honom. Under
förfärligt bölande hoppar detta nu på stumparna och släpas af hästen ett
stycke bort, hvarest en karl hoppar på dess rygg eller nalkas dess
hufvud och ränner sin knif i dess nacke, hvaraf döden ögonblickligt
följer. Halsen uppristas nu för att låta blodet rinna. Andra karlar
inställa sig för att flå djuret, hvilket försiggår på några minuter,
hvarefter det hugges i fyra delar, lastas på kärror eller hästar, och
afsändes till bodarna i staden. Hudarna torkas för att skeppas. Den
beskrifna operationen kan man vid en enda matadero få se upprepas
några tjog gånger på en morgon; ty kött är i Buenos Ayres en vida
billigare och mera brukad vara än bröd, och dagliga åtgången af kreatur 
torde uppgå till omkring fyrahundrade. Det säger sig sjelft, att
en matadero ej är något behagligt föremål att betrakta: marken är
gyttjig af blod, stanken af de myckna ruttnande inelfvorna qväfvande,
och folket, som arbetar der, har ett afskräckande utseende. Men för
fremlingen har en sådan dock det intresse, att man ofta här får se
lazon med utmärkt skicklighet handteras. Alla djur låta ej lika 
hjelplöst döda sig; man ser ett och annat käckt anfalla den ryttare, som
först fångat det, och han behöfver all sin färdighet för att ej blifva
stångad. En annan skyndar då till hjelp och gör slut på striden
genom att snärja kreaturets bakben, hvarefter det lätt dödas. I
synnerhet väcker hästarnes fullkomliga dressering för ändamålet
förundran.

En saladero erbjuder deremot en tafla af oblandad ohygglighet
Kreaturen dödas här fabriksmässigt, stundom till hundratal om dagen.
Hudarne saltas eller torkas, köttet afskäres i långa och breda skifvor,
af en half tums tjocklek, och torkas för att sedan skeppas till
Brasilien och Westindien, talgen och taglet tillvaratages med omsorg,
benlingar och mindre hudstycken begagnas till limkokning, hornen afslås
och utskeppas, och laggarne kokas och renskrapas för att gå samma
väg. Vid saladeron qvarstadna inelfvorna, som få ruttna; skallarna
med vidsittande hornqvickar, som begagnas till stängsel; och skrofven
med en del vidsittande kött, som, sedan de fått torka, brännas under
talgpannorna. Den stinkande rök, de dervid afgifva, kännes ofta på
långt håll. Stundom utkokas dock fettet ur dem innan de på detta
sätt användas: det skeppas i kärl till Europa.

Alla ofvannämnda arbeten försiggå med största noggrannhet
och omsorg, arbetarne hafva allt på beting och förtjena ej
obetydligt. En stor del af dem äro utvandrade Basker. Köttets
torkande är en ganska kinkig förrättning, ty det måste derunder noga aktas
för regn och fuktigt väder, och nedtages då från de ställningar,
hvarpå det är upphängdt, och lägges i högar, som täckas med hudar, när
de ej hafva skjul öfver sig. När det är lagom torkadt, lägges det i
dylika högar, och man saltar något mellan hvarfven. Oaktadt sitt
obehagliga utseende är det ganska smakligt, och ingår till hufvudsaklig 
del i kosthållet för slafbefolkningen i Brasilien och på Cuba. En
saladero erfordrar betydligt kapital-förlag, och de flesta, af dem egas
af utlänningar, som af godsegarne på landet uppköpa boskap.

Man skulle tro att den gräsliga stank, som omsväfvar dessa ställen, 
skulle innebära fröet till en mängd sjukdomar, men sådant är ej
fallet. Buenos Ayres är nästan fritt för epidemiska sjukdomar af
allvarsammare art, och vistandet i slagteriernas närhet anses på stället
snarare helsosamt än motsatsen. Till de lärdes bedömande få vi
öfverlemna, om detta härrör deraf, att luften och klimatet äro så goda,
att de ej en gång af den stora myckenheten förruttnande djuriska
ämnen kunna förpestas, eller om dessas utdunstningar i sig sjelfva ej
skulle vara för helsan så skadlige, som deras stank kommer en att
tro. Landets åt alla håll öppna beskaffenhet och deraf följande 

oförhindrade luftvexling får man väl dervid tillskrifva ett betydligt
inflytandeDarwin säger om dylika förhållanden: »de sjukdoms-anfall, som uppkomma
af miasma, förefalla alltid högst obegripliga (mysterious). Så svårt är det
att af ett lands utseende bedöma om det är sundt eller ej, att om en
person skulle anmodas att nämna en inom tropikerne belägen helsosam trakt,
skulle han uppgifvit denna» (Perus kustland). Han framställer flera exempel
i denna väg. (Voyage and Adventure H. M. Ship Beagle, III. 446.).

I de ofvannämnde magazinerne — barracas — uppläggas varor,
som ej genast kunna skeppas, och magazins-föreståndaren är ofta
kommissionär vid deras försäljning. Torra hudar måste emellanåt vädras
och piskas, för att ej skadas af mal. Ull och tagel packas här, ty
på landet finnas ej de för detta ändamål nödvändiga machiner.
Talrika arbetare finna här sysselsättning. Såväl saladeros som barracas
äro de flesta belägna nära den en half mil sydost om staden
löpande ån Riachuelo Är egentligen ej något namn, utan ett diminutivum af rio, flod; på engelska
kartor ser man den kallad »River Chuelo.» , i hvilken lastpråmar och mindre fartyg kunna
uppgå för att afhemta varornaAngående beloppet af utförde varor, se bilagorna vid slutet af boken..

När man hör talas om den mängd kreatur, som i Plata-länderna
slagtas, förefaller det som om man der förde ett utrotningskrig mot
boskapen. Detta är lika litet fallet, som att de stora hjordarne sakna
egare. I skogstrakterna händer det väl att kreatur löpa bort, utan
att sedan kunna anträffas, och längst ut åt gränserna af Indianernes
område inträffar detsamma, äfvensom då, under krigen, folk saknats
att vakta hjordarna. Men egentligen vild boskap anträffas endast
undantagsvis, och aldrig i de mera bebyggda delarna af landet, hvilket
sednare uttryck ej får tagas i europeisk bemärkelse, utan så att
menniskoboningar träffas inom några mil från hvarandra. Det ojemförligt
största antalet kreatur har egare, hvars märke finnes inbrändt på hvarje
djur, och är tillräckligt för reklamerandet ej blott af det lefvande
djuret, utan äfven af dess hud, om det blifvit slagtadt. Har man till
exempel köpt en stulen häst, så kan det hända att man midt på
gatan får hästen sig fråntagen af dess rätta egare. Hjordarne vaktas
noga att de ej få ströfva utom egendomens område, och för detta
ändamål äro ryttare oupphörligt i rörelse. Hvarje af dem har sig
tilldeladt ett visst antal, vi vilja minnas omkring tusen kreatur. Desse
dela sig sjelfve i ett antal mindre flockar, dem väktaren igenkänner
på något visst djur inom hvarje flock, som har något naturligt eller
konstgjordt märke, och med hvilket ett kändt antal följer. En ökning
eller minskning af ett enda märkes lätt. Litet emellanåt fösas såväl
boskap som hästar in i en folla, för att vänjas vid denna operation, 
som vid vissa tillfällen är nödvändig, och ryttaren gör dagliga runder
för att tillse att inga löpa bort och att bortdrifva fremmande boskap.
Det inses lätt, att allt detta är ett ganska mödosamt arbete, som
fordrar en härdad kropp, skarp syn, mycken lokalkännedom och
bekantskap med kreaturens vanor, hvarföre endast få inflyttade utlänningar
dermed sysselsätta sig. Bland landtboerna finnas de, som riktigt
studerat konsten att uppspåra bortlupna kreaturshjordarEn sådan kallas »rastreador,»  af »rastro,»  som belyder spår. De med
kreaturens vaktande sysselsatte kallas »peones» eller »vaqueanos.», och de
berättelser, man hör om dessa menniskors förmåga att drifva på spår, låta
högst otroliga, men måste vara sanna. De skola finnas, som inom
en yta af flera hundrade qvadratmil känna hvarje bäck, kulle, kärr,
betydligare träd eller busksnår, med ett ord hvarje lokalförhållande,
och vi hafva sett uppgifvet att diktatorn Rosas skall blott på gräsets
utseende och smak kunna säga i hvilken trakt af landet söder ut i
provinsen Buenos Ayres han befinner sig.

En gång om året hopdrifves all boskap på egendomen för att
öfverräknas och märkas, och dervid uttages det antal, som skall
försäljas. Man anser att på en väl skött egendom omkring en tredjedel af
hela antalet kan årligen afyttras eller slagtas, utan att för framtiden
medföra minskning i tillgången. Men under oroliga tider händer det
att nästan allt drifves till staden, för att ej af fienden bortröfvas, och
sådant har stundom i vissa trakter så godt som utrotat boskapen, men
då den ostörd får fortplanta sig, ökas den så hastigt, att blott få år
behöfts för att återföra öfverflöd derpå. Den starka och långvariga
torka, som temligen periodiskt säges återkomma, har flera gånger
åstadkommit förfärliga härjningar bland hjordarne. Allt gräs förtorkar då
naturligtvis, och kreaturen dels svälta och törsta till döds på den
egendom de tillhöra, dels löpa derifrån, sökande vatten och föda, blanda
sig tillsammans i ofantliga skaror och kunna ej mera fås reda på.
Aren 1827—30 skall en sådan torkperiod inträffat, under hvilken
provinsen Buenos Ayres skall hafva mistat öfver en million kreatur.
Hästar och hornboskap skola då i stora skaror omkommit på stränderna
af Paraná-floden, dit de rusat att dricka, men nedsjunkit i dyn,
derifrån de, utmattade af svält, ej kunnat arbeta sig lösa, förrän de 
nedtrampats af de efterföljande. Hela provinsen förvandlades till ett
dammande fält, råmärken mellan egor öfverhöljdes af drifvor af sand, och
regeringen måste tillsätta en serskild kommitté, för att så väl utreda
dessa, som ur de sammanblandade kreaturshoparne afskilja de olika
egendomarnes tillhörighetSe Darwin's Voyage and Adventure of Beagle, III, 155..

Utom hornboskap slagtas årligen ett stort antal ston. Sådana
begagnas aldrig, eller endast i högsta nödfall, till ridhästar, och man
måste på något sätt göra sig af med öfverflödet deraf; hudarne
betalas dessutom temligen bra. Till ridt nyttjas uteslutande vallackar.
Skälet hvarföre ston ej användas hafva vi ej hört bestämdt uppgifvas,
men det måste stödja sig på någon fördom; ett faktum är det
emedlertid, att man skulle blifva gäckad och utskrattad, om man
presenterade sig ridande på ett dylikt.

Fårafvel bedrifves på en del egendomar i en skala, hvarom man
får begrepp då vi nämna, att en i Buenos Ayres bosatt Svensk, herr
Rosenblad, i Febr. 1842 förlorade 15,000 får, hvaraf blott 4000
återfunnos. Fårens vaktande anses ganska svårt, ty under åskväder, som
ofta inträffar, blifva de stundom alldeles vilda af skrämsel, rusa ut i
kärren, der de drunkna, eller till andra egendomar och sälla sig till
sina dervarande likar. Herdarne, som äro till häst, biträdas af
hundar, som uppfödas på det sätt att de små tagas från hyndan och få
dia en tacka, derefter alltid få vistas bland fåren, och när de blifvit
halfvuxna utskäras. Deras tillgifvenhet för sina disyskon är lika varm,
som deras hat mot sina egentliga. En omständighet, som vid ullens
beredning för skeppning åstadkommer ej obetydlig svårighet, är af nog
egen beskaffenhet. På många trakter växer en art tistel i förvånande
myckenhet, dess fröhus fastna i fårens pelsar, och måste på stället
med dryg arbetskostnad bortplockas, såvida man ej vill nöja sig med
det lägre pris, som på afsättningsorten betalas för sålunda orenad ull.

De fleste af våra läsare hafva hört omtalas de goda priser,
hvartill kreatur och hästar säljas och köpas i Plata-länderna, men få torde
derpå hafva någon bestämdare reda. Naturligtvis kunna priserna
betydligt fluctuera, men vi afse ej ovanliga tillfällen, såsom torka,
afskuren tillförsel under orolighetstid, samt andra lika inverkande
orsaker, utan hvad som under vanliga förhållanden kan anses för stadiga
priser. En vacker slagtoxe brukar i Buenos Ayres kosta omkring fem
piaster — vi mena hårda och ej papperspesos, hvars värde vid början
af 1852 var ungefär en adertondedel af det nominella. Kor och
smärre oxar, eller magra kreatur, kosta ända ned till ett par
piaster. Ston till slagt bruka hålla sig omkring en piaster. På får
är priset olika efter olika racer, men en framför oss liggande prislista
uppgifver en half piaster för feta gumsar. För ungefärlig valvering i
svenskt mynt kan man i piasterns ställe sätta den svenska
speeieriksdalern. I Montevideo pläga priserna gerna vara något högre, en
naturlig följd deraf, att omkostnaderne vid skeppningen äro mindre än i
Buenos Ayres, så att exportören kan lemna varan om bord till
samma pris som på sistnämnde ställe, oaktadt den står honom något
högre i inköp. Färskt oxkött brukar i Buenos Ayres säljas till omkring
tjugufyra skilling riksgälds för ett svenskt lispund, men kostar tre gånger
så mycket i Montevideo; det är af förträfflig beskaffenhet, ty endast
unga och vid godt hull varande kreatur slagtas för marknadenVi skola i ett tillägg vid slutet af boken meddela en utförlig priskurant af
möjligaste färsk datum..

Vid priset på hästar ingå naturligtvis många omständigheter, som
ej förekomma vid egentliga handelsvaror. De ganska höga priser, söm
äfven här i sjelfva hästlandet betalas för kända kapplöpare, eller för
djur, som råka falla någon. rik amatör i smaken, kunna naturligtvis
ej gälla som regel. Engelsmän hafva betalat ända till femtio piaster,
möjligen ännu mera, för trafvare, hvilka endast undantagsvis anträffas,
ty infödingarne rida blott i skridt, galopp eller fyrsprång. Gosselman
köpte för sin resa öfver Pampas två bland en flock valda hästar för
åtta piaster stycket, hvilket han uppgifver vara dubbelt mot hvad som
begärdes för de i högen tagne. Priset har sedan ej kunnat stiga mycket,
så att hr Anderssons uppgift om tjugu-riksdalers-hästar nog eger sin
riktighet, trots motsägelsen af en sednare insändare i Aftonbladet. För
denna summa kan man ej blott få en häst, utan till och med en god
häst, fastän dess inridning torde vara något ofullständig, och en ej
desto vanare ryttare skulle säkert taga sig illa ut med den, åtminstone 
på stadens gator. För tio till trettio piaster får man en både
god och drägligt inriden häst. Dess underhåll i staden kostar i
månaden ungefär hälften af denna summa. På vagnshästar härpå
sednaste åren blifvit vida starkare efterfrågan än förut varit fallet; sådana
betalas högre än ridhästar, men vi minnas ej nu priserna. För en
hyrhäst betalas en piaster om dagen, och hälften för en kortare ridt.
Tiggare till häst i ordets egentliga bemärkelse träffar man knappast
nu mera, men förr voro sådana ganska vanliga föremål.

De af infödingarne begagnade ridtyg äro temligen olika de hos
oss vanliga. Sadeln består af flera lösa delar, hvilkas beskrifvande
skulle blifva för vidlyftigt; den är mycket lång och saknar bommar.
Bukgjorden är ej fastsatt vid sadeln, den är ett qvarter bred, eller till
och med bredare, af rå hud och, i stället för spännen, försedd med
ringar, genom hvilka en smidig rem trades flera gånger för att snöra
åt gjorden tillräckligt fast. Det är i denna som lazon fästes. 
Stigbyglarne äro helt små, så att de blott rymma tåspetsen; landtbon
brukar ofta inga alls, eller ock blott en pinne fastsatt vid
stigbygelremmen, hvilken hans bara fot fattar mellan stortån och den näst
bredvid. Betslet är ett kraftigt stångbetsel, sidstängerne äro krokiga, och
i kröken på sjelfva bettet sitter en jernring fästad, som i stället för
kindkedja omsluter hästens underkäk. Tyglarne brukas mest flätade
af fina remmar af rå hud och helt smala; stundom förena de sig till 
Lastkärra i Plataländerne.

en s##rt. Vid färden på landet hör äfven till utrustningen ett knäppe
af läder, hvarmed hästens framben hoptjudras, när han slappes att
beta. De förmögne infödingarne hafva stundom vackra munderingar,
med stigbyglar, bett och beslag af silfver och utmärkt prydligt
läderarbete. De stora sporrarne äro då äfven af silfver, den fattigare har
dem af jern. Deras med en till två tums långa taggar försedda kringlor 
se grymma ut, men taggarne äro så trubbiga, att det fordras
ansträngning att med dem skada hästen. I staden brukas mest vanliga
engelska sadlar.

Det starka betslet tvingar att rida med lätt hand, och de flesta
hästar äro mycket lösmundta och serdeles beqväma att färdas på, närde
hunnit blifva någorlunda tämda. De kunna med största lätthet stadnas
från den starkaste fart, och den minsta rörelse med handen är
tillräcklig att föra dem åt det håll man behagar. De äro både snabba och
uthålliga i språnget, och uthärda väl alla slags besvärligheter. Till
följe af det våldsamma sätt, hvarpå man går till väga vid deras
tämjande, skall det vara sällsynt att träffa en häst med oskadade bogar
och framben. I allmänhet behandlas kreatur med hårdhet, åtminstone
af de lägre klasserna, men landtbon förstår mycket väl att, om så
påfordras, spara sin hästs krafter.

Märkvärdig förefaller fremlingen den lätthet och behändighet,
hvarmed infödingarne handskas med kreatur. Man ser till exempel en
halfvuxen pojke i galopp drifva ett dussin hästar tvärtigenom hela
staden Buenos Ayres ned till floden för att vattnas, och åter tillbaka till
stallet. En och annan af dem viker ibland af en tvärgata, men
pojken är ögonblickligt tillhands för att fösa honom tillbaka till skocken.
Det tyckes som om djuren förstodo dessa menniskors tilltal, och vi
kunna af egen erfarenhet anföra ett exempel, som visar att man
åtminstone har anspråk på att blifva förstådd. Under ett vistande i
Montevideo för flera år sedan var författaren på jagt ett par mil från
staden, i sällskap med framlidne general-consul Tarras. Vi hade
färdats ut i en med tre mulor förspänd vagn, men när vi om qvällen
skulle återvända och mulorna, som under loppet af dagen gått och betat
i närheten, skulle sättas före, blefvo de istadiga och började slå.
Kusken, en gammal Gallicier, åkallade till bistånd både den heliga jungfrun
och Santiago de Compostella, samt i synnerhet San Antonio, men blef,
när desse ej infunno sig, helt uppbragt, ställde sig framför djuren med
händerna i sidorna och utropade: ”dumma mulor, förstår ni då ej
kastilianska?” — Men mulorna måste hafva varit illa uppfostrade, ty de
frågade ej det minsta efter gubbens utrop, utan fortforo en stund att
slå och sparka, och, när han satte sig upp på kuskbocken, begåfvo 
de sig skenande utåt fältet, så att vi måste vandra till vårt
nattqvarter, dit Don Ramón och hans mulor först dagen efter anlände.

Åkerbruket står i Buenos Ayres, likasom i de öfriga Plata-provinserna, 
på en mycket låg ståndpunkt, och bedrifves i högst inskränkt
Skala. Hindren för dess utveckling äro brist på kapitaler, den infödda 
befolkningens lättja och ostadighet, och bristande afsättning för dess
produkter. Åkerns inhägnad och brukande blifva genom de höga
dagsverkskostnaderna dyra, och gauchon är för stolt, lat och opålitlig, för
att kunna användas dervid. Han underkastar sig tåligt de hårdaste
mödor och försakelser, då de ej kunna undvikas, men ledsnar snart
vid ett jemnt och ordentligt arbete, och af en hastigt påkommen nyck
går han en vacker dag sin väg från tjenst och alltsammans, äfven om
han skulle hafva innestående lön att fordra. Man ser följaktligen
endast smärre åkerlappar, som, ehuru de gifva god afkastning, dock
anses föga vinstgifvande. Åtgången af bröd är ej stor, ty kött är den
arbetande klassens hufvudsakliga föda, och några få mil från staden
är man stundom ur stånd att få något bröd. Blir skörden god, så
faller säden i vanpris, ty tillgången är för ojemn för en ordentlig
utförsels uppkommande, och Förenta Staterna monopolisera dessutom
öfverallt mjölhandeln. Äfven händer det att styrelsen förbjuder export.
Erhålles klen skörd, så upphäfver styrelsen för någon tid den annars
temligen höga införselstullen på mjöl, och jordbrukaren får äfven då
nöja sig med lågt pris på sin vara. Det är klart att denna ofta
anlitade åtgärd, kanske ofta nog tillkommen genom mutor och intriger
från personer, som deraf kunna draga fördel, äfven skall lägga hinder
i vägen för en jemn och ordentlig tillförsel, och vi hafva hört
uppgifvas, att brödpriset i Buenos Ayres' stad ofta inom kort tid stigit
till dubbelt, eller ännu högre. Denna uppgift är oss meddelad af en
person, som länge varit bosatt på stället och noga känner affärsväsendet 
derstädes. Att höga brödpriser för öfrigt här ej hafva den
vådliga politiska verkan, som i Europa, är af det nämnda klart;
köttpriset träder i deras ställe.

Någon egentlig trädgårdsskötsel som yrke, eller ens till prydnad,
förekommer knappast, men de flesta quintas eller landtställen hafva
trädgårdar, hvari man finner åtskilliga slag frukter, i synnerhet
persikor. Blommor ser man i mängd både på landet och i staden, men
deras odling är öfverlemnad at den moderliga naturen, som drager
försorg om god tillgång derpå, hvilken också flitigt anlitas af damerna
för deras toilett. Af persikoträd ser man stora planteringar, men
deras hufvudändamål är ej att gifva frukt; de nedhuggas hvart tredje
eller fjerde år, för att säljas som bränsle, en i dessa länder dyr vara.
Hitgående fartyg taga derföre vanligen stenkol till ballast, då sådane 
kunna fås. Bland andra hinder för trädgårdsskötseln uppgifves en art
små myror, hvilka ej bygga stackar, utan hafva stora bon i jorden och
förstöra de nyuppkomna skotten. Vi hafva sett dylika bon, äfvensom
ett sätt att göra sig af med deras innevånare; det bestod deri, att
man nattetid, eller under regnväder då myrorna voro nedkrupna,
öfverdrog jordytan Öfver boet med ett lager af våt lera, som väl tillstampades 
för att täppa deras hål, och genom hvilket djuren sades sakna
förmåga att bana sig väg upp. Huruvida ändamålet verkligen vinnes,
kunna vi ej med visshet uppgifva.

De fleste handtverkare äro utlänningar; infödingarnes industri är
nära nog inskränkt till sadelmakare-arbeten, men i det inre af landet
tillverkas så kallade ”ponchos” af god beskaffenhet. I synnerhet äro
de af Vicuha-ull värderade och betalas ganska högt. De hafva ullens
naturliga färg med en och annan inväfd bjert rand. Från England
införas eftergjorda dylika, som, medan de äro nya, knappt kunna på
utseendet skiljas från de äkta, hvars täthet mot regn och varaktighet
de dock ingalunda ega. Indianerne, det vill säga de tameIndios mansos, som är ordagrannt öfversatt. De vilda kallas Indios bravos., tillverka
äfven ponchos, ridtyg och hvarjehanda småsaker, nätt flätade af senor
eller fina remmar. Från dem erhållas äfven strutsfjädrar samt nutria- och 
chinchilla-skinn, som dock mest fås af de vilda, ströfvande Indianerna 
vid de gränsmarknader, der desse infinna sig för att förskaffa
sig de få europeiska varor de behöfva, såsom knifvar, småsaker till
prydnader och dylikt, mer. Bränvin skall vid denna handel vara en
förmånlig bytesvara.

Buenos Ayres' klimat är i det hela taget både behagligt och sundt,
och exempel på hög ålder, med bibehållande af både kropps- och
själskrafter, förekomma ofta. Den högsta någonsin anmärkta
temperatur skall varit 35° och den lägsta 2° under fryspunkten; men dessa
ytterligheter äro högst sällsynta, och flera år förflyta stundom utan att
thermometern visar högre än 30° eller lägre än 2° öfver fryspunkten.
Februari månad är varmast och Juli kallast, men man kan äfven i den
sednare om dagen vanligen gå utan öfverplagg, så vida ej regn eller
stark blåst gör sådant behöfligt, och endast sällan ser man is på
vattenpussarna. Enligt medium af fem år är antalet regndagar om året
sextiosex, eller något mera än en i veckan; men vi kunna ej uppgifva 
huru de äro fördelade på årets månader. Åska har enligt medium
af samma tidsförlopps iakttagelser inträffat trettiotvå gånger om året.
Ytterligheterne voro för de förra åttiotre och femtiosex, för de sednare
trettionio och tjuguåtta dagar. Åskans våldsamhet hinner, ja till och
med öfvergår den på många inom vändkretsarna belägna orter
förekommande. Inom några ögonblick ser man ett eller annat tjog blixtar 
åt alla håll, under ett eget rasslande ljud, genomfara luften, och de
åtföljas af knallar, som verkligen sätta örhinnorna i fara. I slutet af
förra århundradet skola på en dag nitton personer blifvit inom staden
ihjälslagne af åskan, som nedslagit på trettiosju ställen. Uppgiften är
af Azara, som sjelf vistades på stället, och hvars trovärdighet är öfver
all misstanka. Bladh berättar, att under hans vistande på stället 1830
åskan en dag slog ned sex gånger, dock utan att göra någon
allvarsammare skada Bladhs Montevideo och  Buenos Ayres, sid. 224. Detta arbete innehåller
ganska goda uppgifter och beskrifningar, men dess uppställning är något
osammanhängande, och stilen torr.. Husens byggnadsämnen äro ej antändliga, allt är
af sten och tegel, med undantag af takbjelkarne; dessa äro af hårdt
trä från Paraguay eller Corrientes, knappast eldfängdare än stenen.

Vindfenomenerne i Platafloden äro ganska märkvärdige: vi hafva
redan omnämnt de så kallade pamperos, eller från sydvestkanten
häftigt påkommande o vädren. De hela året igenom mest rådande vindarne 
äro från nordostkanten, och blåsa nära nog halfva antalet af årets
dagar, utan att någon rätt märkbar skillnad dervid förekommer mellan
de olika månaderna. Det är klart att de, kommande från tropiska
trakter, måste medföra en myckenhet vattenångor, och orsaka ett
fuktigt klimat. Så länge de hålla sig mera från ost, medföra de godt
väder, men då de komma från nord, blir det obehagligt. Om vintern
åstadkomma de då tjock och ruskig väderlek, om sommaren blir
hettan odräglig, mindre genom temperaturens verkliga höjd, än genom
den fuktighet de medfört från de af sommarsolen uppvärmda vidlyftiga
sänka trakterna inåt landet, hvilken hindrar utdunstningen och gör
hettan vida kännbarare än den skulle vara om luften vore torr. An
värre blir det då vinden drager sig vester om nord; luften blir då
qväfvande, allting möglar, jern rostar hastigt, mjölk surnar genast
efter mjölkandet, och kött skämmes på några timmar. Himmelen är under
tiden ofta klar, men liksom öfverdragen af en slöja; aflägsna föremål kunna
endast oredigt urskiljas, och hägra ofta i besynnerliga formerVid de flesta stora färskvatten ser man detta fenomen. I Wenern och
Wettern är det, som bekant, ganska vanligt.. På
befolkningen, i synnerhet den infödda, verkar detta väder helt
besynnerligt, i det det åstadkommer hufvudvärk och en nerfretlighet, som
ofta, i synnerhet hos de lägre klasserna, visar sig i grälaktighet, och
det lär vara ett säkert faktum, att de flesta af de i staden så ofta
förekommande blodiga slagsmål, vid hvilka knifven anlitas, inträffa
medan nordan eller nordnordvesten blåser.

Vanligen varar ej detta tillstånd många dagar förr än en reaction
inträder, och denna reaction är just pamperon. Man ser moln i allt 
tjockare och tjockare massor samlas i sydvest; de förblifva någon tid
stillastående, men höja sig derefter öfver horizonten och bilda snart
en båge af moln, af en egen blågrön färg, som vi ej på något annat
ställe sett. Solen skiner under tiden ofta öfver staden, hvars starkt
belysta hvita hus besynnerligt afsticka mot den mörka, hotande
bakgrunden. Barometern, som under nordanvindens blåsande varit i
fallande, stadnar nu och börjar stiga, och man vet då att ovädret är nära.
Molnbågen nalkas zenith och ofantliga massor af dam, upprifvet från
de stora, torra slätterna, komma farande och uppfylla luften till den
grad, att de starke blixtarne ej ens kunna genomtränga det egyptiska
mörkret. Kort efter dessa förelöpare komma regn och vind med större
eller mindre häftighet. Stundom är vinden ganska måttlig, men
stundom, i synnerhet om sommaren, af orkanlik våldsamhet; regnet faller
i sådana strömmar, att gatorna i staden alnsdjupt öfversvämmas, och
backarne från Majgatan ned till Alamedan bilda skummande
vattenfall. Vi fingo om eftermiddagen d. 8:de Januari bevittna ett sådant
naturfenomen af ganska försvarlig beskaffenhet Författaren betraktade från taket af sin bostad ovädrets annalkande, och flera
tillstädesvarande kamrater kunna intyga att beskrifningen ej är öfverdrifven.. Inom några
minuter från regnets början steg det på flera ställen öfver trottoirerne in
i husen, och en tvärs öfver gatan gående neger stod i vatten till
medjan. Dammet fäster sig på det fallande regnet, som derigenom
förvandlas till en tjock smörja, hvaraf husens väggar få bära
omisskänneliga spår, som dock temligen väl borttvättas af skurens sednare,
mindre orenade del. Sedan regnet en stund fortfarit, klarnar oftast
himmelen, luften blir angenämt frisk och ren, och hela naturen får
nytt lif. Om vintern, då hela fenomenet är mindre våldsamt, fortfar
sydvesten stundom några dagar, men om sommaren drager han sig
snart på sydost, vidare på nordost och slutligen på nordvest, då man
har att förvänta ett upprepande af det nyss beskrifna.

Under de våldsammare af dessa pamperos inträffa ofta nog
olyckor. Menniskor hafva drunknat på gatorna, båtar kantrat på redden,
och hela hjordar af får hafva blifvit qväfde, dränkte eller förskingrade.
För fartyg äro de föga farliga, om ankare och tåg äro goda.

De under Augusti, September och Oktober månader inträffande
stormarne från sydost äro deremot ganska farliga. Oftast komma de
i början af September, omkring Santa Rosas dag, hvarföre de ock fått
sitt namn efter detta helgon. I slutet af Augusti 1820 drefvo alla på
inre redden liggande fartyg, med undantag af en skonert, under en dylik
storm i land: fjorton engelska fartyg stodo följande dagen på det torra,
dit det höga vattnet förhjelpt dem. Vid någorlunda frisk ostlig vind
är oftast landningen för båtar förknippad med både obehag och fara:
under vårt vistande kantrade på samma dag två båtar i bränningen,
af hvilkas besättningar den ena omkom, men den andra, ehuru ej utan
svårighet, bergades. Eugenies ena låringsbåt lyckades dock landa
utan annan skada än en lösryckt kölskena, men kunde ej åter begifva
sig ombord, utan måste uppdragas på stranden och dess besättning
öfver natten inqvarteras i land. Hamnkapitenen, Don Pedro Ximeno,
visade oss vid detta tillfälle sin vanliga artighet och välvilja.

Helsotillståndet är i Buenos Ayres i allmänhet godt och
epidemiska sjukdomar så godt som okände. Sårnader skola deremot ofta
medföra allvarsamma följder, vara svåra att läka och, fastän
ursprungligen obetydliga, sluta med tetanus Sir Woodbine Parish's Buenos Ayres, sid. 129..

För jagtälskaren, i synnerhet om han intresserar sig för zoologien,
erbjuder det kringliggande landet ett rikt fält. Inom temligen måttligt
afstånd från staden träffas både jaguaren och puman, och inom ett
par timmars väg finner man vid hvarje vattendrag carpinchon (en
gnagare af ett svins storlek), under det att fälten hvimla af viscachas,
hvilka till sina vanor likna kaniner, men äro vida större. Dessutom
finnas bältor af två eller tre slag; den illaluktande skunken; och
längre bort rådjur, nutria m. fl. Af roffoglar finnas flera slag, deribland
en liten uggla, som lefver i gropar i jorden. Af andra foglar träffar
man den amerikanska strutsen, svarthalsade svanen, hägrar och storkar,
rapphöns af tre slag; flera slags gäss, änder och vadfoglar vistas i
kärren och vid vattendragen, medan hvarje litet busksnår hvimlar af
dufvor och småfogel. Af de sednare förekommer en mängd i de
närmast staden belägna ”quintas” och trädgårdar, hvarest ett par arter
colibri talrikt lägga sina ägg, hvilka äro af en ärts storlek Doktor Kinberg erhöll ett colibri-bo med ägg.. Det
lär stundom lyckas att tämja dessa lika lifliga som vackra kräk; ett
fruntimmer i Buenos Ayres skall hafva haft en dylik så tam, att hon
förde honom med sig hvart hon behagade, och lät honom fritt flyga
hvart han ville, utan att han aflägsnade sig längre än att han kunde
lockas tillbaka, då han lydde lika snällt som en väl dresserad hund.
Denna uppgift är meddelad af Sir Woodbine Parish, som sjelf varit
väl bekant med egarinnan, hvilken många gånger haft det lilla kräket
med sig vid besök hos honom. Han hade sjelf flera gånger försökt
uppföda colibriungar, men oaktadt all använd möda hade dessa försök
ständigt misslyckats.

Det återstår oss att nämna några ord om de politiska förhållandena 
i Plata-staterne, så mycket mera som under Eugenies vistande
derstädes, den kris, hvarigenom den mäktige och fruktade diktatorn
Rosas störtades, just var i sin utveckling. Det är med en viss bäfvan 
vi inträda inom detta ämnes område, emedan vi klart inse svårigheten
att deruti fälla ett omdöme, endast någorlunda välgrundadt och fritt
från partiskhet, och dessutom befara att dessa saker för läsaren
hvarken ega något intresse eller kunna nog klart framställas. Utom de
egna sympathierne, som gerna mer eller mindre göra sig gällande,
lider man brist på dugliga materialier för ämnets behandling: de
knapphändiga dylika, man här kan erhålla, äro vanligen till den grad
förvridna, att det är nästan omöjligt att deraf begagna något annat än
de chronologiska uppgifterna. Engelska och franska tidningar hafva
än prisat, än hädat Rosas, och det är ej osannolikt att han i båda
dessa länder haft köpta lofsångare. Buenos Ayriska och Montevideanska 
tidningar hafva fört ett språk, hvar åt man väl må förvånas, och
hvarpå vi i sinom tid skola lemna prof. Vi få bekänna att de orimliga 
historierna om Rosas' lek med afskurna hufvuden, med mera dylikt,
vida mindre intagit oss emot honom än det vämjeliga smicker, som
hans vänner uppdukat. Rosas har begått talrika grymheter, hvilka
hans beundrare ej kunna förneka, men hvilka de påstå varit
nödvändiga. Dock tyckes det som dervid en stor mans och författares
yttrande sannats, att om man ursäktar mord och rofferi på grund af
statens bästa, så blir det sednare snart ett svepskäl, och det förra
verkliga ändamålet. Men för att i moraliskt afseende brännmärka
Rosas, behöfver man ej taga till vämjeligheter, mannen har visat sig vara
en grym och herrsklysten despot, men ej en blodtörstig galning, och
i mera än ett afseende förtjenar hans styrelse snarare bifall än
klander. Det påstås för öfrigt att just några af de allra ohyggligaste
berättelserna blifvit på hans eget föranstaltande kringspridda, just på det
de genom sin orimlighet skulle väcka misstroende till alla andra,
äfven grundade uppgifter om hans grymhet.

För att läsaren må blifva i stånd att fatta det nuvarande, måste
vi i korthet framställa de tidigare momenterna af republikens historia,
och huru benämningarne federaler och unitarier uppkommit. Det är
så mycket mera nödvändigt som Rosas' namn tidigt förekommer, och
hans magts uppkomst, blomstring och aftagande så väsendtligt inverkat 
på landets nuvarande ställning. Vår framställning är hopplockad
ur åtskilliga källorSir Woodbiae Parish's och Herr Bladhs arbeten, hvarjehanda tidningsartiklar,
enskilde bref, m. m..

Då, efter de misslyckade engelska eröfrings-försöken 1807 och
Spaniens kort derefter inträffade occupation af Napoleon, Buenos Ayres
och Plata-staterne i Maj 1810 uppsade styrelsen tro och lydnad, var
denna åtgärd endast menad såsom provisionel, och allmänna önskan
var att erhålla en spansk prins till regent, som dock skulle styra 
landet oberoende af moderlandet. Den hårdhet, hvarmed Ferdinand VII
afvisade alla förslag i detta ämne, och den grymhet, hvarmed han
förfor mot de konstitutionella i Spanien, gjorde detta om intet, och
på en i Tucuman församlad kongress förklarade sig staterne i Juli
1816 för all framtid oberoende af Spanien, samt beslöto att till dess
öfriga kolonier afsända trupper, för att biträda dem vid deras kamp
för frihet och oberoende. Puyredon ställdes i spetsen för statens
angelägenheter, men formen för hans magtutöfning var endast ofullständigt 
bestämd, och förhållandet mellan de olika staterna, till antalet
tretton, var det ännu mera; kongressen var dock sysselsatt med
utarbetning af en fullständigare konstitution.

De upplystare af nationen, som väl insågo att de aflägsnare
provinserna eller staterna alldeles saknade alla för sjelfstyrelse nödvändiga
elementer, önskade att alla staterna skulle ega en gemensam, i Buenos
Ayres residerande styrelse, af hvilken de öfriga provinsernes guvernörer 
skulle tillsättas. Detta parti kallades unitarier. Det andra,
federalerne, önskade en republik efter nordamerikanskt mönster, då hvar
och en serskild stat skulle välja sin guvernör och sköta sina inre
angelägenheter, och guvernören i provinsen Buenos Ayres skulle
framför de andra endast ega den utmärkelsen, att republikens utrikes
angelägenheter skulle åt honom uppdragas. Vi få framdeles se huru pass
dessa grundsatser följts vid partiernes benämning, och huru Rosas
styrt republiken med all magt sammanfattad i sin person, således efter
ett ultra-unitärt system, under det han dagligen i tal och skrift
nedkallat död och förderf öfver ”de vilda, smutsiga, vämjeliga unitarierna.”

Vid den tidpunkt vi nyss nämnt, herrskade i Banda Oriental den
vilde Artigas, hvars gräsliga bedrifter sträckt sin olycksbringande
verkan ända till våra dagar. Denne best vann inflytande i Entrerios,
Corrientes och Santa Fé, och förklarade sig för federationen.
Kongressens i unitär anda utarbetade konstitution blef 1820 kungjord, men
olyckligtvis voro nästan alla trupper då i Perú, så att kongressen saknade
medel att göra sig åtlydd, då provinsguvernörerne nekade att
hörsamma den nya författningen. Med sina vilda skaror ryckte Artigas och
hans medhjelpare Ramirez mot Buenos Ayres, den unitäre Puyredon
nedlade styrelsen; sedan de federala intagit staden upplöste de
kongressen, och anklagade den, för att ursäkta sitt uppförande, för
förrädiska planer till landets återförenande med Spanien. Året 1820 såg
femton olika styrelser i spetsen för statens angelägenheter, och då den
sista af desse, med general Rodrigues i spetsen, i Oktober, insattes,
framträder för första gången Juan Manuel Rosas' namn i förening med
allmänna värf. Han var då befälhafvare för en afdelning landtmilis,
af sin uniform kallad ”los colorados” — de röda.


Denne märkvärdige man är född i Buenos Ayres omkring medlet
af 1790-taletI en Buenos Ayres-tidning finnes en biografi öfver Rosas, författad af en ung
hr Mancilla, son af Rosas' syster, den för sin ovanliga skönhet ryktbara Doña
Agustina, gift med general Mancilla. Olyckligtvis hafva vi ej kunnat få denna
biografi. . I ynglingaåren begaf han sig ut på landet, tog der
tjenst på en landtegendom — estancia — blef snart den skickligaste
ryttare och jägare i Pampas, och fick sig uppdragen förvaltningen af
en rik familjs söder ut från staden belägna vidlyftiga gods. Det
påstås att anledningen, hvarföre han lemnat sin faders hus, var att han
i vredesmod slagit sin moder, men detta är väl blott en lös sägenSe: Montevideo ou Une nouvelle Troie, af Alex. Dumas, Paris 1850. En
ganska pikant liten bok, men just ej utmärkt för sanningskärlek. Åtskilliga
der förekommande anekdoter har författaren i äldre böcker sett, eller under
vistandet i Buenos Ayres år 1841 hört..
Han skötte de anförtrodda egendomarna med drift och skicklighet, och
förstod att i hög grad tillvinna sig landtbefolkningens tillgifvenhet och
aktning. Med de talrika gauchos och peoner (dagsverksfolk), han hade
under sig, förde han med framgång krig mot de indian-hopar, som
stundom anställde förödelser i trakten, och då kommo staden på
mycket närmare håll än numera. Det är ganska troligt att den militäriska 
ordning och tukt, han införde bland sina underhafvande, varit en
förberedelse till de större företag, hvaruti vi snart finna honom
invecklad.

Den federala styrelsen visade inga prof på förmåga, och Artigas
råkade i oenighet med Ramires, som slog honom och dref honom in
i Paraguay, hvarest han qvarhölls af doktor Francia, och skall hafva
lefvat tills för ett par år sedan. I spetsen för provinsen Buenos Ayres'
styrelse kom juristen Rivadavia, oaktadt sina kända unitära åsigter.
Från honom förskrifver sig det mesta goda i förvaltnings- och
lagstiftningsväg, som finnes i landet, men hans uppförande tyckes hafva
varit något ovarsamt, och han blef aldrig rätt omtyckt. En ny kongress
sammanträdde 1824, och Rivadavia fann sig så motarbetad, att han
nedlade styrelsen, som uppdrogs åt general de las Heras.

Följande året, 1825, reste sig Banda Oriental, som sedan 1817
varit i Brasilianarnes händer. I spetsen för resningen stodo Lavalleja
och den sedan så ryktbare Fructuoso Rivera. Argentinska republiken,
föga belåten med Brasiliens nära grannskap, understödde Orientalerna,
och invecklades derigenom i ett kostsamt och mattande krig. Rivadavia 
blef 1826 åter president, och mot slutet af året utkom en ny på
unitära principen stödd konstitution. Följande året nedlade Rivadavia 
åter styrelsen, af harm öfver det sätt hvarpå hans minister i Rio,
Garcia, skött sitt uppdrag, och gått in på för republiken förnedrande
fredsvilkor, hvilka ock blefvo förkastade. Han efterträddes af doktor
Lopez. Staterne funno nu sin oförmåga att sköta en del af sina
göromål, som de derföre uppdrogo åt guvernören i Buenos Ayres.

I Augusti 1828 slöts fred med Brasilien och den federale
general Dorrego blef president. Man väntade sig nu lugn, och
pappersmyntet, som från pari eller omkring 52 pence per piaster, under
kriget sjunkit till 12 pence, steg åter till 24. Dorrego var såsom
enskild man god och älskvärd, men saknade de egenskaper, som
behöfvas hos en styrelses öfverhufvud. En af de från kriget i Banda
Oriental återkomne generalerne, Juan Lavalle, störtade honom, hvarpå
han flydde ut åt landet, förenade sig med Rosas, och ryckte mot
Buenos Ayres. Lavalle slog dem båda vid Navarro, och lät i
December skjuta Dorrego, som fallit i hans händer. Detta mord har haft
ett bedröfligt inflytande på framtida händelser, och tjenat till
förevändning för många grymheter.

Vid underrättelsen derom förbittrades såväl federaler som de
klokare och mera rättänkande bland unitarierne. Utom Lavalle stod den
utmärkte krigaren José Maria Paz i spetsen för dessa, under det de
förras hufvudmän voro Rosas, Lopez och Quiroga. Vi måste några
ögonblick uppehålla oss vid de sednare båda, dem vi ännu ej
omnämnt.

Lopez var guvernör i provinsen Santa Fé, hade under krigen
synnerligast lagt an på att rikta sig, och hade genom kreatursstöld i
kolossal skala samlat en stor förmögenhet. För öfrigt tyckes han ej
varit utrustad med några ovanliga egenskaper.

Quiroga var född i Rioja, hade som underofficer gjort kriget i
Chili under general San Martin, och visat prof på en vild tapperhetFörfattaren har i Buenos Ayres läst en i Santiago tryckt biografi öfver
Quiroga, men försökte fåfängt att i Valparaiso få denna bok. Det här
nämnde är taget derutur..
Han skall sedermera begått nästan alla möjliga brott, och under de
inbördes oroligheterna lyckats spela herre i sin födelsestat, hvarest
han lemnat fritt lopp åt sina råa lustar och sin grymhet. Utrustad
med jättestyrka och fremmande för hvarje känsla af fruktan, hade han
ett oinskränkt välde öfver sina soldater, bland hvilka han i allmänhet
höll sträng disciplin. Derom berättades följande anekdot. En stöld
hade blifvit begången, men, oaktadt man säkert visste, att brottslingen
måste tillhöra ett visst kompani, kunde man ej få reda på honom.
Quiroga lät en qväll sedan det mörknat uppställa kompaniet, och hade
i beredskap ett antal lika långa käppar, hvaraf han lät gifva en åt
hvar soldat, med befallning att sticka dem ned i jorden, då tjufven
följande dagen skulle röjas derigenom att hans käpp vext en fot
öfver de andras. Derefter lät han dem afmarchera och red till sitt tält.
Men under natten smög han sig ut, gick till stället, undersökte
käpparna, och fann snart en som var nedstucken en fot djupare än de
andra. Efter att noga hafva öfverräknat dess ordningsnummer från
flyglarna, uppryckte han käpparna och kastade dem i en hög.
Följande morgon lät han truppen uppställa sig, och red utåt fronten,
hvarvid han stadnade vid den mot den korta käppens nummer
svarande karlen, och sedan han några ögonblick betraktat honom, röt
han: ”du är tjufven.” Karlen såg att intet mera hjelpte, bekände sitt
brott och blef genast skjuten. Oaktadt sin vildhet var Quiroga dock
ej utan sina infall af ädelmod, och man berättar att han en gång
lösgifvit en fången officer af motpartiet, som han hvarken med löften
eller hotelser kunnat förmå att öfvergifva sin fana, under det han på
samma gång lät skjuta en dennes kamrat i fångenskapen, som genast
förklarade sig beredvillig att ställa sig under Quirogas befäl.

Rosas och Lopez ryckte, hvar från sitt håll, med sin milis och
sina gauchos mot Buenos Ayres, och upphetsade de vilda Indianerne
till att anfalla de söderut posterade afdelningarna af de unitära
trupperna, som efter tappert motstånd blefvo öfvermannade. Lavalle och
Lopez sammandrabbade vid Santa Fé, men utan afgörande resultat,
och vid underrättelsen om sina truppers nederlag söderut skyndade
den förre till Buenos Ayres, hvarest han snart blef innestängd af sina
båda motståndare, som förenat sig. Alla utlänningar i staden tvungos 
att bidraga till dess försvar, och Fransoserne bildade ensamme en
bataljon af 1000 man. Snart började dock lifsmedel att trytaSe Bladhs förutnämnde arbete. Han vistades då i Buenos Ayres., och
en vacker dag begaf sig Lavalle ut till Rosas, hvarpå en försoning
mellan dessa båda herrar kom till stånd. Rosas inryckte i staden,
och man såg då för första gången de röda band med påskrift:
”federation eller död” och dylikt, som sedan blifvit en nödvändig prydnad,
om man ej velat utsätta sig för skymf eller misshandling. General
Viamont blef guvernör och Dorregos lik fördes till staden, hvarest det
med stor ståt begrafdes.

Emedlertid stod Paz med en afdelning af hären vid Cordova,
hvars federale guvernör, Bustos, blifvit afsatt. Bustos samlade en liten
styrka, förenade sig med Quiroga, och i Juni 1829 kom det vid Cordova till
en blodig drabbning mellan dem och Paz, hvarvid den sednare vann en
afgjord seger. Från Buenos Ayres ankommo derpå ombud för att
underhandla med Paz, men denne angrep under pågående 
underhandlingar Quiroga vid Frayle Muesto, oeh slog honom totalt. Paz har
derföre blifvit beskylld för trolöshet, men sannolikt hade han märkt att
hela underhandlingen blott var ett försåt, hvari man ville locka honom;
ty hans vid alla andra tillfällen visade redbara karakter ger ej
anledning att tro honom om att vid detta hafva handlat svekfullt. Huru
som helst blef hans seger honom till föga nytta, ty kort derefter blef
han vid en rekognoscering fången, derigenom att en fiendtlig soldat
med sina kulor Två eller tre kulor af sten eller jern, öfverklädde med hud och förenade
med en famnslång rem. De kunna kastas på inemot hundra alnars afstånd
och äro ett farligt vapen. snärjde hans häst. Han blef väl emottagen af
Lopez, till hvilken han fördes, och det påstås att han med flit låtit
fånga sig, för att med heder komma ifrån ett företag, om hvars
framgång han förtviflade. Hans här var nu utan hufvud: de la Madrid
öfvertog befälet, men blef mot slutet af 1831 slagen af Quiroga i
grannskapet af Salta, och större delen af hans följeslagare nedhuggne under
eller efter striden.

Lavalle gjorde ett försök att återkomma till väldet, men det
misslyckades alldeles, och Rosas utnämndes 1831 till diktator. Rivadavia,
som varit i diplomatiska angelägenheter sänd till Europa, nekades vid
sin återkomst att landstiga, och har sedan, till sin för några få år
sedan timade död, lefvat landsflyktig i Santa Catharina i Brasilien.
Förföljelser mot unitarierna uteblefvo ej och många familjer utflyttade till
Montevideo.

Indianerne, som af de federale blifvit upphetsade mot unitarierne,
fortsatte sina plundringar, som blefvo så kännbara, att ett fälttåg mot
dem måste företagas. Rosas öfvertog befälet dervid, som han under
åren 1832—33 förde med den framgång, att Indianerne drefvos söder
om Rio Colorado. Den i Rio Negro belägna ön Cholechel befästades,
och ej mindre än 1500 fångna qvinnor och barn blefvo återtagna från
vildarna. Otvifvelaktigt gjorde Rosas under detta krig landet stora
tjenster, ty ingen var väl detta befäl så vuxen som han. Under hans
frånvaro gjorde de i Buenos Ayres qvarlemnade trupper uppror mot
guvernören, general Balcarce, och då Rosas förklarade de upproriske
hafva rätten på sin sida, flydde guvernören, och Rosas blef i slutet af
1833 diktator med oinskränkt makt. Genom Lopez' död och
Quirogas mord förlorade han snart sina båda medtäflare inom det federala
lägret, och var nu ensam herrskare.

Mörka misstankar låda vid honom angående alla dessa
tilldragelser. Huru pass grundade de äro kunna vi ej säga, men vilja ej
underlåta att nämna dem,  då de i alla händelser förtjena att blifva 
bekanta. Det påstås att Indianernes härjningar skett på Rosas' anstiftan,
på det han derigenom skulle få tillfälle att komma i spetsen för en
honom tillgifven armée; att han tillställt alla möjliga oroligheter i staden,
för att göra hvarje annan styrelse än sin egen omöjlig; att han låtit
förgifta Lopez och lönnmörda Quiroga. Denne sednare blef 1835 på
en resa anfallen af flera personer, och skjuten. Mördarne förblefvo
länge oupptäckte, men ertappades slutligen och blefvo utan vidare
förhör afrättade, såsom det påstås emedan de ledande två personerne
dervid, bröderne Reinafé, ej visat sig nog tystlåtne och i alla
händelser voro af det slaget förtrogne, som lätt kunna blifva besvärliga.
Hurusomhelst var dock Quiroga sin död värd, och äfven om vi ej
gilla sättet, så gjorde dock hans mördare menniskoslägtet en verklig
vänskapstjenst.

Rosas skötte emedlertid styrelsen med kraft och allvar, och redan
den omständigheten, att han förmådde upprätthålla lugnet inom
republiken, var otvifvelaktigt en ej ringa förtjenst om densamma. Han
stiftade en god och verksam polis inom staden Buenos Ayres, och
bestraffade strängt alla försök till oordningar. Sjelf tyckes han dock
ansett sig föga bunden af lagarna, ty innan kort börjades öppna eller
hemliga förföljelser mot dem, som han hatade eller fruktade. Hans
vänner och skyddslingar roffade oförsynt till sig andras egodelar, och
åtskilliga af dem hafva sålunda samlat stor förmögenhet. Snart
uppfanns ett serskildt slags brott, det att vara en ”vild unitarie,” en
benämning lika obestämd och nästan lika olvcksbringande som den af
aristokrat under franska revolutionen. Såsom tecken till federala
tänkesätt hade redan förut röda band blifvit burna: unitariernes färger
voro ljusblått och hvitt. Nu tvungos alla infödingar att bära band
med Rosas' porträtt och inskrifter, som ej allenast önskade federationen
framgång, utan nedkallade döden öfver ”de vilda, smutsiga, vämjeliga
unitarierne.” Dessa inskrifter varierades på mångfaldiga vis; man såg
dem på taflor öfver alla embetsverk, såsom ingress vid alla offentliga
skrifvelser, öfver annonser af det lumpnaste innehåll. Aktörerne buro
dylika på theatern i alla roler; munkar och hjeltar från medeltiden
sågos dermed utstyrde, och innan pjesens början framträdde samtlige
spelande på scenen och utropade i chor: ”lefve federationen! död
öfver de vilda unitarierna!” Under det att många ansedde och förmögne
män utflyttade med sina familjer, för att i Montevideo söka en fristad
mot förföljelser och trakasserier, smickrades den sämsta delen af folket.
Huru långt barbariet och råheten drefvos kan inses af de obestridliga
fakta, att på gatan klädningar af ”vilda” färger sletos af fruntimmer
som buro dylika; att röda band med beck klibbades fast i deras hår, 
och att karlar blefvo misshandlade derför att de nyttjade skägg under
hakan, emedan derigenom bildades figuren af ett U.

För att ega tjenstfärdiga drabanter för utförande af de
förföljelser, som ej kunde komma under domares behandling, stiftade Rosas
den så kallade Mazorca-klubben. Benämningen är tagen från det
majs-ax (mazorca), som vid något föregående tillfälle af landtboernes
federala parti burits såsom ett utmärkelsetecken. Vi få snart se det
förfärliga bruk, hvartill denna klubbs medlemmar användes, och som
föranledt en ordlek ölver dess namn, i det den blifvit benämnd med
det nästan likaljudande ordet Mashorca Af mas, mera, och horca, galge..

Sålunda fortgick det till 1838, då Argentinska republiken
invecklades i krig med Frankrike, som i Mars nämnde år började 
blokera floden. Anledningen dertill var Rosas' inblandning i Banda
Orientals angelägenheter, till förevändning för hvilken han anförde att
dess president Rivera olagligt bemägtigat sig styrelsen i stället för
general Oribe, Rosas' kreatur. För att göra denna intervention populär
inom Argentinska staterne, anklagade han Rivera för att gynna
utlänningarna och sålunda conspirera mot Amerikas oberoende. Ett
stort antal Fransoser, Basker och Savojarder hade också dit inflyttat
och blifvit väl emottagne, och Montevideo vexte och uppblomstrade
derigenom hastigt. Afund deröfver var väl egentliga skälet till
inblandningen. Då Rosas ej förmådde återinsätta Oribe, gaf han
honom ett generalsbefäl i sin krigshär, och sände honom mot
unitarierna, som under Lavalle och La Madrid började röra på sig i de
öfra provinserna. Pappersmyntet, som efter kriget med Brasilien stigit 
till 24 pence, hade nu fallit till tre, och var under franska blokaden 
till och med ännu lägre. Rosas hade tillvällat sig hela inseendet
och kontrollen öfver banken: han utsläppte sedlar efter behag, utan
att derom underrätta representanternes kammare, utan att någonsin
redogöra för bankens ställning.

Under allt detta iakttog han dock noggrannt konstitutionens former, 
remitterade ärender till representerande kammaren, som ej vågade
afgöra dem annorlunda än efter hans vilja, och nedlade emellanåt
diktaturen, för att på kammarens enträgna anhållan åter åtaga sig den.
Uteblifvandet af en sådan anhållan hade dock säkerligen medfört
obehagliga följder för kammarens ledamöter. Domstolarne stodo
fullkomligt under hans befäl och vågade naturligtvis ej fälla någon mot
diktatorns önskan stridande dom.

Hittills hade han dock inskränkt sig till förföljelser och trakasserier, 
samt ett och annat mord, men fredsslutet med Frankrike i Oktober 
1840 firades med ett mördande i större skala. Några hundrade 
menniskor blefvo då dels skjutne, dels mördade i fängelserne, dels af
Mazorca-klubbens ledamöter expedierade på gatan eller i sina hem.
Antalet har dock af europeiska tidningar blifvit öfverdrifvet. Till minne
af denna hyggliga bedrift blef Oktober kallad Rosas' månad, och pressen 
i Buenos Ayres, deribland den på engelska utgifna tidningen
British Packet, prisade i prålande ord Rosas' tapperhet, mildhet och
ädelmod. Författaren var i Buenos Ayres när underrättelsen om dessa segrar
anlände./footnote>                                                            

Kriget fortgick emedlertid i de öfre provinserne, men de federale
voro unitarierne vida öfverlägsne i antal och utrustning, och i
September 1841 blef Lavalle vid Monte Grande i Tucuman slagen af.
Oribe nästan på samma gång som La Madrid af general Pacheco nära
Mendoza, och bådas arméer alldeles sprängda. Lavalle omkom under
flykten; några af hans följeslagare förde liket med sig för att
begrafva det i vigd jord. Innan de hunno verkställa detta, började det
öfvergå till förruttnelse, hvarpå soldaterne styckade kroppen, skrapade
köttet från benen och togo desse med sig in öfver Bolivianska
gränsen, hvarest de ock riktigt begrafde dem. Många officerare, som
fallit i de federales händer, blefvo afrättade, såsom general Acha,
öfverste Borda, m. fl. Tidningarne täflade med anledning häraf om hvem
som skulle lyckas framkläcka de värsta skymford öfver de fallna och
det underdånigaste smicker för Rosas, och de kommenderande
officerarnes rapporter visa bättre än något annat af hvad halt hans
omsjungna ädelmod var. Såsom ett litet Stilprof af ifrågavarande herrar
meddela vi följande bref från guvernören i Santiago del Estero till
Rosas, offentliggjordt i tidningen Diario de la Tarde för d. 22 i
Rosas' månad 1841.

”Undertecknad, underrättad om de ärorika detaljerna af den
”lysande segren vid Monte Grande, har den äran och ljufva
”tillfredsställelsen att sända E. E. den federala omfamningen samt de hjertliga
”lyckönskningar jag är skyldig för denna klassiska händelse, som för
”alltid betryggat Argentinska Confederationens oberoende och ära.”

”Nu skall den nedrige, vilde unitarien Juan Lavelie ej mera med
”sin smutsiga fot nedfläcka detta land, som afskyr honom. Den
”förbannade skara af vildar, som följde honom, skall ej mera nedbloda
”denna oskyldiga mark, som de lemnat på alla håll märkt med
”grymheter, så ohyggliga och djuriska, att de skola förskräcka verlden, då
”den opartiska historien med deras rätta färg framställer dessa banditers
”brott. Nu kunna den Argentinska Confederationens folk andas säkra
”för sina vilda fienders blodiga svärd; fiender, som äro det lika   

”mycket till Gud  och menniskor, till sitt fädernesland, till Amerika, och
”till hvarje land, der rättvisan och äran högaktas, o. s. v.

 Adeodato de Gondra.”

Rosas stod nu på höjden af sin magt, och unitarierne i Buenos
Ayres darrade; men lyckan vände sig hastigt mot honom. Entrerios
reste sig mot federationen, Rivera ryckte in dit och slog guvernören
Echaguë, Paz skyndade ned från Corrientes att förena sig med 
honom, och guvernören i Santa Fé, Lopez kallad Mascarilla; en broder till den förr omtalade., förklarade sig för unitarierna 
och lade på samma gång beslag på en stor hästdrift, som blifvit
afsänd till Oribes afdelning. Förskräckelsen blef allmän bland de
federala i Buenos Ayres; manskap utskrefs och ställdes under befäl
af general Aldao, en före detta munk och själsfrände till Quiroga.
Hade Lopez genast ryckt mot staden, skulle den temligen säkert fallit
i hans våld, men Rivera och Paz kommo i gräl, och under tiden hann
Oribe ned från Tucuman. Lopez flydde från Santa Fé, hvars
hufvudstad intogs, hvarvid en mängd menniskor nedhöggos; Entrerios
förklarade sig åter för federationen, och Paz måste draga sig tillbaka
till Corrientes.

Unitarierne i staden hade under dessa sina anhängares framgångar 
ej varit nog försigtiga, belåtenheten hade understundom visat sig
på deras anleten. Rosas låtsade om intet tilldess han åter fått lyckan
på sin sida, men tillställde i April 1842 en ny stor strupskärning,
hvarvid, efter lindrigaste beräkning, sex till sju hundra menniskor
förlorade lifvet. De fleste mördades af Mazorqueros, och hvarje morgon
foro kärror kring gatorna för att afhemta liken; ett par gånger sågos
afskurna hufvuden uppsatte i köttmarknaden, men de blefvo genom
polisens försorg snart borttagne. Engelska ministern Mandeville lät
stillatigande allt detta passera, men franska, brasilianska och
nordamerikanska konsulerne gjorde allvarsamma föreställningar, och Rosas lät
derpå inställa slagtandet.

Efter Santa Fés intagande gick Oribe öfver Paraná och upp mot
Corrientes, och slog den unitära öfversten Nuñez; men Rivera bröt
åter i hans rygg in i Entrerios, som förklarade sig mot federationen.
Lopez stötte till honom, och en afdelning af Oribes här blef slagen
vid Villaguay d. 22 Nov. 1842. Det troddes att, om Rivera
äfven skulle lyckats slå Oribes hufvudstyrka, Entrerios och Corrientes
varit färdiga att öfvergifva federationen och förena sig med Banda
Oriental. Men han blef i stället d. 6 December slagen vid Arroyo
Grande, och måste öfver Uruguay draga sig tillbaka inom egna gränser, 
dit Oribe snart följde honom, i hopp att innan kort blifva herre i 
Banda Oriental och under Rosas' skydd få hämnas på sina fiender samt
släcka den blodtörst, hvarpå han förut visat prof, dem han förökade 
med massakrerandet af uppemot sexhundra i sista bataljen tagna
fångar. I Montevideo rustade man sig med ifver och mod till
försvar, en mängd utlänningar grepo till vapen, förstärkningar inkommo
från landet, och alla slafvar frigåfvos för att tjena i hären. Detta
sednare väckte ond blod hos många slafegare, och det lyckades dem
att smuggla 150 slafvar ombord på en brasiliansk korvett, som förde
dem till Brasilien.

Engelska och franska ministrarna i Buenos Ayres erbjödo sin
bemedling, men kammaren afslog den, och folkmassan, som blifvit
genom utspridda historier uppretad mot utlänningarna, tillställde en stor
demonstration för att tacka Rosas för kammarens beslut. Flera utlänningar 
insulterades, men efter en följd af å ömse sidor aflåtna temligen 
skarpa noter, förbjöd Rosas på det strängaste deras ofredande.

Den 17 Februari 1843 inneslöt Oribe Montevideo, medan en
annan afdelning förföljde Rivera, som innehade landsbygden och der
rustade sig till ett guerillakrig. I Juli fick den sedermera så
ryktbare Urquiza befälet öfver denna afdelning, men Rivera, som noga
kände dessa trakter, undvek alltid batalj, och tillfogade sin
motståndare många mindre förluster. Men sedan han utmattat sig med
fåfänga försök att intaga den befästade byn Cerro Largo, blef han vid
India Muerta d. 27 Mars 1845 slagen, och hela hans här sprängd.
En liten trupp af ett par hundra man under öfverste Silveiro kastade
sig in i bergstrakten kring Maldonado, och fortsatte derifrån med
framgång sina ströftåg; men då den slutligen så sammansmält att intet
mera kunde uträttas, begaf sig Silveiro till Montevideo, dit han
lyckligen ankom.

Urquiza lät efter den vunna segern döda fångarna till ett antal
af mellan åtta och niohundrade. Ingen röst höjde sig i Buenos
Ayres för att fördömma denna grymhet, men sedan Urquiza rest sig
mot Rosas, hafva dennes kreatur försökt skjuta skulden på den förre.
Det lider ingen tvifvel att Urquiza ingalunda utmärker sig för
mensklighet, men hvarföre har han under de sex år, han efter denna händelse 
fortfarit i Rosas' tjenst, ej för sitt brott blifvit tilltalad och straffad?
Att låta honom behålla befälet är att gilla hans åtgärder, och det
är högst osannolikt att han mot Rosas' befallning vågat begå något
dylikt. Detaljerna af detta stora menniskoslagtande äro öfver all
beskrifning ohyggliga, och täfla med den af Oribes framfart mot
fångarne vid Arroyo Grande. Och denne förrädare och bödel lefde dock
vid vårt vistande i Montevideo oantastad på sitt nära derinvid 
belägna landtgods, ehuru förbannelser dagligen ljödo i hans öron från dem,
hvilkas fäder, syskon eller söner han som osjäliga kreatur låtit aflifva.
Dessa grymheter förfelade ock sin åsyftade verkan; i stället för att
skrämma Montevideanarne, stadgade de deras beslut att kämpa till det
sista.

Efter slaget vid India Muerta aftågade Urquiza mot Cemintes,
hvarest bröderna Madariaga rest sig mot federationen, och Paz, som
nedlagt befälet i Montevideo, stod i spetsen för hären. Denne ville
utmatta sin motståndare genom ett småkrig, men den ene Madariaga
gaf sig vid Laguna Limpia i batalj, och blef den 4 Februari 1846
slagen och kort derefter fången. Redan vid denna tid gaf Urquizas
uppförande anledning till misstankar som dock ej kunnat vara af
allvarsam natur, enär han fick behålla sitt befäl. Colonia och Salto,
som innehades af Orientalerna, anföllos af honom, men försvarades så
tappert, det förra stället af öfverste Battle, det sednare af den sedermera 
ryktbare GarribaldiDensamme som uppträdt i de italienska oroligheterna 1848—9. Han hade
vid flera tillfällen under kriget i Banda Oriental utmärkt sig för käckhet
och tapperhet., att intet mot dem kunde uträttas.

Frankrike och England erbjödo åter sin bemedling, som dock af
Rosas blef afslagen på ett så förolämpande sätt, att de båda
magterna förklarade republiken krig, blockerade floden och slogo dess
lilla flotta vid Punta Obligado. Den gemensamma blockaden räckte
från September 1845 till Juli 1847, den fransyska ett år längre.

Emedlertid hade Rivera i början af 1846 anländt till Montevideo,
och hans personliga vänner tillställde en liten revolution, hvarigenom
krigsministern Pacheco y Obes tvangs att lemna plats åt den förre.
En blodig strid egde dervid rum, hvarvid en öfverste Estibas efter
ett tappert försvar stupade. Rivera gick kort derefter i fält, blef
slagen, flydde till trakten af Maldonado och slutligen till Brasilien,
hvarest han sedermera hållits fängslad. En förmögen och aktad man
Joachim Luarez ställdes såsom förut i spetsen för statens angelägenheter 
hvarvid han vid början af 1852 ännu qvarstod. Amiral Lainé,
chef för den franska eskadern, aflöstes 1848 af amiral Leprédour, som
innan kort med Rosas afslöt den traktat som i Frankrike uppväckt så
bittert klander, såsom kränkande för nationens ära och skadlig för
dess intressen i Banda Oriental. Denna stat nekade att ingå på de i
traktaten för dess räkning stipulerade vilkor, och afsände general
Pacheco y Obes till Paris för att föra dess talan hos Frankrikes
styrelse.

Under det långvariga kriget hade ställningen i Buenos Ayres
småningom undergått en förändring. Kriget var väl i början populärt 
bland landtbefolkningen och arméen, hvilken sednare drömde om en
lätt seger och Montevideos plundring, men då det drog ut på tiden,
ändrade sig tänkesätten. Det stora antal soldater, hvilket det åt alla
håll spända förhållandet gjorde nödvändigt att hålla rustade, blef kännbart
för ett klent befolkadt land, och hela trakter blefvo utsugne på allt
ungt och raskt manfolk, eller just den del af befolkningen, som
behöfdes för det besvärliga kreaturs vaktandet. Rosas fick väl härigenom
ett ytterligare medel i händerna att förfölja sina politiska fiender och
rikta sina anhängare, detg nemligen att till soldater taga de förres
arbetsfolk och skona de sednares, hvarigenom många af de förre, ur
stånd att vidare kunna sköta egendomar och boskap, blifvit nödsakade 
att för lågt pris afyttra dem, då köpare endast bland de gynnade
få kunde anträffas. Sådant har otvifvelaktigt inträffat, ehuru ej till
den öfverdrifna grad franska tidningar flera gånger påstått. Men
slutligen ledsnade sjelfva Gauchos vid det långa resultatlösa kriget;
den stora popularitet Rosas bland dem egt, och som kanske varit
hans säkraste stöd, började aftaga, och sannolikt tyckte flera af hans
officerare, som samlat rikedomar, att det nu kunde vara tid att i fred
och ro få njuta af dem.

Det visar sig tydligt att partiernas benämningar af unitarier och
federala i tidernas längd förlorat all sin ursprungliga betydelse.
Rosas' styrelse, med all slags magt oinskränkt samlad i hans person,
har väl varit, åtminstone i praxis, så unitär som möjligt. Hans
popularitet bland Gauchos bildade sig först genom dessas beundran för
hans skicklighet i deras idrotter och det lyckliga sätt att umgås med
dem han alltid egt; men den har väl i betydlig grad underhållits
derigenom att han uppträdt såsom nationalitetens kämpe mot
utlänningens stigande inflytande.

I början af 1851 började Urquiza tydligare visa hvad han hade
i sinnet, i April skref han derom till tvänne vänner, öfverstarne Costa
och Moreno, och vid samma tid uppträdde Entrerianerne mot Rosas
med tidningsartiklar och demonstrationer. Både Costa och Moreno
insände till denne Urquizas bref, och i Maj inrapporterade hamn-kapitenen 
i Buenos Ayres, att ett pass från Entrerios blifvit inlemnadt,
hvarpå öfverskriften ”död öfver de vilda unitarierne” blifvit utbytt mot
en annan Rapporten lyder sålunda: »Undertecknad har äran till E. E:s öfverlägsenhet
öfversända en förpassning och ett pass från provinsen Entrerios, på hvilka
öfverskriften ”död öfver de vilda unitarierne” är utraderad och ersatt med
»död öfver fienderne till national-organisationen» på befallning af galningen,
fyllhunden, den nedrige förrädaren och vilda unitarien Urquiza.

 Gud bevare E. E. många år!

 Pedro Ximeno. . Alla förut burna röda band utbyttes nu mot andra, på 
hvilka förut brukliga inskrifter blifvit tillökade med ”död öfver den
galne förrädaren och vilde unitarien Urquiza,” och då denne, såsom
guvernör öfver Entrerios, förklarade att denna stat biföll Rosas'
ansökan om afsked från sin mödosamma befattning såsom confederationens
styresman, blef saken fullkomligt klar. Urquizas skrifvelse härom är
daterad den 1 Maj 1851.

Oaktadt Rosas' ljungande proklamationer förblefvo Urquizas väl
disciplinerade trupper honom trogne, och hela den under Oribes befäl
vid Montevideo stående afdelningen öfvergaf sin general för att förena
sig med Urquiza. I September blef staden Montevideo fri från den
nioåriga blokad den haft att utstå, och en utsigt till bättre dagar
öppnade sig för dess innevånare. Men hela landsbyggden var alldeles
förhärjad, menniskor och kreatur dödade eller bortlupne, och många
år torde erfordras innan det fordna välståndet kan återvända.

Vid underrättelsen om Urquizas resning skyndade Brasilien, retadt
af de utpressningar Oribe tillåtit sig mot i Banda Oriental bosatte
Brasilianare, och för hvilka upprättelse fåfängt blifvit på diplomatisk
väg sökt, att bidraga till Rosas' störtande, afslutade en traktat med
Banda Oriental och ditsände en betydande styrka till lands och sjöss.
Landttrupperne bestodo af omkring 17,000 man, hvaraf under Eugenies
uppehåll i Plata-floden 3,000 voro förlagde vid Montevideo, 10,000 vid
Colonia del Sacramento, och 4,000 åtföljde Urquiza, som dessutom ägde
under sitt befäl 3,000 man Orientaler jemte sina egna trupper.
Brasilianska eskadern bestod af omkring tjugu större och mindre fartyg, af
hvilka de flesta lågo vid Colonia.

Mot denna styrka hade Rosas att ställa omkring 27,000 man,
hvaraf omkring en tredjedel stod uppåt Santa Fé och vid San Nicolas,
under befäl af hans svåger general Mansilla; de öfriga två voro förlagde
kring Buenos Ayres, dels vid hans landtställe Palermo, dels vid Santos
Lugares, två mil från staden. Dessutom hade han en ganska god
artillerimateriel och ej mindre än 80,000 till större delen inridna hästar.
Betänkliga symptomer af missnöje och deraf följande rymningar hade dock
redan innan vår ankomst börjat visa sig bland den uppåt Santa Fé
stående afdelningen.

Sådan var sakernas ställning vid 1852 års inbrott. Under vårt
vistande i Buenos Ayres inlopp rapport att de längst framskjutne
posteringarne af Argentinska arméen blifvit angripne af Urquiza, som
gått öfver Paraná vid Santa Fé, och dels förenat sig med de angripande,
dels blifvit tillbakakastade. Stämningen i staden var dyster, man
väntade hvarje dag underrättelse om något afgörande, och många betviflade
att Urquiza spelade rent spel. De familjer, som bodde på sina 
landtgårdar kring staden, flyttade in dit, för att ej löpa fara att plundras 
eller misshandlas af ströftrupper eller förrymda soldater. Det påstods
att mängden bland de mera sansade af Rosas' anhängare nu önskade
hans störtande, emedan de i annat fall befarade ett upprepande af
1840 och 1842 års strupskärningar, fast i vida större skala. De
följande händelserne äro nogsamt kände: huru Rosas blef slagen vid
Santos Lugares, huru general Pacheco under striden gick öfver till
Urquiza, och huru den fallne diktatorn med sin dotter på ett engelskt
örlogsfartyg funno en fristad och sedermera reste öfver till Europa.

Redan i Juli syntes i den på engelska, franska och spanska i
Buenos Ayres utkommande tidskriften Archivo Americano början af en
lefnadsteckning öfver Urquiza, författad af skriftens redaktör, Pedro de
Angelis. Denne man skall ega vidsträckta kunskaper, och har
riktat dessa länders historia och geografi genom uppletande och
utgifvande af en mängd gamla handlingar, som legat förglömda och okända
i republikens arkiver. Nämnde lefnadsteckning har till titel ”en
förrädares lefverne,” och vi kunna ej afhålla oss från att lemna läsaren
några små utdrag derutur. Den börjar sålunda:

”Kort efter sedan Entrerianska pressens anarkiska tendenser blifvit 
bekanta, höjde sig från alla kanter af republiken ett skri af allmän
förtrytelse öfver förrädaren Urquizas till sitt ursprung omotiverade och
orättfärdiga, till sitt syfte vansinniga och befängda, nedriga affall. Ehuru
sölad i brott, hvilka vi under denna artikels lopp skola berätta, skulle
denne man åter kunnat komma sig upp genom det ädelmodiga beskydd
han rönt af general Rosas, som fästat honom vid nationens ärorika
företag. Han ägde ingen egenskap, som kunde bidraga till hans
upphöjelse; utan kunskaper, utan talanger, vildsint till sin karakter, af
förderfvade seder, spelare, liderlig, var han bestämd att vältra sig i
laster och sluta sitt lif på schavotten.”

Härpå följer en lång lista på alla de missdåd och grymheter, hvartill 
Urquiza allt sedan sitt inträdande i tjenst (1823) gjort sig skyldig,
I sin ifver att rätt grundligt nedsvärta honom, har den värde don
Pedro alldeles sprungit målet förbi. Läsaren kan ej undgå att till mig
framställa frågan huru det är möjligt att den man, som långliga tider
begått dylika gräsligheter, ej allenast gått ostraffad, utan tvärtom
oupphörligt blifvit använd, framdragen och berömd, och slutligen i flera års
tid fått stå i spetsen för en talrik truppstyrka, hvarigenom man satt
honom medel i händerna till en stor del af de efter hans affall så ifrigt
klandrade brottens utförande. De kunna omöjligt undgått regeringens,
det vill säga Rosas' uppmärksamhet, och om Urquiza undgått straff,
måste orsaken således vara antingen att Rosas ej kunnat eller ej
velat straffa honom. Det förra motsäges af diktatorns kända energi och
förmåga att göra sin vilja gällande, och det återstår då ej annat än 
att antaga att just Urquizas grymhet rekommenderat honom hos Rosas,
som funnit sig belåten med en befälhafvare, som, utan att afvakta
befallning, utförde de grymheter, hvartill möjligen öfrige officerare ej
utan bestämd befallning låtit förmå sig, ehuru de talrika rapporter, man
från flera af dem eger i behåll, och hvari de skryta öfver sina blodiga
bedrifter, gifver anledning tro att villiga bödlar hvarken saknats, eller
att deras förfaranden varit republikens högste styresman ovälkomne. De
återfalla således på honom, som ej blott tillåtit, utan äfven anbefallt
dem, samt berömt och belönat verkställarne.

Ett enda fall kan ännu finnas, det att alla dessa grymheter äro
diktade. Biografi-författarens nedrighet ligger då i klar dag; men
olyckligtvis är åtminstone en god del af dem för väl bevittnad och
bestyrkt för att tvifvelsmål om deras verklighet skola kunna uppstå.

Längre ned fortsätter artikeln sålunda sina diatriber: ”Hvad kan
man vänta af en låg själ, som föredrager förnedring framför
uppfyllandet af sina pligter såsom menniska och medborgare? — Huru kan
man understa sig att tala om organisation, då man bryter sina eder,
drager svärdet mot sina bröder, trampar deras rättigheter under
fötterna, förstör deras egodelar, nedblodar deras fält och sträfvar att
åter försänka dem i den anarki, från hvilken de blifvit underbart räddade
genom den upphöjde, ryktbare och dygdige embetsmäns bemödanden,
hvars förtjenster Urquiza misskänner, och hvars makt han vill störta?
— Han, den brottsligaste bland Argentinerne, som stred i
Decemberupprorets leder innan ännu republikens första styresmans blod
kallnatDorrego, skjuten på Lavalles befallning.; han, som konspirerat mot general Mancillas lif och general
Echagues myndighet, båda hans välgörare och förmän; han, som ej
kunde försvara en provins mot Paz, som flydde för en af Mascarillas
förposter, som lät sig besegras af Rivera och ej kunde öfverändakasta
Madariaga, som i strömmar utgjutit sina landsmäns blod, biträdt vid
deras pinande, förnöjt sig åt deras plågor, hånat deras böner likt en
kannibal dansat bland sina offer; denna vildsinta menniska, denna
lumpna, af glädjenymfer och frillor omgifna mördare, skall han blifva
den stora Argentinska nationens återupprättare!? — Nej; intet folk
förnedrar sig så djupt, ingen historia omtalar så skymfliga händelser.
Hellre tusen gånger med ära försvinna bland fosterlandets ruiner,
sluta som Numancias och Sagunti innevånare”, o. s. v.

Huruvida nationen delade don Pedros entusiasm hafva vi
redan sett. Vi hafva nu lemnat tillräckliga prof på denne herres
publicistiska stil, och kunna blott beklaga att en kunnig och i andra
afseenden förtjent vitterhetsidkare lånat sin penna till dylikt. I artikeln

förekommer dessutom det högst besynnerliga påståendet, att Rosas
endast med största motvilja företagit kriget mot Banda Oriental, att han
fört det för att skydda och hjelpa denna stat mot dess ”vilda” fiender,
och att endast Montevi deanernas halsstarrighet gjort hans fredliga
planer om intet. Kan någon menniska satta tro till dylikt? — Blotta
tanken på Paraná-flodens öppnande för sjöfarten tyckes komma don
Pedros hår att resa sig af fasa, ehuru det väl knappast kan betviflas
att Argentinska republikens inre provinser skulle blifva de som deraf
skulle draga största fördelen.

Vi hafva nu hastigt genomgått denna stats öden från dess
frigörelse från spanska väldet, sett Rosas småningom stiga från en
obetydlig inspektor på ett landtgods, till staten med oinskränkt magt
styrande diktator, sett honom missbruka denna makt och derigenom
förlora sin popularitet, och slutligen falla, utan att någon enda arm utom
den beväpnade styrkans höjde sig till hans försvar. Att Urquiza ej
var rätta mannen för ordnandet af det förvirrade och på en högst
vacklande grund stödda samhällsskicket, kunde väl redan på förhand
med temlig säkerhet förutsägas. Huru snart dessa af naturen så
frikostigt gynnade länder skola få börja i lugn och ordning utveckla
sig, är ej lätt att förutse; men sådant skall förblifva omöjligt, så länge
som åt hvarje liten lokal egennytta eller herrsklystnad det spelrum
blifvit lemnadt, som under det närvarande federations-systemet är
fallet, och hvars enda motvigt, bland folkmassan spridda kunskaper och
insigter i allmänna värf, alldeles saknas.

Den 12 Januari togo vi afsked af Buenos Ayres och der
bosatte landsmän, som genom sin välvilja bidragit att göra oss
vistandet angenämt, samt af kamraterna på korvetten Lagerbjelke, hvars
väg hädanefter bar åt hemmet, under det vår ännu för, en längre
tidrymd med hvarje dag mera och mera aflägsnade oss derifrån.
Korvetten förde chefen och några hans gäster ut till fregatten, ombord
på hvilken båda fartygens officerare tillbragte den sista aftonen,
Eugenie och Lagerbjelke voro tillsammans. Tidigt följande morgonen
lättade Eugenie och gick öfver till Colonia, korvetten begaf sig tillbaka
till sin förra ankarplats på Buenos Ayres' yttre redd, hvarest den af
kommendör-kapiten Virgin blifvit beordrad att qvarligga tills den
dagligen väntade katastrofen i landet vore öfverstånden.

Eugenie ankrade kl. ½ 9 f. m. vid Colonia, hvarest större delen
af den brasilianska eskadern låg till ankars. Kommendör-kapiten
Virgin gjorde ett besök hos dess chef, vice-amiral Greenfell, hvars
flagg på öfligt vis saluterades. Kl. ½ 2 e. m. gingo vi åter till
segels, och ankrade om qvällen uti floden. Tidigt följande morgonen
lättade vi åter, men lyckades ej till qvällen nå Montevideos redd, 
utan måste ankra för stiltje, och kommo först den 15 kl. ½ 7 om
morgonen tillbaka till vår förra ankarplats derstädes.

Detta andra uppehåll i Montevideo blef ännu kortare än det
första, och vi hafva intet att tillägga till hvad vi då yttrat om
stället. Folk strömmade från alla kanter till staden för att der bosätta
sig, och innan kort torde den åter uppblomstra, ehuru längre tid
behöfves innan hjordarne på landet hinna så förökas att någon
betydligare tillgång på varor till utförsel kan påräknas. Priserne på
lifsmedel voro till följe af dessa sammanstötande omständigheter temligen
höga, men det oaktadt ledde utspisning af färskt kött för besättningen
till besparing, och så stort förråd, som deraf kunde intagas utan
fara för förskämning, upphandlades, samt dessutom fyra vackra oxar,
hvilka fingo sin plats mellan batteriets kanoner.

Den 16 om qvällen skiljdes vi från våra vänner och bekanta
i Montevideo. För den välvilja de, såväl som de i Buenos Ayres,
ingen nämnd och ingen glömd, bevisat oss, aflägga vi härmedelst vår
varma tacksamhet.

Efter att hafva lemnat Plata-floden skulle våra vägar för en
längre tid ligga inom farvatten, dem ingen om bord varande ännu
beseglat. Man emotsåg seglingen derinom och besöken på derstädes
belägna platser med ett intresse, som genom chefens tillkännagifna
beslut att taga vägen genom Magalhaens Sund ingalunda blifvit
förminskadt. Såsom en påminnelse om att vi nu lemnade de vackra
klimaterne för att någon tid vistas i molnens och stormarnes regioner,
tycktes naturen hafva ansträngt sig att göra vår sista i Plata-floden
tillbragta natt så praktfull och ljuflig som möjligt. Med klarare glans
hafva stjernorna väl knappast strålat, hvarken öfver de Chaldeers och
Arabers hedar och fält, eller öfver Neapels mångbeprisade lunder.

*




V.

Segling från Montevideo genom MagalhaensDetta namn är ännu vanligt både i Portugal och Brasilien, och stafvas
såsom här är gjordt, men uttalas Magaljaens. Sund till Valparaiso.

1852. Jan. 17. — Febr. 22.

Tidigt om morgonen d. 17 Januari afseglade vi från  Montevideo
med en god bris af nordvest, som innan middagen kastade om
på sydost och ost. Vädret var utomordentligt skönt, luften
fullkomligt genomskinlig, så att Cerro de Montevideo, utan att dess
konturer förlorade i tydlighet, syntes ända till dess den bortskymdes af
jordens rundning. Vid middagen var redan allt land ur sigte. Det
sköna vädret fortfor följande dagen, vinden höll sig mellan nordnordost 
och sydost, mycket ostadig och kastande, och sjön var så smul
som i en insjö. En stor sköldpadda syntes. Följande dagar var
vinden ytterst omvexlande: den gick nästan hvarje dag, ofta inom
några timmar, hela kompassen kring, och dess styrka vexlade lika
hastigt från styf blåst till stiltje. Vädret visade samma nyckfulla
lynne, öfvergående från klart till mulet och tjockt och åter till klart
nästan hvarje dag. Vår kurs var satt på Cap Blanco, och vårt
afstånd från kusten var hela tiden ända till d. 23 omkring 120 mil
(20 sv. m.). Oaktadt vindens ostadighet kommo vi ganska raskt
framåt, sjön var beständigt särdeles obetydlig, och d. 23 vid middagen
befunno vi oss omkring 90 mil (15 sv. m.) från Cap Blanco, då
kursen ändrades att bära något mera ut ifrån den här åt öster
utskjutande kusten. Luftens temperatur, som vid afseglingen från
Platafloden var mellan 15 och 24 grader, höll sig nu mellan 11 och
15, och hafsvattnets hade sjunkit från omkring tjugu till tretton. 
Åtskilliga foglar hade väl visat sig, men ej i så stort antal som
vanligt på dessa trakter; sannolikt voro de unga fåglarne ej ännu
flygfärdiga.

Vi hade i Montevideo fått uppgift på en person, som flera
gånger besökt Magalhaens sund och kringliggande farvatten för att fånga
skälar, och ansågs ega god kännedom om dessa trakter: han skulle
nu befinna sig i Desvelos- eller Watchmans-viken ombord på ett
fartyg, som der lastade guano. Middagen d. 24 Jan. befunno vi oss 25
mil (4 sv. m.) från kusten i närheten af nämnde vik, och höllo in åt
land, i mening att uppsöka nämnde person, för att få honom till lots
genom Magalhaens Sund. Redan innan middagen tyckte vi oss se
land, men det visade sig snart att hvad vi tagit för sådant blott var
hägringen deraf. Sådana hägringar äro i dessa trakter ganska
vanliga. Formerna förändrade sig oupphörligtSe: Adventure's och Beagle's resor, II, 318—19., än tycktes landet vara
högt, än lågt, och stundom syntes ett upp- och nedvändt sväfva i
luften öfver det undre rättstående. Kl. 2 e. m. syntes dock slutligen
det verkliga landet, hvilket vi nu voro temligen nära. Något norr
om oss syntes en brigg hålla inåt, och vi sågo honom snart ankra
norr om Penguin-ön, hvarest förut lågo fem fartyg till ankars. I
Spiring-viken lågo ytterligare tre. En af våra båtar, som under
tiden blifvit klargjord, afsändes omkring kl. 3 till de sednare med en
officer, som skulle efterhöra den ofvannämnde tillämnade lotsen.
Fregatten höll under segel utanför viken.

Kusten är temligen hög och stupar brant emot hafvet; stranden
bildas af en starkt sluttande vall af stenar och grus. Landet består
af flacka kullar af ett par hundrade fots höjd; en och annan har litet
bestämdare former och höjer sig, efter hvad man kan med ögat
bedöma, till upp emot tusen fots höjd. Så långt ögat kan se märkes ej
något träd, endast några låga buskar afsticka med sin mörkare färg
mot markens gulbruna, förtorkade utseende. Skaror af sjöfogel sågos
flyga kring de klippiga holmarna vid landet, och penguiner plaskade
och dykte kring fregatten.

Båten återkom ombord omkring kl. 6, utan att medföra lotsen, 
men officeren hade af de i viken befintliga fartygs befälhafvare
erhållit hvarjehanda underrättelser. En af dem hade ett par gånger
genomseglat Magalhaens Sund, och utbredde sig vidlyftigt om de
svårigheter som möta vid passagen derigenom från öster till vester, med
förklaring att han ansåg ett sådant företag outförbart för ett fartyg af
den storlek som fregatten.

De här på trakten befintliga guano-lager hafva ej af någon stats
styrelse blifvit tagna i besittning, utan kunna de tills vidare anses 

som ingens eller allas tillhörighet. En Irländare har dock etablerat
sig på stället med arbetsfolk, och ombesörjer fartygens lastning mot
en afgift af ett pund sterling per tonI det närmaste två Riksdaler banko för ett skeppund vikt. vigt., utan att dock göra något
anspråk på att anses som guano-lagrens egareVi hafva sednare inhemtat att så ej är förhållandet. Trakten skall af en
indiansk cazik blifvit 1845 afträdd åt en engelsk kofferdi-kapiten. Styrelsen
i Buenos Ayres, avseende hela Patagonien och Eldslandet såsom tillhörande
denna provins, har gjort anspråk på ersättning för den skeppade guanon;
och i sitt budskap till deputerade kammaren af den 27 December 1848
har Rosas anfört klagomål öfver att engelske undersåter, på en dertill
oberättigad indianchefs afträdelse, satt sig i besittning af nämnde område,
och derigenom kränkt Argentinska republikens territoriala integritet.. Huruvida han
hade egna pråmar, eller fartygens båtar måste vid lastens
ombordforslande begagnas, uppgafs ej. Man har i viken god ankarsättning
på måttligt djup och styf lerbotten; den är väl öppen för ostliga och
i synnerhet nordostliga vindar, men dels blåsa de, i synnerhet under
sommaren, sällan hårdt och ihållande, dels afbrytes sjögången
betydligt af de täta massor af tång, som vexa utanför. Sjöfogel fanns i
ofantlig mängd, men landet erbjuder inga ressurser för den sjöfarande,
utom litet buskved till bränsle, och det ringa villebråd, som man
möjligen kan förskaffa sig. Blotta tillvaron af guanolager är tillräcklig
för att karakterisera östra Patagoniens klimat. Första villkoret för
dylikas bildande är frånvaron af regn, hvaraf ofruktbarhet blir en
nödvändig följd. Vi se detta förhållande förefinnas vid Ichaboe på
Afrikanska kusten, vid Chincha- och Lobos-öarna på den Peruanska,
och detta slags klimat tyckes hafva för sjöfoglarna ett visst behag,
utan afseende på dess högre eller lägre temperatur, ty knappast ser
man dem på andra ställen i sådan mängd som på de nämnde. Guanon 
består ej blott af foglarnes spillning; man träffar deri hela
foglar, med hull och fjäder, och understundom mindre skälar, men de
äro så förtorkade att de vid transporten falla sönder till stoft, som
blandar sig tillsammans med det öfriga, så att vid guanons ankomst
till Europa endast sällan något djur finnes så pass helt, att dess
skapnad kan skönjas.

Sedan båten blifvit hissad höllo vi något ut till sjöss, för att
undvika de utanför Cap Desvelos belägna farliga Bellaco-klipporna, och
satte derefter kurs på Jungfrurnas udde (Cabo de las Virgenes), som
bildar östra inloppet till det beryktade Magalhaens Sund. Vind och
väder fortforo af samma omvexlande beskaffenhet som ofvan är nämndt;
blixt förekom en natt. Vår kurs bar numera högst sjuttio (12 sv. m.),
men oftast ej mera än fyratio till femtio mil (7-—8 sv. m.) från land.

Massor af lösryckt sjögräs eller så kallad kelp sågos understundom
flyta på vattnet.

Man har tvistat om lämpligaste vägen mellan Plata-floden och
Le Maires-sund för fartyg som ämna sig till Stilla Hafvet. Några
anse det bäst att angöra Cap Blanco och sedan hålla sig nästan i
sigte af landet, d. v. s. de utskjutande delarne deraf, ty naturligtvis
kan det ej komma i fråga att följa alla de krökar kusten bildar. naM
har, säga de, långs landet vindarna mest från nordvest-kanten, i
synnerhet om vintern, och man slipper den svåra sjögång, som vanligen
träffas längre ut till sjöss, der äfven vindarne blåsa mera från
sydvest. Såsom skäl emot denna väg anföres att strömmen långs landet
sätter starkare åt N. än längre ut, samt faran af att under ostlig storm
befinna sig för nära kusten. Vår erfarenhet, jemförd med åtskilliga
andras, bekräftar fördelen af den förstnämde vägen: strömmen vi der
mötte var ej af betydenhet, och uppehöll ej fartyget på långt när så
mycket som någorlunda sjögång. Det lider dock ingen tvifvel att han
stundom för en eller annan dag kan vara ganska stark åt nord.
Ostliga stormar förekomma sällan och nästan uteslutande om vintern, men
de som mest besökt dessa trakter påstå att sådana aldrig blåsa rätt
på land länge nog för att sätta ett någorlunda godt fartyg i fara att
komma i lägervall. Kusten af Patagonien är i allmänhet ren utom
närmast land, och lodet ger god ledning för dess annalkande. Med
litet påpasslighet är således ingen fara för handen, och det är nästan
säkert att man kommer fortare fram. Från Cap Blanco blir kursen
naturligtvis något olika för de fartyg som ämna sig kring  Cap  Horn
och dem som välja vägen genom Magalhaens Sund.

Den 26 vid middagen voro vi redan nära Cap Virgenes 
parallel, men sydvestlig vind hade drifvit oss något ut från kusten, så att
vi voro omkring trettio mil (5 sv. m.) aflägsne derifrån. Vinden
fortfor från sydvest och vestsydvest, och vi började nu kryssa oss upp
emot den för att följande morgon vara nära Cap Virgenes och inlöpa
i sundet. Det blåste friskt och vädret var utmärkt vackert:
thermometern visade omkring tolf grader, och hafsvattnets temperatur var
tio till elfva. Natten tillbragtes under makliga segel och lodning litet
emellanåt: djupet höll sig emellan femtio och fyratiofem famnar, och
botten bestod af grå eller gul sand. Den 27 i dagningen ficks
landet norr om Cap Virgenes i sigte, och fram på förmiddagen sjelfva
udden. Middagstiden hade vinden dragit sig på sydost med måttlig
bris, och drog sig fortfarande på ost och nordost, allt mera och mera
stillnande. Den ringa farten tillät doktor Kinberg att utlägga sin
bottenskrapa, och den uppbragte i flera omgångar ett stort antal
blötdjur m. m. af många slag. Hafsbottnen bestod dels af lera, dels af
sand och småsten. Landet liknar alldeles det vid Spiring Bay. Den
branta stälpa, hvarmed det stupar mot stranden, liknar till utseendet
mycket Englands kritkust, men består enligt King af lera, liggande i
fullkomligt vågräta lager, af hvilka en del äfven innehålla grus och
kiselstenar. Från foten af stälpan till högtvattenslinien består
stranden af kiselstenar och grönaktig lera, mellan sistnämnde linie och
lågtvattenslinien af samma grönaktiga lera, som genom bränningens
verkan blifvit hopklappad till stenhårdhet. Bottnen fortfar ett stycke
ut i sjön af samma beskaffenhet och bildar en en till tvåhundrade alnar
från stranden dermed parallelt löpande ås, öfver hvilken en båt
knappt flyter vid lågt vatten. Derutanför ökas djupet gradvis och
bottnen består af lös grönaktig dy. Höjdskillnaden mellan lågt och
högt vatten är vid springtid trettioåtta fot Se Adventure's och Beagle's resa, I. 7—8..

Klockan 8 om aftonen passerade vi Cap Virgenes på ungefär
tre mils (½ sv. m.) afstånd. Ofantliga skaror af sjöfågel betäckte
stora sträckor af farvattnet förut: deras plaskande upprörde vattnet så
starkt, att man på något afstånd ej kunde tillskrifva dess skummande
annan orsak än bränningar. Vi styrde nu sydvest långs med landet
för att passera Dungeness udde, så benämnd af sin likhet med udden
af samma namn på engelska kanal-kusten. Den är låg och består
af sten och grus, hvarpå bränningen oftast bryter temligen våldsamt.
Östra delen af Eldslandet var nu i sigte: det liknar till sin bildning 
alldeles Patagonien, ehuru aflägsna betydligare höjder visa sig. En
stor rök sågs uppstiga derifrån. Vinden var nu helt laber, men tiden
satte inåt Possession Bay, sundets östra öppning, och klockan ½ 11
ankrade vi sydvest om Dungeness udde på tjuguåtta famnars djup
och lerbotten. Mörkret hindrade nu att skönja andra än de närmaste
delar af landet. Vädret hade hela dagen varit serdeles vackert, och
Eugenies inträde i Magalhaens ryktbara sund gjordes under den
praktfullaste solnedgång någon inbillning kan tänka sig: ingen
beskrifning kan derom gifva något begrepp. Dylika praktscener måtte ej
vara ovanliga i dessa trakter. D'Urville omtalar en i sin Voyage
au Pole Sud (I. 87 och noter), hvilken tyckes hafva gjort ett djupt
intryck på så väl honom sjelf som flera af hans skeppskamrater.

Innan vi nu segla vidare in i sundet, vilja vi i korthet redogöra
för de märkvärdigaste expeditioner som besökt  detsammaUppgifterne äro tagne dels ur originalerne, dels ur d'Urvilles Voyage au
Pole Sud, och dels ur Adventure's och Beagle's resor..

Portugisen Ferdinand Magalhaens, i tjenst hos Kejsar Carl den
Femte, upptäckte den 21 Oktober 1520 östra inloppet af det sund, som
ännu bär hans namn. Dagen var då, såsom ännu, den heliga 
Ursulas och de elfva tusen jungfrurs dag, och han kallade derföre den
udde han först fick i sigte för ”Cabo de las Virgenes” — jungfrurnas
udde. Han uppehöll sig några dagar derutanför, medan ett par af
de lättare fartygen undersökte farleden: vid dessas återkomst höll han
in i sundet, hvarest han tillbragte tjugutvå dagar, och seglade d. 28
November ut i Stilla Hafvet.    Hans sednare öden höra ej hit.

I Juli 1525 sände kejsar Carl den Femte en flotta af sex fartyg,
under befäl af Portugisen Garcia de Loaisa, för att kringsegla jorden.
Loaisa angjorde den 26 Januari 1526 sundet, men drefs af storm
tillbaka till Santa-Cruz-floden. Den 8 April inlopp han åter, och
nådde den 25 Maj Stilla Hafvet.

Simon de Alcazova afseglade 1534 från Spanien med en hop
nybyggare, som ämnade sig till Peru. Han inlopp i sundet i
Januari följande året, men måste vända om, så att hans företag
alldeles misslyckades.

Alfonso de Camargo afseglade 1539 från Sevilla med tre på
biskopens af Piacenza, Gutierres de Carvajals bekostnad utrustade
fartyg, och inlopp påföljande Januari i sundet. Ett af hans fartyg
förliste derstädes, ett annat öfverraskades af vintern och måste vända
om till Europa, men Camargo kom med sitt lyckligt fram till sin
bestämmelseort Peru.

Drottning Elisabeth i England sände 1578 Francis Drake för att
härja och plundra Spanska besittningarne på Amerikas vestra kust.
Han inlopp i sundet d. 20 Augusti 1579, hade d. 24 redan
passerat båda rännorna (”narrows”), men lopp först d. 6 December
ut i Stilla Hafvet.

Vice konungen af Peru skickade, för att mota Drake, Pedro
Sarmiento de Gamboa med två skepp. Hans ordres innehöllo dessutom
att han borde undersöka och beskrifva Magalhaens Sund och kringliggande 
farvatten, medan han der eftersökte sin motståndare. Den
beskrifning om sundet han lemnat finnes ännu i behåll, och dess
noggrannhet har i sednare tider blifvit fördelaktigt vitsordad. Åtskilliga
påtagliga dikter finnas dock deri, såsom: att han från en höjd vid
Port-Famine sett städer med präktiga slott och tempel. Sarmientos
öden äro så märkvärdiga att läsaren torde ursäkta införandet af ett
sammandrag deraf, hemtadt ur ”Voyages of the Adventure and
Beagle.”

Sarmiento seglade d. 11 Oktober 1579 från Perú. Efter
många faror och svårigheter utanför Patagoniens vestra kust och i
vestra delen af Magalhaens Sund, anlände han till den hamn, som nu
kallas Port-Famine. Han tyckes der kommit på den tanken att
colonisera sundet och befästa första rännan (”narrow”), och derigenom för

framtiden förhindra Engelsmännens och andras inträngande i Stilla
Hafvet: vägen kring Cap Horn var då ännu ej känd. Hemkommen
till Spanien lyckades han, oaktadt motstånd från hertigen af Alba och
andra mägtiga män, att vinna konung Filip den Andre för sitt förslag,
och en flotta af tjugutre skepp afsändes under befäl af Diego Flores
de Valdez och Sarmiento: den förre var utnämnd till general-kapiten
öfver BrasilienMan påminne sig att Portugal då var under Spaniens välde., och den sednare öfver Magalhaens Sund och
derinom uppkommande kolonier.

När Sarmiento nådde Cap Virgenes, hade han blott fem fartyg i
sällskap. Svårt väder tvang honom att återvända till Rio för att
reparera: han råkade der fyra fartyg som blifvit skickade från Spanien
för att förstärka honom. Flores de Valdez gjorde allt möjligt för att
förhindra hans afresa, men slutligen kom han dock på väg med fem
fartyg med sammanräknadt femhundradetrettio mans besättning, anlände
utan vidare svårigheter till sundet och ankrade i Gregory Bay. Hans
medbröder i befälet, Ribera, nekade nu att vidare fortsätta seglingen;
Sarmiento landade derföre här med omkring trehundrade man, och i
en dalgång, som erbjöd tillgång på sött vatten, utstakades planen till
en stad, som fick namnet Nombre de Jesus. Fartygen drefvo flera
gånger till sjöss, ett af dem kom på grund utanför den tillämnade
staden, och Ribera återvände, motfälld af dessa motgångar, utan
Sarmientos gillande eller ens vetskap, till Spanien, lemnande ett skepp
för koloniens räkning.

Sedan Sarmiento gjort nödiga anordningar vid Nombre de Jesus,
begaf han sig landvägen till Santa-Anna-udden (vid Port-Famine), och
det qvarlemnade skeppet afgick äfven dit. Under tåget oroades den
lilla truppen mycket af infödingarne: en man dödades och flera
sårades. Myteri utbröt, men qväfdes med bistånd från skeppet.
Slutligen uppnåddes bestämmelse-orten, och Sarmiento grundlade der under
brukliga ceremonier i början af 1585 en stad, som han uppkallade
efter Filip den Andre.

Mot slutet af Mars inbröt vintern med ett snöfall som varade
femton dagar. Myteri utbröt ånyo, men dämpades, och Sarmiento
återvände med fartyget till Nombre de Jesus för att tillse uppförandet
af skansarne vid rännan. Men en storm dref honom till sjöss, dess
långvarighet hindrade honom att återvända, och slutligen måste han
söka Rio de Janeiro. Hans fartyg kom derutanför på grund, hvarpå
han befraktade ett annat att föra lifsmedel till kolonien; sjelf begaf
han sig till Pernambuco för att skaffa sig däckade båtar, att med
dem berga det strandade fartyget. Detta hade dock redan kommit af
grund och sjunkit, och alla de anskaffade båtarne förolyckades.
Utan att afskräckas af dessa motgångar utrustade han ånyo ett litet
fartyg, med hvilket han i Januari 1586 ankom till Rio; det befraktade 
fartyget hade seglat derifrån en månad förut. Efter ett kort
uppehåll i Rio afseglade han till sundet, men hann ej längre än något
söder om Cap Corrientes, der han råkade ut för en svår storm från
sydvest, som dref honom tillbaka till Rio, der han före sig fann sin
kamrat, som inkommit dit i hafveri. Han beslöt nu att vända tillbaka
till Spanien, men blef på hemvägen tagen af en engelsk eskader,
hvarpå hans kolonier alldeles råkade i glömska i moderlandet.

Ett par månader efter Sarmientos  tvungna  afsegling från sundet
begaf sig befolkningen i Nombre de Jesus landvägen till Filips stad,
och meddelade sina kamrater de nedslående underrättelserna om deras
öfvergifna tillstånd. Men då på stället ej fanns lifsmedel för hela
antalet, afsände befälhafvaren, Andreas de Viedma, tvåhundrade man
tillbaka till Nombre de Jesus, för att passa på de fartyg som
möjligen kunde visa sig. Hela vintern med påföljande sommar förflöt i
fåfäng väntan. Viedma lät nu bygga två båtar, hvarmed han begaf
sig på väg från Filips stad till Nombre de Jesus, i sällskap med de
några och femtio personer, som utgjorde den förstnämnda stadens
befolkning. Deribland voro fem qvinnor. När de hunnit halfvägs, stötte 
den ena båten på ett ref och sjönk, men folket bergades. Viedma
och tjugutvå man återvände med den återstående båten till Filips
stad, lemnande de öfrige åt sitt öde. Frampå våren sände han dock
ut för att uppsöka de möjligen ännu lefvande, men blott femton män
och tre qvinnor anträffades. Alla de öfverlefvande begåfvo sig nu
till Nombre de Jesus: på vägen sågo de skeletterne af de tvåhundrade 
först dit afsände. Snart derefter, d. 6 Januari 1587, fägnades
deras ögon af åsynen af tre fartyg, som höllo in åt sundet och
ankrade utanför den plats der den lilla truppen befann sig. Viedma lät om
qvällen göra stora eldar för att tilldraga sig fartygens uppmärksamhet.

Dessa tre fartyg voro engelska och under befäl af den ryktbare 
Thomas Cavendish: han hade seglat från England i medlet  af
1586. Dagen efter sedan de, som nyss är nämndt, ankrat i sundet,
afsändes från dem en båt i land. Viedma nedskickade tre man för
att underrätta sig om hvilka de ankomne voro; de fingo till svar
att fartygen voro engelska, ämnade sig till Perú, och att Spaniorerne
kunde få  medfölja, om de så önskade. De tre Spaniorerne rådslogo
en stund om lämpligheten af att öfverlemna sig i händerna på kättare,
men beslöto sig dock dertill: en gick ombord på båten, och de öfrige
två återvände med de erhållna underrättelserna till Viedma. Cavendish, 
som sjelf var i båten, tyckes dock ej gifvit sig tid att invänta 
de olycklige, ty han gick till segels genast vid sin återkomst om
bord. Han stadnade fyra dagar vid Filips stad, förstörde husen, tog
med sig sex kanoner, samt gaf stället namnet Port Famine, som det
allt sedan fått behålla. Den 24 Februari 1587 lopp han ut i Stilla
Hafvet. Utom den af Cavendish bergade mannen, skall en annan
1589 i närheten af Port Famine blifvit upptagen af ett holländskt
fartyg. Det är af dessa två personer som man inhemtat underrättelserna,
om koloniens öden efter Sarmientos affärd. Viedma skall med sina
olyckskamrater begifvit sig landvägen till Buenos Ayres, som dock
ingen af dem uppnådde.

Cavendish företog några år sednare en annan resa, och lopp
d. 8 April 1592 in i Magalhaens Sund. Tre gånger var han nära
dess vestra utlopp, men drefs alla tre tillbaka, hvarpå han återvände
hem. Han rustade sig åter 1593, men dog kort efter det han lemnat
England.

John Chidley afseglade d. 5 Augusti 1589 med fem fartyg från
Plymouth. Han inlopp i sundet nyårsdagen 1590, hann åtta eller tio
gånger ett stycke förbi Cap Froward, men kastades alltid tillbaka af
vestliga stormar och vände om till Europa. Hans landsman, Richard
Hawkins, upptäckte Falklands-öarne, inlopp i sundet i Januari 1594
och lyckades efter åtskilliga motgångar att nå Stilla Hafvet.

I Juni 1598 afseglade från Rotterdam en eskader af fem fartyg
under befäl af Simon de Cordes, inlopp d. 6 April 1599 i sundet
och ankrade d. 18 i Cordes vik, hvarest den förblef qvarliggande till
d. 23 Augusti. Den 3 September nådde hela eskadern Stilla Hafvet, men
ett fartyg drefs sydvart och upptäckte Nya-Syd-Shetland, och två andra
måste för att söka sig litet lifsmedel vända tillbaka till sundet. Ett af
dessa, under befäl af Balthasar de Cordes, kom sedan ut i Stilla Hafvet, 
men Sebald de Wert, befälhafvaren på det andra, vände om till
Holland.

I Cordes vik mötte de Wert en annan holländsk eskader af fyra
fartyg under Oliver van Noort, som i Juli 1599 lemnat Rotterdam,
d. 25 Nov. inlupit i sundet och d. 25 Dec. anlände till Cordes vik.
Van Noort nådde Stilla Hafvet d. 29 Februari 1600.

Georg Spilberg seglade d. 8 Augusti 1614 från Holland med sex
fartyg, och inlopp i sundet d. 25 Mars följande år. Han nådde d. 6
Maj Stilla Hafvet, utan att hafva mött de faror och svårigheter, mot
hvilka hans föregångare haft att kämpa.

I början af året 1616 upptäckte Holländarne Lemaire och Schouten 
vägen kring Cap Horn; efter denna tid blef Magalhaens Sund
mindre besegladt än förut.


Garcia de Nodales undersökte åren 1618—19 kusten af Patagonien
och Lemaires sund, upptäckte öarne kring Cap Horn, följde Sydvestra
kusten af Eldslandet och återvände i Atlantiska hafvet genom
Magalhaens sund.

Konung Carl den Andre i England sände 1669 John Narborough
med två fartyg för att undersöka dessa trakter. Det ena fartyget
förliste på kusten af Patagonien, med det andra anlände Narborough i
Oktober 1670 i Magalhaens Sund, undersökte en del deraf mellan Port
Famine och S:t Hieronymi-rännan, lemnade sundet i slutet af November, 
och undersökte delar af kusten der emellan och Valdivia, hvarpå
han genom sundet återvände till Europa. Efter hans observationer
uppgjordes en karta, som länge förblef den bästa af alla öfver dessa
farvatten.

Fransosen de Gennes utrustade 1695 en eskader af sex fartyg
för att plundra spanska besittningarna vid Stilla Hafvet. Han inlopp
i Magalhaens Sund i Februari 1696, men hann ej längre än till S:t
Niklas vik, hvarest brist på proviant tvang honom att vända om.
Hans landsman Beauchesne-Gouin hade mera framgång, men tillbragte
nära ett halft år, från d. 24 Juni till d. 21 December 1699, innan han
nådde Stilla Hafvet.

En längre tid förflöt nu utan att man hörde omtalas att denna
väg blifvit begagnad. Först 1764 finna vi Byron åter försöka den.
Han lemnade England d. 21 Juni nämnde år med fregatten Dolphin
och korvetten Tamar och ankrade d. 21 December innanför Cap Virgenes.
Den 27 anlände han till Port Famine och qvarlåg der till d. 4 Januari
1765, då han seglade till Falklands-öarne. Den 18 Febr. inlopp han
åter i sundet, anlände d. 21 till Port Famine, och utlopp efter sexveckors
vådlig och besvärlig segling i Stilla Hafvet d. 9 April.

I Juni 1766 afseglade Wallis med fregatten Dolphin åtföljd af
korvetten Swallow, kapiten Carteret, samt en lastdragare, inlopp
d. 16 December samma år i sundet, och ankrade d. 26 i Port Famine,
hvarifrån lastdragaren afsändes till Falklands-öarne. De båda
örlogsfartygen fortsatte d. 18 Januari 1767 sin resa och nådde efter
många faror natten mellan d. 10 och 11 April Stilla Hafvet. De blefvo
under samma natt åtskiljde och kommo på ganska olika vägar till Batavia.

Bougainville, sänd att öfverlemna de af Fransoserne koloniserade
Falklands-öarne åt Spanien, som reklamerat dem, och derefter
företaga en upptäcktsresa i Stilla Hafvet, valde äfven vägen genom
sundet. Han inlopp deruti d. 7 December 1767, anlände d. 16 till
Port Famine och d. 18 till den vik som bär hans namn. Han
uppehölls der af vädret i tolf dygn och ej mindre än tjugusex i 
Port Gallant, hvarifrån en frisk ostlig vind förde honom ut i Stilla
Hafvet, som han nådde d. 26 Januari 1768.

På 1790-talet sände spanska regeringen Don Antonio de Cordova
med fregatten Santa Maria de la Cabeza för att undersöka sundet.
Cordovas beskrifning derpå skall vara både fullständig och noggrann,
men har numera blifvit utträngd af andra vida fullständigare.

Oaktadt dessa trakters ödslighet och hårda klimat erbjuda de
dock föremål för handeln. Dessa äro den stora mängd skälar, hvaraf
såväl Patagonske kusterne som Eldslandets öar och vikar, Falklandsöarne 
och de längre söderut belägne ögrupper öfverflöda, eller rättare
öfverflödat, ty de förföljelser, för hvilka dessa djur en lång följd af år
varit utsatte, hafva så minskat deras antal och gjort de öfrigblifna så
skygga, att fångsten numera är obetydlig mot förut, då den ofta var
serdeles lönande. Skälarne äro af flere olika slag, benämde sjö-elefanter,
sjö-lejon, sjö-leoparder, pels-skälar m. fl. slag, ej fullkomligt utredde
af de naturkunnige. Amerikanare och Engelsmän hafva täflat i ifver
att bedrifva skälfångsten. Vanligen hafva mindre skonertar begagnats 
dertill; deras handterlighet har satt deras tilltagsna befälhafvare i
stånd att intränga i de många sunden och rännorna mellan Eldslandets
olika öar, hvarest råseglare ofta alls icke kunna taga sig fram, och
som ej heller för andra än skälfångare erbjuda något intresse, det
vetenskapliga oberäknadt. De underrättelser dessa sjöfarande meddelat
äro väl oftast alltför osammanhängande, deras på måfå uppritade
kartor alltför osäkra annat än såsom ledning för ordentliga undersökningars 
anställande; men man träffar dock ibland dem man som ganska
mycket gagnat geografien och vetenskapen, och som ej tvekat att
oegennyttigt allmängöra sina upptäckter, af hvilkas hemlighållande de
nog skulle kunnat hafva dragit fördel. Bland dessa förtjena i
synnerhet att nämnas Amerikanaren Palmer och engelsmännen Weddell och
Biscoe, af hvilka Weddell nalkats södra polen vida närmare än någon
före eller efter honom, med undantag af James Ross och hans
kamrater på Erebus och Terror. En annan Amerikanare, Morrell, har äfven
lemnat underrättelser om dessa trakter, men hans uppgifter äro så
otillförlitliga och ofta påtagligen osanna, att de sakna nästan allt
värde. D'Urville kallar honom en sagoberättare (”fabricateur de contes”),
och vi skola snart meddela ett bevis för denna beskyllning.

Englands uppmärksamhet hade emedlertid blifvit riktad åt dessa
farvatten, och spekulationer på Falklands-öarne, som också snart
blefvo af Engelsmännen tagne i besittning och koloniserade, torde väl
äfven dervid varit med i spelet. Kapiten King afsändes 1826 med två
väl utrustade fartyg, Adventure och Beagle, för att undersöka och
upprätta kartor öfver hela den sydliga delen af Södra Amerika, och 
han fortfor dermed, med endast korta afbrott, till medlet af 1830,
då han återvände till Europa. Hans medhjelpare, kapiten Stokes
(befälhafvare på Beagle), sköt ihjäl sig i Port Famine 1828, och
efterträddes af kapiten Fitz-Roy, som 1831 åter afsändes med Beagle för
att fortsätta det ännu ej afslutade arbetet, hvarmed han var sysselsatt
tills mot slutet af 1834, då han genom Stilla Hafvet begaf sig på
hemvägen, hvarunder han dock riktade sjöväsendet med kartor och
beskrifningar öfver Södra Amerikas vestkust, Galapagos-öarne, m. fl.
ställen. Resultatet af Kings och Fitz-Roys arbeten är ett stort antal
kartor och hamnspecialer, med åtföljande beskrifningar, hvarigenom
sjöfarten i dessa trakter blifvit så säker som klimat och herrskande
väderlek medgifva.

Engelska fregatten Fisgard passerade 1846 genom sundet, och
tillbragte der sexton dygn, utan att göra något uppsåtligt uppehåll på
något ställe. Den var på grund på Triton-hanken i Gregory Bay,
och mistade ett ankare i Swallow Bay på Eldslandet.

I Rio hade kommendör-kapiten Virgin besökt dervarande amerikanska 
kommodoren M'Keever, hvilken för några år sedan försökt
samma väg med en däckad korvett. Efter att hafva kommit igenom
”first narrow”, hade han måst ankra, för tilltagande storm fällt äfven
det andra kranankaret, men båda kettingarne hade sprungit, och han
hade derpå hållit tillbaka i Atlantiska hafvet och gått kring Cap Horn.
Kort innan ankringen, hade han mött en kanot med fem amerikanska
matroser, hvilka på egen hegäran blifvit från ett hvalskepp landsatte
på en af Eldslandets öar, men efter ett års vistande der funnit sitt
lif så eländigt, att de på vinst och förlust begifvit sig af, för att
antingen nå Falklandsöarna, blifva upptagne af något fartyg eller finna
sin graf i hafvet. Commodor M'Keever afstyrkte hvarje försök att gå
genom sundet. — Vi återvända nu till Eugenie och hennes äfventyr.

Den 28 Januari kl. ½ 5 om morgonen gingo vi till segels mot
en frisk bris af sydsydvest och ostvart löpande ström.På Dungeness
udde sågs en skock stora svartbruna sjölejon, fyratio till femtio stycken: 
några vältrade sig i bränningen, andra stultade på stranden eller
lågo utsträckta derpå. I nordvest syntes Aymond-berget och de
dervid belägna fyra små spetsiga bergknallar, som fått namnet Aymonds
söner, men ock benämnas Åsneöronen. De utgöra ett ypperligt
känningsmärke för seglingen i Possession Bay. Aymond-berget är, enligt
Fitz-Roy, omkring ett tusen fot högt öfver hafvet. På Eldslandet
sågos flera stora rökar uppstiga. Den temligen gynnande sydsydvestliga 
vinden drog sig snart på vestsydvest, och vi kryssade hela
förmiddagen, utan att komma mer än helt obetydligt framåt, förrän då
strömmen kl. 11 stannade och snart derefter hörjade sätta vestvart. 
Under ebb en sätter strömmen i denna del af Magalhaens Sund åt
öster, under floden åt vester, men strömmen ändrar ej sin riktning
på samma gång som vattnet upphör att stiga eller falla. I allmänhet 
får man ej förblanda dessa två fenomener, tidkantring och
strömkantring, som väl härröra af samma grundorsak, men på hvilka
locala förhållanden inverka på mycket olika sätt, så att de endast
undantagsvis inträffa samtidigt.

Underhjelpte af strömmen togo vi oss nu hastigt upp emot
vinden. Strax på eftermiddagen syntes på en kulle öster om Cap
Possession en flock guanaker Vilda stammen till det djur som under namn af Glama eller Llama
begagnas som lastdjur i Andernes bergstrakter.. De syntes en stund serdeles tydligt, då
de stående på kullens topp bjert afstucko mot bakomliggande ljusa
moln: några betade lugnt, andra tycktes betrakta fregatten. Efter en
stunds förlopp försvunno de i den bredvid liggande dalen. Deras åsyn
retade lifligt samtlige ombord befintlige jägares ifver, men olyckligtvis 
medgåfvo ej omständigheterna dess tillfredställande. Kl. 2 e. m.
voro vi tvärs för Cap Possession. Man såg nu hela sträckningen af
Eldslandet ända till Cap Orange; det bibehåller likasom Patagonien
oförändradt samma utseende som vi redan beskrifvit. Rökar uppstego fortfarande 
derifrån; det är väl denna omständighet som gifvit det sitt namn.
Kl. 5 e. m. upphörde strömmen att gynna oss och kom snart derefter 
emot, hvarföre vi, för att ej drifva tillbaka, kl. 6 e. m, ankrade på
sjutton famnars djup, med botten af sand och småsten. Kl. 9 e. m.
satte strömmen ostvart med en fart af tre mil (½ sv. m.) i timmen.

Vi förblefvo liggande här till middagstiden följande dagen, d. 29,
då vi åter gingo till segels. Vädret var vackert och vinden
sydvest med frisk bris. Vid tillsegelsgåendet inträffade den olyckshändelsen 
att en båtsman (vid namn Löpare) föll från storrån i däck,
hvarvid han krossade hufvudet mot relingen och dog på fläcken. Vi
kryssade, hjelpte af tidvattnet, upp emot mynningen af första rännan
(”first narrow”), men vid annalkandet derintill var ej tillräckligt qvar
af den vestvart sättande strömmen för att mot vinden taga oss igenom 
till nästa ankarsättning, hvarföre vi kl. ½ 4 e. m. ankrade vid
nordöstra kanten af inloppet på tjugusju famnars djup, sand- och sten-botten. 
Från den breda och vida Possession Bay draga sig stränderna 
här starkt tillsammans och bilda en ränna (”first narrow”) af två
mils (1/3 sv. m.) bredd och åtta mils (11/3 sv. m.) mils längd, hvarigenom 
strömmen, allt efter tidvattnet, sätter med en fart af ända till
nio mil (1½ sv. m.) i timman. Derefter draga sig stränderna åter från
hvarandra och bilda en vidlyftig bassin ungefär tjugu mil (3½ sv. m.) 
lång och femton (2½ sv. m.) bred, hvaraf olika delar hafva särskildta
namn. Vid dess nordvestra bugt, Gregory Bay, var Sarmientos
tillämnade stad, Nombre de Jesus, belägen. Stränderna draga sig åter
en gång tillsammans för att bilda en annan ränna (”second narrow”), 
hvilken är något längre än den första och dubbelt så bred. Strömmen 
är der ej på längt när så våldsam som i första rännan, men
dock tillräckligt att föra ett fartyg derigenom mot en hårdt blåsande
vind.

Den utsigt vi hade från denna ankarplats var nästan alldeles
lik den från de sednast lemnade. Landets utseende är detsamma,
men man ser på ömse sidor betydligare höjder. Vraket af ett fartyg
låg ett stycke norr om vår ankarplats på en från stranden utskjutande 
sandbank. Kl. 9 e. m. lopp strömmen åt nordost med en hastighet 
af fyra mil (2/3 sv. m.) i timmen.

En half timma efter midnatt kantrade strömmen, och med en
gynnande, fast ej särdeles frisk bris från nordkanten, lättade vi och höllo
i mörkret in åt första rännan. Den syntes alldeles öppen från vår
ankarplats, och kursen genom den var innan det mörknade noggrant
bestämd genom pejling. Vid lättningen föll fregatten, genom strömmens 
skärning, orätta vägen, så att en fördevinds-vändning måste
göras. Kl. 2 f. m. den 30 Januari voro vi redan igenom rännan och
kl. 5 vid Cap Gregory: vinden var nu på nordvest. Några guanaker
betade bland kullarne ofvanför nämnde udde, på hvilka tecken till
grönska visade sig der och hvar. Då vi hunnit ett stycke in i
andra rännan drog vinden sig på vestnordvest, så att vi måste kryssa
genom större delen deraf, men strömmen fortfor att gynna oss till kl.
8 f. m., då vi redan passerat Cap St. Vincent, rännans vestliga gräns.
Vester om denna udde är strömmen ej mera så våldsam att den
lägger några betydligare hinder i vägen för fortkomsten, utan man kan
kryssande stäfva den, om man har någorlunda frisk bris. De båda
fruktade ”narrows” voro nu lyckligen passerade, och kanske har intet
fartyg så hastigt som Eugenie gjort färden genom dem. Detta får
väl till ej obetydlig del tillskrifvas den förmånliga ankarplats chefen
valt just invid första rännans mynning, hvarigenom vi genast vid
tillsegelsgåendet fingo i fullt mått tillgodogöra den gynnande strömmen.

I vester började nu betydliga höjder sticka upp öfver horizonten.
Åtskilliga af deras spetsar voro snöklädde, och glänste bländande
hvita i solskenet, som emellanåt spelade fram mellan molnen. Vinden 
var vestlig och helt svag, men friskade vid middagstiden, då vi
voro nära invid Magdalena-ön. Chefen afgick med båt för att
undersöka en del af farvattnet söder om nämnde ö, emedan de på kartan 
derstädes utsatta lodningar tycktes något ofullständiga. Ett par 
af vara skyttar medföljde för att anskaffa några exemplar af de foglar,
som i talrika skaror svärmade omkring på alla håll, och tycktes
hafva sitt högqvarter på Magdalena-ön, hvilken också af Spaniorerne
tillförene kallades Gås-ön (Isla de los Patos). Båten återkom efter en
timmes förlopp med fjorton foglar af skarf-slägtet och underrättelse
att farvattnet var rent, med ej under sex famnars djup på något
ställe. Den vanligen begagnade farleden går norr om Martha- och
Magdalena-öarne längs södra stranden af Elisabeth-ön. Med den nu
blåsande vinden skulle det för oss blifvit till betydlig tidspillan att
följa denna farled, som dock otvifvelaktigt är renare än den vi valt,
hvarest kryssning torde vara vådlig och bottnen är dålig för ankring,
som man kan se af den myckenhet tång, eller så kallad kelp, som
här växer och frodas.

Redan innan vårt inträde i sundet hade vi sett lösryckta stånd
af denna sjövext, här fingo vi se den rotfast och betäckande stora
sträckor af vattenytan. Den växer på betydligt djup — Cook uppger 
på ända till sextio famnar — och når derifrån ej blott upp till
ytan, utan stjelkar och blad ligga äfven flytande långa stycket
derutåt. Allmännast träffas den dock på grundare vatten, hvarest bottnen
består af sten. Denna växt är en verklig välgerning mot sjömannen,
för hvilken den i dessa trakter nästan ofelbart utvisar klippor och
grund, dock undantagandes sandbankar, som lyckligtvis sällan här
förekomma, och för hvilka lodet kan varna. Man träffar väl ofta kelp
på ställen, hvarest man utan fara kan segla, men passerar ej gerna
derigenom utan förut skedd undersökning. Drifkelp, eller sådan som
lösryckt drifver med vind och ström, igenkännes oftast lätt nog på
sitt oordentliga och hopvräkta utseende från den rotfasta, som ligger
utåt vattenytan i parallela strimmor. En mängd små fiskar, krabbor
och andra hafsdjur trifvas väl bland kelpens stjelkar och blad, och
sjöfåglar ses ofta simma deromkring eller segla på drifkelpsflottorna.
I dessa aflägsna och ödsliga farvatten, der af menniskan utlagde och
underhållne märken och prickar väl knappast någonsin kunna komma
till stånd, åtminstone ej till någon fullständighet, och dessutom på
yttre kusten ofta skulle bortföras af sjögång och strömmar, är denna
växt en dyrbar gåfva af försynen. Huruvida den af sjömännen begagnade 
benämningen innefattar en eller flera arter, lemna vi åt de
naturkunnige att afgöra: vi hafva blott anmärkt dess nytta för sjöfarten.
En vacker beskrifning på den djurverld, som lefver och rörer sig i
kelpmassorna, har Darvin lemnat i Voyages of the Adventure and
Beagle, III. pag. 303—5.

Elisabeth-ön och de närliggande holmarne St. Magdalena och
Martha äro af likartad bildning med den redan beskrifna delen af 
sundets stränder. Dessa börja här antaga ett helt annat utseende.
Bergmassor börja visa sig och tilltaga i höjd allt som man kommer
söder och vester ut. Deras branta sluttningar och taggiga spetsar
bilda en skarp kontrast mot de åt öster belägna flacka kullarna, och
kontrasten förhöjes ytterligare genom den frodiga vextlighet en i dalarna 
och högt uppåt bergens sidor, hvilka äro betäckta med tät löfskog,
då man österut knappast varseblifver en enda buske. Högre upp på
bergen aftager naturligtvis vextligheten, och åtskilliga bergstoppar
hinna öfver snögränsen, som här vill säga 4,000 till 3,500 fot öfver
hafsytan. Betydliga snömassor qvarligga dock oftast hela sommaren
igenom vida längre nedåt sluttningarna, i synnerhet på bergens södra
sidor, der snön faller tjockare o«h ej åtkommes af solstrålarna, och på
åtskilliga ställen hafva stora glacierer bildat sig, af hvilka en och
annan räcker ända ned till stranden. Det högsta berg i dessa trakter
har blifvit benämndt efter den ofvan omtalade Sarmiento. Det är
beläget vid vestra ändan af det egentliga Eldslandet, är omkring
7,000 fot högt, och synes i klart väder ända till Elisabeth-ön, ett
afstånd af sjutton svenska mil. 

På eftermiddagen fingo vi i vester sigte på ett ångfartyg, som
tycktes ligga till ankars och elda på. Kort derefter satte det i gång
och höll kurs åt oss. Vinden blåste nu frisk, och vi löpte med en
fart vida öfverlägsen ångbåtens, men drejade bi för att invänta
honom. En båt afsändes derifrån med en officer, som vi funno vara
kapiten Stewart, chef å Hennes Brittaniska Majestäts ångbåt Virago,
hitsänd för att uppfånga tvänne fartyg som blifvit tagna af upproriske 
och förbrytare från Chilenska nybyggare i sundet. Dessa
händelser skola snart utförligare vidröras. Kapiten Stewart gjorde hos oss
förfrågningar angående det ena af de tagna fartygen, ett barkskepp,
som han visste hafva seglat österut ur sundet, men vi hade ej sett
något dylikt och hade således inga underrättelser att meddela. Efter
en stunds samtal for han åter ombord på sitt fartyg och återvände
till sin förra ankarplats vid Punta Arena, ett af de Chilenska
nybyggena. Han hade några dagar förut återtagit det andra af röfvarne 
tagna fartyget, en engelsk skonert, hvilken han lemnat i Playa
PardaLigger ungefär halfvägs mellan Cap Froward och sundets vestra mynning..

Kl. 7 om aftonen anlände vi utanför Port Famine. Vinden
blåste rätt ut ur hamnen, så att vi måste kryssa in. Vi skulle just
vända för sista gången innan ankringen, rodret var redan nedlagdt
och fregatten uppe i vinden, halsar och skot lyftes och storseglet
gigades med detsamma, då fregatten helt beskedligt stadnade på en af 
de många och till läget föränderliga dybankar, som Sedger-floden
bildar utanför sin mynning. Yattnet var i fallande, så att intet
annat var att göra än afbida nästa flod, och bottnen befanns
rundtomkring fartyget så lös att någon skada ej var att befara. För att
hindra möjligt vidare uppskjutande på banken fälldes ett kranankare,
och ett varp utfördes akterut och styfvindades. Följande morgon kl.
6 var högt vatten, och fregatten flöt nästan utan arbete af banken
och förhalades medelst varpet till ankarplatsen, hvarest man har sju
till åtta famnars djup och lerbotten. Tidvattnet stiger och faller här
sex till sju fot.

Port Famine är en slags hufvudstation i Magalhaens Sund, och
vi skola derföre uppehålla oss här något litet. Dess tidigare
historia och anledningen till dess hemska namn har läsaren
redan inhemtat.

Såsom kartan visar ligger Port Famine något öster om Cap
Froward, sydligaste udden af Södra Amerikas fasta land. Denna udde
bildar liksom en gräns mellan två märkligt skiljda klimater; öster om
den är klimatet vida vackrare och angenämare än vester ut, hvarest
storm och regn höra till ordningen för dagen. Den omtalas också
med fasa af forntida sjöfarande, och vi hafva sett att den stundom
satt en gräns för deras vidare framträngande. På de Patagonska
slätterna hindra torka och brist på skydd mot de bistra vindarna
någon växtlighet att uppspira, men trakten kring Port Famine är genom
sitt läge skyddad mot de nästan oupphörligt blåsande vestliga
vindarna, vattnas tillräckligt af regn, men kan stundom fröjda sig åt
ganska vackert väder, och är således den mest gynnade trakt i hela
sundet. Hamnen bildas af en liten utskjutande halfö, som slutar med
S:ta Anna-udden. På vestra sidan är mynningen af en flod, eller
rättare å, kallad Sedger-ån. Man ligger i hamnen skyddad för alla
andra vindar än dem kring sydost, men äfven dessa kunna ej
åstadkomma någon sjö, och hållbottnen är god: de förekomma dessutom
högst sällan.

På den ofvannämnda halfön är det Chilenska nybygget beläget.
Den af Sarmiento grundlagda staden anses deremot hafva legat i
vikens nordvestra hörn vid foten af ett skogbevuxet berg af 1,300 fots
höjd, hvilket blifvit af King benämndt S:t Filips berg, till minne af
det olyckliga nybygget. Man ser här en afröjd plats ofvanpå en
temligen hög vall, hvilken sluttar brant ned mot stranden. Byron
anställde derstädes gräfningar, utan att finna något spår till lemningar
efter byggnader. Morrell påstår sig 1827 hafva sett tydliga lemningar
af murar, så välbehållna att han kunde urskilja skansar, kyrka,
fängelser, m. m. King, som vid denna tid flera gånger besökte stället, 
uppehöll sig der hela månader, och hade en del af sin besättning
boende i land strax bredvid samma fläck, nämner ej ett ord härom,
och d'Urville letade 1837 förgäfves efter något spår till lemningar, så
att Morrell tyckes väl förtjena den titel (”fabricateur de contes”), som
d'Urville tillägger honom.

Dawson-Ön.

Den korta tid, vi hade till att disponera för vistandet i Port
Famine, manade att ej dröja med utflygters företagande. Herr Johansson 
anställde magnetiska observationer, doktor Kinberg och magister
Andersson företogo en utfärd till det 3,000 fot höga Tarn-berget.
De återkommo utan att hafva nått dess spets, men medförde betydliga
samlingar af naturalster. Man plockade snäckor på stränderna,
fiskade i Sedger-ån och vid dess mynning, och företog båtfärder uppföre
densamma. På en landtunga mellan ån och Sundet ligga massor af
drifved, som lemnar godt bränsle; bete för kreatur finnes på temligen
vidlyftiga, men något sänka fält midtemot, och med litet röjning skulle
det säkert blifva möjligt att föda ett icke ringa antal boskap. Ett
stycke uppföre floden blir den trång och grund och full af kullfallna
träd, som försvåra framkomsten. Stränderne äro ganska pittoreska:
stora lummiga träd af bokslägtet sträcka sina grenar hvarandra till
mötes öfver ån, och rummet mellan deras stammar fylles af flera arter
frodiga buskar. Dessa försvåra mycket vandringen i skogen, som
dessutom hindras af markens kärriga beskaffenhet, de många ruttnade
trädstammar och den tjocka mossa, hvaraf den är betäckt. En del af
buskarna äro taggiga och tilltyga jemmerligen vandrarens kläder,
händer och ansigte. Vi voro således nödsakade att inskränka oss inom
mindre afstånd från flodens stränder, vid hvilka äfven villebrådet var
talrikare än inåt skogen. Vår fångst bestod af änder af två slag,
det ena nära liknande vår gräsand, det andra krickanden; några få
exemplar af den vackra magalhaenska gåsen, som var ganska skygg
och svår att komma åt; en art beccasin på slätten vid åns mynning
fanns ganska talrikt, men var svår att få skjuta utan hund. Dessutom
skötos några trastar, papegojor och hvarjehanda småfoglar, ett par
arter roffoglar och fiskmåsar. Fisket var äfven ganska lönande,

Nybygget på Santa-Anna-halfön stod, efter de  händelser, som
strax skola omtalas, alldeles öfvergifvet, till en del nedbrändt, och 
erbjöd en tafla af ödeläggelse och förstöring. Husen voro af bräder,
laggde vågrätt så att de öfre täckte öfverkanten af de undre, liksom
på en klinkbyggd båt, och af en eländig beskaffenhet för ett så kallt
och vått klimat som Port Famines. Någon landningsbrygga fanns ej,
men man landar beqvämt på stenarna vid stranden. En gammal
söndrig förställare till en fältkanon stod i vattnet vid landningsplatsen.
Kommen i land fägnades luktorganerne af en gemen stank, förorsakad
af de ruttnande skrofven af ett par dussin oxar, på hvilka större
delen af köttet fans qvarsittande. Några voro ej ens flådde. Der
bredvid stod ett skjul innehållande stenkol. En gångväg ledde från
stranden uppföre en brant backe till sjelfva nybygget. Uppkommen
på slätten ofvanför ser man en upphöjning, hvarest en palissaderad
skans eller ett slags blockhus haft sin plats. Det var nu nedbrändt:
derbredvid stodo ett par rostiga kanoner på halfruttna lavetter, och
marken var beströdd med kulor och skrå. I de usla, snuskiga husen
anträffades några eländiga husgeråd, trasiga klädespersedlar, litet
jernskräp och lemningar af matvaror. Ett par utsvultna kattor
ströfvade skygga och modfällda bland ruinerna, I några små täppor
voro potates och bönor planterade, de sednare stodo i blomning. För
öfrigt var den lilla slätten be växt med groft gräs och buskar, bland
hvilka många småfö glar qvittrade. Ett par döda hästar lågo bland
buskarna. På något afstånd från husen, på en liten höjd, var en
inhägnad begrafningsplats, hvarest, bland andra anspråkslösa
minnesvårdar, man anmärkte en öfver chefen på Beagle, kapiten Stokes.
Den var upprest af officerarne på engelska korvetten Havana, som
för några år sedan passerade genom sundet på hemvägen från Stilla
Hafvet. Vi ökade antalet af de här förut hvilande med vår genom
olyckshändelse aflidne skeppskamrat, den andre vi förlorat. Den
förste var en skeppsgosse vid namn Sommar, som redan i Öresund
genom följderna af ett fall från däck ned på batteriet, hvarvid hans
hufvud illa skadades, slutade sina dagar, och blef begrafven ute i
Skagerrack.

Chilenska republiken anlade på 1840-talet nybygget vid Port
Famine, för att der bilda en straff-koloni, och lät ditföra boskap och
hästar. En annan dylik anlades vid Punta Arena (Sandy Point), som
blef hufvudorten, emedan klimatet der ansågs bättre. De händelser,
som haft de båda nybyggenas tills vidare öfvergifvande till följd, äro
i korthet följande. En vid bevakningen tjenstgörande löjtnant i
Chilenska arméen, vid namn Cambiaso, hade af guvernören blifvit för
fortsatt dåligt uppförande arresterad på någon tid. Med begagnande
af den under sednare hälften af 1851 i Chile pågående, ehuru
dämpade revolutionen, om hvars utbrott underrättelse kommit till 
kolonierna, lyckades han tillställa ett myteri, hvaruti han fick brottslingarne 
att deltaga genom löfte om befrielse: af soldaterne förenade sig
en del sjelfmant med honom och de öfriga skrämdes dertill med
hotelser. Guvernören flydde med några  af de få soldater, som
förblifvit sin pligt trogne, i en hvalbåt till Eldslandet, men anfölls der
af infödingarne, måste sårad återvända och blef i Punta Arena gripen
och nedskjuten af de upproriska. Presten i kolonien och några
andra af dess medlemmar delade hans öde. Efter dessa ogerningar
begaf sig större delen af sällskapet till Port Famine, hvarest  tillgången
på kreatur var större. Vid denna tid, i November 1851, passerade
den ofvan nämnde ångbåten Virago genom sundet, för att begifva sig
till sin station i Stilla Hafvet, Den ankrade i Port Famine för att
fylla sitt kolförråd från der befintlige upplag: såsom vanligt vid
främmande örlogs-fartygs ankomst, kom en  fficer ombord från
befälhafvaren på stället, medförande dennes complimenter och förfrågan
hvarmed han kunde vara till tjenst. Utan att ana ringaste oråd for
kapten Stewart, åtföljd af ett par officerare, i land för att besvara
guvernörens artighet och bese kolonien. Guvernören uppgafs vara
sjuk, så att han ej kunde mottaga någon, men kapten Stewart
infördes dock i hans bostad. Medan han en stund uppehölls derinne
rådslogo de upproriske om lämpligheten af att mörda honom och
hans medfölje, för att sedan bemäktiga sig ångbåten. Tilltagsenhet
tyckes således ej fattats deras hufvudman. Men några af sällskapet
ansågo, planen nog vådlig, man skred till votering, och genom tre
rösters öfvervigt bland några och sextio röstande, sluppo kapten
Stewart och hans officerare undan den öfverhängande fara, hvilken
hotade dem, utan att de derom egde minsta aning. Någon tid
derefter togo banditerne en engelsk skonert, och snart derefter ett
amerikanskt barkskepp, hvilka i okunnighet om tilldragelserne ankrat i
Port Famine. En del af besättningarne mördades. Barken sades
hafva haft omkring hundra tusen dollars ombord, och Cambiaso och
hans förtrogne tyckte sig hafva för många kamrater att dela med sig
at af det rika rofvet. Cambiaso hade fått underrättelse om att ett
fransyskt hvalskepp strandat söderut på yttre kusten af Eldslandet.
Han seglade dit med barken och sände en del af sitt folk i land och
ombord på skeppet för att biträda vid dess bergande, men seglade
under natten ifrån dem. Uppgifterna härom voro dock något obestämda 
och sins emellan skiljaktiga. Emedlertid hade ett par af de
soldater, som medföljt guvernören, men lyckats komma undan när han
blef gripen och mördad, genom signaler lyckats vid det öfvergifna
Punta Arena göra sig bemärkta af engelska paketångbåten Lima,
stadd på resa till Peru. De blefvo upptagne der ombord, och genom 
dem kom underrättelse om tilldragelserne i kolonierne till Valparaiso,
som anlöptes af Lima. Chilenska styrelsen, som lyckats qväfva den
utbrutne revolutionen i landet, erhöll af engelske befälhafvaren på
Söderhafs-stationen, contre-amiral Moresby, anbud om biträde vid
brottslingarnes gripande, och på dess bifallande svar, afsände amiral
Moresby Virago i detta ärende. Vårt möte med kapten Stewart
i sundet är redan omtaladt. Han anlände dagen efter oss till Port
Famine för att fylla sitt kolförråd, och qvarlåg öfver följande dagen.
Några af de brottslige sutto i jern nere i fartyget, men de fleste
gingo lösa och biträdde vid kolfyllningen. Vi hade således tillfälle att
taga dem i ögnasigte, och styggare figurer torde ej lätt kunna
uppletas. De tycktes vara vid ganska godt mod, och visade inga tecken
till nedslagenhet. Som kapten Stewart ej lyckats få någon spaning på
barkskeppet, beslöt han återvända till Valparaiso med den återtagna
engelska skonerten, som nu låg i Playa Parda. För sammanhangets
skull vilja vi gå den egentliga berättelsen litet i förväg och nämna,
att barkskeppet gått östra vägen ur sundet och derefter kringseglat
Cap Horn; men sedan oenighet utbrutit mellan hufvudmännen hade
Cambiaso blifvit afsatt och fängslad, hvarefter det segrande partiet
tog fartyget in till Chiloe, för att öfverlemna sig åt Chilenska
autoriteterna och derigenom få sitt straff mildradt. Fartyget påträffades
der af Virago, som tog det på släp till Valparaiso, dit alla tre
fartygen anlände ett par dagar efter oss.

Under de tre dagar vi uppehöllo oss i Port Famine var vädret
temligen vackert, det vill säga för dessa trakter. Himmelen var väl
nästan oupphörligt mulen och bergens toppar insvepta i moln, men
det regnade endast helt obetydligt och någon hårdare blåst lät ej
känna sig. Af Sarmiento-piken syntes endast ett par gånger en
svag skymt. Den 31 Januari om morgonen var vinden en liten stund
från ostnordost och d. 2 Februari på eftermiddagen likaledes en stund
från ostsydost, men båda gångerne helt svag. För öfrigt voro vindar
från nordvest-kanten de rådande. Luftens temperatur var högst 14°,
lägst 5°: man påminne sig att årstiden motsvarar början af Augusti
hos oss. Vattnets i hamnen temperatur var omkring 9°.

Som någon vattenbrist ombord ej var att befara för resan till
Valparaiso, hemtades blott föga af denna nödvändighetsvara, ty vattnet
i Sedger-ån har en obehaglig kärrsmak, och hemtningen försvåras af
de bankar, som ligga utanför dess mynning, och öfver hvilka ej ens
båtar af medelstorlek flyta vid lågt vatten. Den sista af våra från
Montevideo medförda fyra oxar slutade här sin bana. Det var ett
utmärkt vackert djur, ljusgrå till färgen och finharig som en häst af
ädel ras, samt af ett mycket fromt lynne.  Han hade tillvunnit sig
en viss tillgifvenhet af besättningen, och man tyckte det nästan vara
synd att slagta det vackra kreaturet. Oaktadt på långt när ej af de
största man träffar i Plata-trakterna, gaf det dock, efter fjorton dagars
vistande ombord på knapp kost, trettiotvå lispund kött till utspisning.

Tidigt om morgonen d. 3 Februari togo vi afsked af Port
Famine. Vinden fläktade en stund på förmiddagen från sydost, men
gick snart på nordvest, och blåste om aftonen ganska frisk.
Kryssning under natten i dessa farvatten är nog kinkig för att utan
nödtvång företagas, hvarföre vi i skymningen höllo in åt St. Niklas vik,
belägen sju mil (något öfver 1 sv. m.) öster om Cap Froward, och
ankrade der kl. 10 på qvällen på tio famnar, lerbotten. Dagen
hade varit molnig och tjock, och utsigten således betydligt inskränkt,
men fjellens snöklädda spetsar lyste dock stundom fram mellan
molnen. Under natten kommo täta och temligen häftiga fallbyar från
bergen, vester om vår ankarplats. Under storm komma ofta dessa
byar med förfärlig våldsamhet nedrullande från bergen, än från ett
håll, än från ett annat; vattnet upprifves der de fara fram och yr som
snön på slätterna i Sverige, men oftast gå de så hastigt öfver, att ett
till ankars liggande fartyg knappt hinner taga kettingen styf innan
byn är förbi. Emedlertid bör man iakttaga det försigtighetsmåttet att
hafva god bugt af kettingen ute, för att ej vid knycken spränga den
eller rycka ankaret ur botten, hvarjemte ett annat ankare alltid bör
finnas klart till fällnings.

St. Niklas vik erbjuder en förträfflig ankarplats. En liten hög
trädbevuxen holme tjenar till inseglingsmärke, den är djup tätt inpå
på alla sidor, man behöfver blott se efter kelpen, som sträcker sig
några famnar ut på dess yttre sida. Vester om holmen ligger man
bäst skyddad mot fallbyarna. Man har der sju till tio famnars djup
och botten af lera och snäckskal. En å faller i viken, men man
måste fara ett stycke upp för att få fullkomligt färskt vatten, och
dess mynning är stängd af bankar. Vikens stränder äro steniga och
grunda, så att. landningen är obeqväm med större båtar. Straxt vid
stranden resa sig nedtill skogbevuxna berg, hvars kala spetsar nå en
höjd af 2,500 fot.

Vi lättade den 5 Febr. kl. 1 e. m., men då vinden ute i sundet
blåste hårdt från vestnordvest, höllo vi åter in och ankrade kl. 3 e.
m. På qvällen tycktes vinden något sakta sig och fläktade en stund
från ostnordost, hvarföre vi kl. ½ 11 e. m. åter gingo till segels.
Ute i sundet stod dock den gamla nordvesten, han blåste redan nu
frisk och kom vid midnatten så hård med byar och regn, att vändning 
genom vinden ej blef möjlig. Kl. ½ 2 f. m. d. 6 höllo vi af,
och ankrade kl. 2 f. m. åter på vår nyss lemnade plats. Kl. 1 e. m. 
gingo vi åter till segels, men måste för tredje gången återvända.
Oaktadt vinden blåste hårdt ute i sundet, var det i S:t Niklas vik, i lä
om de höga bergen, så stillt att vi med båtarne måste bogsera oss in
på ankarplatsen.

Under vistandet i St. Niklas vik skötos åtskilliga foglar, och vid
den nämnde lilla holmen, Buketten benämnd, gjorde doktor Kinberg
en rik fångst af hafsdjur. Vi sågo här för första gången den fogelart, 
som af äldre sjöfarande blifvit benämnd kapplöpare, af nyare 
ångbåts-and. Kortheten af denna fogels vingar tillåta honom ej flyga,
och han dyker illa; men med tillhjelp af vingstumparna springer han
på vattnet med förvånande hastighet, och lemnar äfven en snabbroende
båt efter sig. Plaskandet af dess vingar liknar det af skoflarna på
en diminutiv ångbåt, och har gifvit anledning till dess benämning.

Kl. ½ 3 f. m. d. 7 Febr. afseglade vi från St. Niklas vik.
Genast vid vår utkomst i sundet helsades vi af en hvinande regnby,
hvarpå följde ett par timmars stiltje, afbruten af svaga fläktar från olika
håll. Snart återkom dock den gamla vestan, som här är en ganska
bister herre. Den friskade hastigt, och vi fortsatte vår kryssning
under dubbelrefvadeFör- och kryss-märsseglen voro ett par timmar trerefvade. märssegel och enkelrefvade undersegel. Himmelen 
klarnade något litet framåt middagen, och bergens toppar befriades
från en del af de kring dem hängande molnen. Cap Froward, 
sydligaste udden af Södra Amerikas fasta land, visade sig alldeles tydligt.
Det bildas af en tvärbrant bergklump af omkring 800 fots höjd, och
hänger genom litet lägre land tillsammans med en 2—3,000 fot hög
bergkedja. Kl. ½ 1 e. m. skuro vi dess meridian. Vädret var nu i alla
afseenden vackrare och refvet stacks ur underseglen. Sundets vestra
hälft öppnade sig för våra blickar, och på dess norra strand syntes
Cap Holland, en hög klippa, öster om hvilken i en liten vik, kallad
Woods-Bay, vi ämnade ankra för natten. Efter att inalles under
dagen vändt genom vinden trettiofem gånger, befunno vi oss kl. ½ 9
e. m. derutanför. Båt afsändes för att undersöka ankarplatsen, och
snart ankrade vi något öster om viken på sjutton famnars djup,
botten af sand och dy. Man ligger väl ej här så väl skyddad som inne
i sjelfva viken i lä om de höga berg, som åt vester omsluta den, men
som hviloplats för natten var vår ankarplats ganska lämplig.
Hållbottnen är utmärkt god.

Följande morgon kl. 7 voro vi till segels med en frisk bramsegelsbris 
från vestnordvest, som dock oupphörligt kastade än åt ett håll,
än åt ett annat. Vädret var klart och vackert, men kyligt: thermometern 
visade 8° , och alla bergstoppar voro beklädda med skinande
nyfallen snö. Denna dags segling var högst intressant. På norra
stranden syntes det sågtandade ödsliga Tre-spets-berget (Three peaks
mount), Santa-Cruz-berget m. fl., på den södra Roldans klocka, Ponds
berg och längre bort massor af klippor upptrafvade öfver hvarandra
och klädda i snö. Vid de många på denna sida befintliga djupa
vikar och rännor, som mellan Eldslandets ö-labyrinther leda ut i
hafvet, syntes flera glacierer, af hvilka några räckte ända ned till
stranden, och fjellbäckar nedstörtade med skummande fart från svindlande
höjder. I vattnet hvimlade och blåste hvalar i stort antal, men ingen
tycktes vara af de af hvalf ångare sökta arter, utan såkallade ”finbacks”
eller ”humpbacks”, hvilka båda slag äro vådliga att harpunera och
lemna föga späck. Middagstiden voro vi utanför Fortescue Bay och
inträdde i den del af sundet, som blifvit kallad English Reach Vi hafva ej funnit något svenskt ord motsvarande »reach», och behålla derföre 
det engelska., och
som, tillika med påföljande Crooked Reach, är dess trängsta del.
Längs södra sidan ligga här några höga, klippiga, kala holmar,
hvilka genom trånga, men djupa rännor äro skiljda från Eldslandets
vestra stora ö Består dock sannolikt af flera öar, men de sund som skilja dem åt hafva
ej ännu blifvit undersökte., som af Sarmiento erhöll namnet Santa Inez', af
Narborough Ödslighetens land (Land of Desolation.) Vextligheten är nu
vida mindre frodig och i synnerhet mera inskränkt i afseeende på 
TRESPETSADE BERGET (three peake mountain)

(Magalhaens Sund.)

YORKS REDD OCH MYNNINGEN AF BACHELOR RIVER

(Magalhaens Sund.)

vidden, än kring Port Famine: dess gräns här dragit sig betydligt
längre ned på bergssluttningarna, och man ser ej så stora träd som
förr. Efter kl. 3 e. m. började strömmen sätta starkt emot, och
försvårade betydligt den i anseende till utrymmets inskränkthet kinkiga
kryssningen. KL ¾7 ankrade vi på Yorks redd, strax vester om
mynningen af en liten flod benämnd Bachelor-flodenEngelska ordet bachelor betyder både ungkarl och kandidat, hvarföre jag 
lemnar det på originalspråket. Benämningen härrör från Narborough.
Fransmannen Beauchèsne kallade den Rivière du Massacre., på nio 
famnars djup, botten af sand och snäckskal. Strömmen satte nu åt
sydsydost med en fart af två mil (1/3 sv. m.) i timmen.

Utsigten från ankarplatsen var ej mindre märkvärdig än de, hvaraf 
vi under dagens segling njutit. Åt söder bakom Carl den tredjes ö,
berg öfver berg och snöfält vid snöfält, åt norr helt nära oss den
spetsiga klufna Bachelor-piken, kring hvars fot floden slingrar sig i
en af frodiga träd och buskar prydd dal. På afstånd kala och
snöklädda berg af de mest omvexlande former, och i nordvest mynningen
af Hieronymi-rännan (Jerome Channel), genom hvilken man inkommer
i de vidlyftiga vikarna Otway Water och Skyring Water, af hvilka
den förra endast genom ett näs af måttlig bredd skiljes från Magalhaens 
sund vid Cap Negro och den sednare genom ett dylikt från en
djupt ingående vik af Stilla Hafvet.

Vi landade vid mynningen af Bachelor-floden och spasserade ett
stycke långs dess strand. Denna floddal är ett verkligt litet paradis
för dessa trakter; man skulle ej väntat sig något så täckt och leende.
Flodens klara och strida vatten flyter mellan frodiga skogar och små
gröna fält, der stora buskar af Fuchsia, betäckta af blommor, tycktes
med förkärlek valt sin plats och frodas. Men bristen på lefvande
varelser gaf åt allt en karakter af ödslighet. Vi sågo endast några
änder, som ej läto sig nalkas inom skotthåll. På flodens högra
strand, ett litet stycke från dess mynning, funno vi några öfvergifna 
hyddor. De voro till formen som en upptill rundad hattkulle, ett
par famnar i tvärlinie och byggda af i marken nedstuckna spön, hvars
öfre ändar blifvit sammanböjde och hopknutne, och i mellanrummen
andra spön inflätade. Sannolikt hafva de dessutom varit täckte med
skälskinn eller dylikt. Man såg genast att de stått länge öfvergifna
och äro sannolikt samma hyddor som Fitz-Roy omtalar sig hafva sett
1829, och redan då utan innevånare. Högar af halft förvittrade snäckskal 
och sjöborrar lågo derbredvid tillika med delar af ett hvalskelett.
Det var verkligen med saknad vi i skymningen lemnade det vackra
stället för att återvända ombord. En färd i båt uppföre floden skulle 
säkert erbjudit mycket både åt vetenskapsmannen och åt älskaren af
pittoresk natur, men tiden tillät ej någon sådan.

Följande dagen, d. 9 Febr., på morgonen passerade förbi oss en
engelsk brigg, kommande från Stilla Hafvet. Den hade dagen förut
råkat Virago med prisen på släp. Strömmen hindrade oss att gå till
segels förrän kl. 11 f. m., då vi mot en frisk bris af vestsydvest
började vår kryssning genom Crooked Reach, hvars stränder förete
en följd af de naknaste och skrofligaste klippor man kan tänka sig.
Kl. ½4 e. m. nådde vi Borja Bay, och då vinden var något för styf
för kryssning genom den trängsta biten förbi Cap Quod, beslöt chefen 
att ankra här. Oaktadt vi ströko så nära östra udden af holmen
Stora Borja, innanför hvilken ankarsättningen är, att man nästan
skulle kunnat hoppa i land från fregatten, lyckades vi ej sträcka upp
nog långt in i viken; rummet medgaf ej mycket manövrerande, och
en kastby tvang oss att ankra på trettiotvå famnars djup.

Dagen hade varit vacker, thermometern visade 8—9°, och
bergstopparna prålade i skinande skrud af nyfallen snö. Borja vik bildas
af en liten bugt i stranden och den derutanföre belägna holmen
Stora Borja samt några nordvest om den belägna skär. Viken erbjuder
god ankarplats, men denna är, som vi sett, ofta svår att ligga upp
för större fartyg, som välja samma väg som vi gingo, den enda efter
Kings special-karta möjliga. Men en annan finnes mellan Stora Borja
och de nyssnämnda skären; den är väl trång, och strömmen sätter
der med stark fart, men vi upplodade rännan och funno der aderton
till tjugu famnars djup i midten, och på helt kort afstånd från såväl
holmen som skären fem till sex famnars, så att ett fartyg kan
skrapa med sidan i stenarna utan att stöta med kölen. Utanför Stora
Borja ligger skäret Lilla Borja, hvars stränder ej äro alldeles rena,
men det omgifves af kelp, och i kanten af denna har man fem
famnars djup. Längre åt vester ligger äfven ett grund, men det är väl
utmärkt med mycken kelp. Om man begagnar denna sistnämnda farled, 
möter ingen svårighet att nå den bästa ankarplatsen, der man
har sexton till tjugu famnars vatten.

Vikens stränder äro beväxta med tät, fuktig, mossig skog, men
några träd af betydligare storlek träffas ej. Vandringens besvärlighet
afskräckte från Utflygter. Ypperligt vatten finnes i ett par små
fjellbäckar, och fyllningen kan verkställas med största lätthet, utan
hinder af storm och oväder, mot hvilka man ligger väl skyddad. Stora
Borja är skoglös, men bevext med tjockt groft gräs, som bildar höga
tufvor. Från dess topp har man en god utsigt öfver närmast deromkring 
liggande farvatten med deri befintliga grund. En anspråkslös 
minnesvård var der upprest öfver en chilensk officer och en soldat,
som aflidit ombord på ett fartyg under dess vistande i viken.

Vi sågo här åter en ångbåts-and, och gjorde fåfänga försök att
få skjuta den. Den var oss för snabb, gjorde en bugt kring viken,
och försvann snart bakom en udde. En stor hvit gåskarl med sin
gråa hona syntes på skären, men gäckade våra bemödanden att komma 
i skotthåll. Hela jagten inskränkte sig till en strandskata.

Efter en regnig natt med fortfarande vestlig vind inbröt dagen
d. 10 Febr. med klarnande väder och vinden dragande sig på nord
och ost, från hvilket sednare håll den snart friskade i. Vårt läge
gjorde det nästan overkställbart att gå ut samma väg vi kommit.
Man betänkte sig genast på den andra rännan, som ock vid förnyad
undersökning befanns alldeles ren; kl. ¾10 voro vi under väg ut ur
viken och befunno oss efter några minuter i stora farvattnet. Så
snart ankaret blifvit kattadt sattes alla segel fartyget kunde föra,
bramseglen voro en liten stund till, men måste snart intagas i anseende
till de ofta ganska styfva fallbyarna från bergen. Vädret var temligen 
vackert och litet varmare än föregående dagarne. Med frisk fart
passerade vi nu genom den trånga Crooked Reach, mellan uddarna
Cap Quod på norra, och ”El Morrion” (stormhatten) på den södra
sidan, och lupo ut i den något bredare sträckan af sundet, Long Reach.
Stränderna blifva nu än kalare och ödsligare, endast längst ned i
dalarna ser man tecken till grönska, och äfven der äro träden blott
små förvexta missfoster. Eldslandet visar sig genomskuret af många
vikar och rännor, hvaraf flera leda ut till hafs. Ofantliga snöfält
visade sig så långt ögat räckte, här och der afbrutna af svarta åsar
och spetsar, hvars branta sidor ej lemnat snön fäste. Glacierer
sträckte sig skiftande i de skönaste toner af ljusblått, violett och
ljusgrönt, ända ned till stranden, och många fjellbäekar kastade sig
ned från klipporna. Kl. 3 e. m. passerade vi öppningen af den stora
Xaultegua-viken, och sundets vestligaste del, kallad Sea Reach,
öppnade sig för våra blickar i all sin afskräckande ödslighet. Af
vextlighet synes numera knappast något spår, och allt efter som man
nalkas utloppet blifva bergen lägre, deras former mindre djerfva och
i stället för de storartade Utsigterna i de medlersta delarna af sundet
ser man här en oredig massa knaggliga bergsklintar, som med skäl
göra detta land förtjent af det namn Narborough gifvit det. Stilla
Hafvets dyning låter nu känna sig. Under vestliga vindar är den ofta
våldsam och gör stundom all kryssning vestvart omöjlig. Kl. 4 e. m.
voro vi tvärs för Cap Providence, kl. ¼6 e. m. vid Cap Tamar, kl.
6 började vinden, som varit ganska frisk, stillna af, och kort derefter 
inställde sig regn och tjocka. Innan den ostliga vinden dog ut 
voro vi dock tvärs för Cap Pillar, Magalhaens Sunds vestliga port.
Det var nu nära midnatt, och med den 11 Febr. inträdde vi på Stilla
Hafvets vida rymd, efter jemnt tvänne veckors vistande i sundet, af
hvilken tid tre dagar hade blifvit tillbragta i Port Famine. Efter ett
par timmars stiltje gick vinden på vestliga regnet och tjockan
fortforo till dagningen.

En jemförelse med ofvan meddelade historiska uppgifter
visar huru lätt och hastig vår segling genom Magalhaens Sund varit
emot forntida sjöfarandes mödosamma och tidsödande färder derigenom. 
Orsakerna dertill ligga i klar dag: bättre seglande fartyg och
noggrannare kännedom om farvattnet. Ett sådant fartyg som Eugenie
slår sig på helt annat sätt upp emot vinden och manövrerar betydligt
säkrare och qvickare än de trögseglande ”byttor”, med hvilka Byron,
Wallis m. fl. gjorde sina resor kring jorden. De otillräckliga och
bristfälliga medel, som stodo dem och naturligtvis än mera deras
tidigare föregångare till buds, inskränkte naturligtvis mycket deras
verksamhet, men man måste beundra det mod och den ihärdighet
hvarmed de bekämpade faror och motgångar af alla slag. I synnerhet 
har Anson visat prof på en ståndaktighet, som man nära nog kan
kalla ohygglig, men som kröntes med framgång.

I ett afseende har dock lyckan varit oss oblid: vi hafva nemligen 
ej sett en enda inföding, oaktadt rökar på Eldslandet utvisat att
dylika befunnit sig i vårt granskap. Hvarken någon storvext Patagon 
eller någon eländig Eldsländare har kunnat upptäckas af derefter 
spejande ögon. Vi kunna således ej undfägna läsaren med någon
beskrifning på dessa folk, hemtad af egen åskådning, utan få
hänvisa till de resande, som lyckan i detta afseende mera gynnat än oss.
Utan tvifvel har den chilenska kolonien bidragit att skrämma undan
infödingarna. Den ofvan nämnde Morrel säger sig på 1820-talet
funnit sundets stränder väl befolkade, men uttrycket är något
obestämdt, och vi hafva redan yttrat oss om mannens ringa trovärdighet.
Engelska fregatten Fisgard, som 1846 passerade genom sundet, rönte
samma missöde som vi; under de sexton dygn, den tillbragte på
genomfarten, visade sig ingen inföding. Bland äldre sjöfarande, hvars
resor äro allmännare bekanta, hafva Byron, Wallis och Bougainville
lemnat de fullständigaste uppgifterna; bland nyare träffas sådana hos
King, Fitz-Roy och d'Urville. I synnerhet har Fitz-Eoy utförligt
beskrifvit både Patagoner och Eldsländare, dels efter egna iakttagelser,
dels ur goda källor, såsom t. ex. jesuiten Falkners berättelse om sitt
fyratioåriga vistande bland Patagoniens stammar.

Redan 1767 afsändes från Buenos Ayres missionärer till
Eldslandet. Ett spanskt fartyg hade strandat på dess östra kust och 
besättningen blifvit väl bemött af infödingarna, som till och med biträdt
vid lastens bergande. Till tacksamhet derför beslöt man att rädda
deras själar ur det hedniska mörkret, men några resultater af
företaget äro ej kända. Kapiten Fitz-Roy, som på sin första expedition
medfört till England fyra Eldsländare, tre gossar och en flicka,
landsatte 1833 åter dessa i sällskap med en ung missionär, som dock snart
såg sig tvungen att öfvergifva sitt företag, och var glad att åter komma
ombord. Sednast har en kapiten Gardiner i engelska flottan, i sällskap
med en läkare och fyra cornwallska fiskare, gjort ett dylikt försök,
som aflopp lika fruktlöst, men mera tragiskt. De mått och steg han
tog, för att försäkra sig om tillförsel af de nödvändigaste lefnadsbehofver,
voro högst illa beräknade, och följden blef att han sjelf och hans
kamrater omkommo af svält och elände på Picton-ön, belägen söder om
det egentliga Eldslandet. Kapiten Morshead, chef på engelska korvetten
Dido, hade fått ordres att på vägen till Valparaiso, dit korvetten skulle
afgå, besöka Picton-ön och gifva Gardiner det bistånd, hvaraf han kunde
vara i behof; vid sin ankomst dit, fann ej kapiten Morshead någon
menniska, men efter några dagars sökande, anträffades Gardiners och
ett par af hans olyckskamraters lik.

Morrell anser seglingen genom Magalhaens sund angenäm och
lätt (”pleasant and easy”). Det första beror naturligtvis på tycke och
smak, och vi vilja deruti ej motsäga honom; den är åtminstone vida
intressantare, både för vetenskapsmannen och den okunnige, än
seglingen kring Cap Horn, der endast de under en längre sjöresa
tillräckligt ofta sedda föremålen, moln och vatten, erbjuda sig för
menniskans blickar. Seglingens lätthet är svårare att medgifva, ehuru å
andra sidan svårigheterna ej äro, för ett väl bemannadt och välseglande
fartyg, på långt när så stora, som man vant sig att tro. För ett
handelsfartyg med vanlig besättning blir dock färden derigenom från
öster till vester i allmänhet ganska mödosam, till och med vådlig,
ehuru en lycklig tillfällighet, såsom två dygns fortfarande ostlig vind,
kan göra den lätt. Motsatt väg, eller från Stilla Hafvet till det
Atlantiska, göra de nästan oupphörligt blåsande vestlige vindarne seglingen
både beqväm och lätt, i synnerhet under sommarmånaderna, från
September till April, då de äro mest öfvervägande, och man har långa
dagar. Man sparar genom dess begagnande både tid och slitning på
fartyget, vatten och bränsle kunna här lätt erhållas i obegränsad
myckenhet. För små fartyg, isynnerhet snedseglare (skonerter, kuttrar 
o. d.), blir säkerligen vägen genom sundet den förmånligaste, såväl
då de gå vestvart som ostvart. Dylika hafva mera att frukta den
svåra sjön utanför Cap Horn; de kryssa sig lättare upp mot de vestliga 
vindarna, deras manöver är ytterst händig, och de finna i sundet 
ett stort antal ankarplatser, som för en större råseglare äro otillgängliga.
För ångbåtar är förhållandet än gynnsammare, och de välja äfven
numera alltid denna väg. De kunna der förse sig med ved för att
bespara sina kol, hafva hvarken faror eller besvärligheter att derstädes
frukta, och finna dessutom en för all sjögång skyddad inomskärsled
från Cap Tamar i Magalhaens sund till Peñas-viken, ett afstånd af
nära sextio svenska mil, i utbyte mot lika stor sträcka mycket stormigt haf.
Denna farled har redan åtskilliga gånger blifvit begagnad, och
tillförlitliga kartor finnas deröfver.

Vi återvända till Eugenie, som vi lemnade utanför Cap Pillar i
regn och tjocka. Vinden gick snart på vestlig med styf kultje. Vi
kryssade hela dagen för att komma ut från landet. Middagstiden vände
vi helt nära de fyra klippiga holmar, som fått namnet Evangelisterne:
strömmen satte åt sydost omkring 15 mil (2 ½ sv. mil) på dygnet.
Följande dagen blef vädret helt vackert, vinden gick efter en stunds
stiltje på sydvest, med svag bris. På eftermiddagen voro ännu Cap
Pillar och Cap Victoria med kringliggande land tydligt i sigte, på ett
afstånd af 35—40 mil (6—7 sv. m.). Den 13 om morgonen gick
vinden på nordnordvest med regn och tjock luft, och fortfor sålunda
blåsande temligen styf till middagstiden d. 14, då han tvärt stillnade
af och gick på sydlig, hvarefter himmelen snart klarnade. Den 15 och
16 fortfor han från syd och sydvest, med måttlig, sist laber bris, och
derpå följde åter ett par dagars nordliga vindar. Den 18 på qvällen
kom vinden åter från sydvestkanten och fortfor sålunda med vackert
väder d. 19 och 20. Sistnämde dag innan soluppgången syntes stark
mareld, och på förmiddagen ficks landet kring Cap Rumena i sigte.
Vi hade nu en temperatur af 14°—16°, och hafvets var densamma.

Den 21 vid solens uppgång syntes åter Chiles kust, men försvann
kort derefter i solrök och dimma. Vinden fortfor frisk från sydsydvest
till på eftermiddagen, då den stillnade och efterträddes af laber och
ostadig vind, mellan nordrest och nordost, med skönt väder. Under
natten till d. 22 observerades ovanligt stark dagg och många stjernfall.
På morgonen var landet kring Valparaiso i sigte, de mera aflägsna
Anderna skymtade oredigt fram genom den disiga luften. Kort efter
middagen passerade vi förbi Punta Caraumilla, den udde som bildar
Valparaiso-viken, och staden visade sig med sina på de branta
kullarna öfver hvarandra upptrafvade hus. Kl. 2 e. m. ankrade vi på
trettiofyra famnars djup, och mudderbotten, med flaggstaken på batteriet 
St. Antonio i sydsydvest, och skäret utanför Punta Caraumilla i
N.V. t. V. ½ V. på kompassen.

Af den ström, som enligt mångas erfarenhet uppgifves mellan
mynningen af Magalhaens sund, eller åtminstone mellan 48:de parallelen 
och Valparaiso, samt vidare norr ut, sätta åt nord, hade vi ingen
känning, utan erforo snarare på det hela taget en liten sättning åt
syd, at hvilket håll han mellan 46:te och 33:dje parallelerne satte 13
mil, (omkring 2 sv. m.) i dygnet. Man bör dock dervid anmärka, att
vindens styrka dessa dagar var mycket ojemn, så att fartygets loggade
fart möjligen blifvit för stor. Men den omständigheten, att hafsvattnets
temperatur dessa dagar var mellan 14° och 16°, och utanför Valparaiso
snarare höll sig under 14°, gör det ej osannolikt att den funna
strömsättningen verkligen egt sin riktighet, och det är väl kändt att dylika
afvikelser från de vanliga förhållandena understundom inträffa.

Farvattnet in till Valparaiso redd är alldeles rent, om man
undantager hvad som synes öfver vatten. Den starka sydliga vind, som
ofta om dagen blåser, försvårar ibland inseglingen och tvingar fartyg
att vänta tills framåt solnedgången, då han oftast stillnar af.
Handelsfartyg välja vanligen en ankarplats närmare staden än vår.

*




VI

Uppehåll i Valparaiso; segling till Callao och vistande derstädes.

1852. Febr. 23 — Mars 18.

Politiska förhållanden och den vackra årstiden hade i Valparaiso
församlat en stor del af sjömagternas i Stilla Hafvet befintliga
örlogs-fartyg. England representerades af fregatten Portland på
femtio kanoner, med kontre-amiral Moresbys flagg, fregatten Thetis
af trettiosex, korvetterna Amfitrite af tjugu och Dido af aderton
kanoner. Denna eskader ökades kort efter var ankomst af vår gamle
bekante Virago och korvetten Dedalus, hvilken varit afsänd på en
expedition till Behrings sund för att lemna proviant åt upptäckts-skeppet 
Investigator, kapiten M'Clure Densamme som nu (1853) säges hafva funnit den länge sökta nordvestra
genomfarten.. Amfitrite låg under rustning för
en dylik expedition, och hade för detta ändamål lossat större delen af
sina kanoner. För engelska Stilla Hafs-eskaderns räkning ligger ett
förråds-fartyg, ett gammalt kasseradt linieskepp, förtöjdt på Valparaiso
redd. Chilenska regeringen prutade väl emot dess förläggande dit,
men gaf slutligen med sig, när dåvarande eskader-chefen amiral
Seymour hotade med att taga Callao till sitt högqvarter, hvarigenom
Valparaiso skulle gått miste om de ej obetydliga summor, som inflyta
från engelska eskadern för lifsmedel och andra förnödenheter,
hvarjemte han förklarade att inga politiska planer voro dervid fästade.
Emot denna ganska imponerande styrka hade Frankrike blott att visa
fregatten Penelope, på trettiosex kanoner, med chef de division,
kapiten Pollions standert; amerikanska fregatten Raritan på fyratiosex
kanoner och förande commodor M'Caulays standert, samt holländska 
fregatten Prins Fredrik anlände ett par dagar efter oss. Den sednare
hade seglat från Montevideo en dag före oss och hade gått den
vanliga vägen kring Cap Horn. Chilenska flaggen blåste från fregatten
Chile på fyrtiosex kanoner, hvilket fartyg dock ej är i det skick att
det kan sändas till sjöss. En chilensk korvett ankom några dagar
innan vår afsegling, så att man såg på redden församlade ej mindre
än sju fregatter, fyra korvetter och en ångbåt. Derjemte befann sig
här ett ryskt transportskepp, hvilket skulle afgå till Sitka, hufvudorten 
för Rysslands kolonier på Norra Amerikas vestra kust. De mellan 
örlogsskepp brukliga artigheter vexlades som vanligt, republikens
flagg saluterades med tjuguett skott, som besvarades från skansen S.
Antonio, och de båda eskaderchefernes flaggor den ena med tretton,
den andra med elfva skott, som deras respektive flaggskepp med lika
antal besvarade.

Valparaiso redd erbjuder en utsigt som bildar den starkaste
möjliga kontrast mot den de af Eugenie sist besökte städers hamnar förete.
Der ser man blott fält och slätter och husen utbredda öfver en plan
yta, här berg och dalar och bostäderna upptrafvade öfver hvarandra
på de branta sluttningarna. Inåt landet synes det klockformiga berget
Campana de Quillota, 6,360 fot högt enligt Fitz-Roy, och, om luften
är klar, stora sträckor af Anderna, bland hvilka det ofantliga
Aconcagua, Amerikas högsta berg och jordens högsta vulkan, uppsticker högt
öfver allt annat sin snöklädda, af ingen menniska nådda spets. Dess
höjd uppgår enligt Fitz-Roy till nära 24,000 fot23,000 eng. fot = 23,700 sv. fot, men mätningen kan ej vara mycket
noggrann och är uppgifven i rundt tal. , eller 9,000 fot
öfver snögränsen, och det ligger tretton mil från Valparaiso. Oftast
är dock luften så disig att det endast oredigt, stundom alls icke kan
skönjas; men om nätterna ser man skenet af den eld, som brinner i
bergets inre, reflekteradt från de ångor, som derifrån uppstiga och sväfva
öfver dess spets. Oaktadt dennes betydliga höjd öfver snögränsen skall
dock hafva inträffat att för kortare tid all snö derifrån försvunnit.

Staden är byggd dels långs stranden af den åt norr öppna bugt,
som bildar redden, dels på åtskilliga bergkullar och i dalgångarna,
man kunde nästan säga skrefvorna mellan demSpanska uttrycket är »quebrada», af »quebrar», bryta, och torde egentligast
öfversättas med skrefva.. Markens beskaffenhet 
har här ej medgifvit den reguliera planutstakning, som annars
karakteriserar de spansk-amerikanska städerna. Bergen lemna blott en
smal remsa slätt land mellan sin fot och stranden, och skjuta på ett
ställe så nära den sednare, att man måst utspränga gatan ur klippan.
Denna utspringande udde har på skämt blifvit kallad Cap Horn, och 
skiljer den egentliga staden från förstaden Almendral, som ligger öster
om den förra. Den krönes af tre kullar, som fått namnen för-, stor- och 
kryssmärssen och äro bebyggde med usla rucklen, bebodda af en
ruskig befolkning. Inom den egentliga staden, hvilken vi hädanefter kalla
rätt och slätt staden, ligga två temligen höga kullar, Cerro de Cordilleras
och Cerro Alegre, hvilka flera utlänningar valt till uppförande af
utmärkt prydliga och angenäma bostäder, ehuru vägen upp är något
besvärlig, och till en del består af trappor, snarlika de i Stockholm vid
Stadsgården befintliga, ehuru ej så smutsiga som dessa, en följd mera
af det torrare klimatet, än af någon serdeles vård om deras
renhållande. At vester slutar staden med en dalgång bredvid den höjd på
hvilken skansen San Antonio ligger; hus och befolkning i denna trakt
hafva ett starkt syskontycke med ”märssarnes.” Vid denna dals
mynning åt hafvet ligger ett litet skeppsvarf, och nära derinvid var en
vidlyftig byggnad för tullverkets räkning under arbete, förbi hvilken
en ridväg leder upp till skansen.

Gatorna äro hvarken breda eller raka men jemna och temligen
bra stenlagda. De vägar som bära upp på kullarna förtjena ej namn
af gator, och bilda branta backar, af hvilka flera ej kunna befaras
med åkdon. Utrymmet har ej medgifvit det vanliga spanska
byggnadssättet, i synnerhet för de på sednare åren byggde hus, hvars
uppförande blifvit en följd af den genom stadens vexande handel och
rörelse starkt ökade befolkningen, vid hvilken tillökning inflyttningar
från Europa ej oväsentligt bidragit. Man träffar här hus på två och
tre våningar, liknande de engelska till inredning. Det förefaller dock
som vore detta byggnadssätt föga ämnadt att motstå de täta jordbäfningarnes 
verkan. Några arkitektoniskt märkvärdiga byggnader finnas
ej. En temligen beqväm landningsbrygga af trä har för några år
sedan blifvit uppförd.

1 Almendral är utrymmet bättre, gatorna bredare och husen till
större delen af spanskt byggnadssätt. Här har flertalet af de
förmögnare innevånarne, i synnerhet de infödde Chilenerne, sina bostäder,
hvarjemte theatern och trädgården Abadie, en promenadplats för den
vackra verlden, äro här belägne. Theaterhuset är ganska hyggligt
såväl till sitt yttre som till inredning; en italiensk trupp gaf der de
allra modernaste operor, för temligen goda hus. Anordningen af
platser är som allmänt brukas i södra Europa, och man gör på samma
vis besök i sina bekantas loger. Truppen brukar efter årstiden
uppehålla sig här eller i Lima, och var ej dålig, om man tager
omständigheterna i betraktande, ehuru större talanger erfordras för att gifva
de operor som uppfördes något serdeles intresse. För fremlingen är
dock alltid roligt att få en liten öfversigt af ställets societet. Framför 
Chilensk backe.

theatern är ett stort torg, hvars midt emot theaterns liggande sida
upptages af enskilda hus; de två öfriga bildas åt ena hållet af
fängelser, och åt det andra af byggnader, som till sednaste åren mest
upptagits af spelhus, hvilka dock numera ej äro tillåtne. Ytterst i förstaden
äro ett par gator med temligen ruskig befolkning, och derutanför
ligger en trädgård, kallad Polanco, hvarest man kan promenera och
erhåller hvarjehanda förfriskningar. En liten bäck rinner der förbi långs
landsvägen, som leder till byn Quillota och till Santiago de Chile,
republikens hufvudstad. Straxt utanför Almendral går vägen i zigzag
uppföre en brant sluttning, ofvanför hvilken man utkommer på en
vidlyftig slätt, hvars förtorkade och kala utseende ej gör något angenämt
intryck. För att kunna färdas utföre denna backe utan att komma
för fort, begagnas en egen manöver. På de stora lastkärror, som
vanligen här begagnas för tyngre varor, franspännas fyra af de sex
oxarne, så att endast stångoxarne lemnas; de andra spännas efter
kärran medelst en om deras horn fästad lina, som fastgöres i kärrans
axel, och de streta med all kraft emot för att sakta dess fart, och
släpa dervid långa stycken på alla fyra fötterna. För lättare åkdon
nöjer man sig med en eller ett par hästar, på hvilka nämnde lina
fästes vid sadelgjorden. Kärrorna likna de i Pampas brukliga, men
äro betydligt mindre, likasom oxarne i storlek och kraft stodo efter de
der förekommande, ehuru man i södra Chile skall finna utmärkt stora
och vackra kreatur.

Santiago ligger omkring tretton mil från Valparaiso, och resan
dit göres snabbt med ett slags höga schäsar, bespände med två hästar;
tillräckligt antal löshästar till ombyte medfölja bela vägen. Det höga
priset för en dylik skjuts afhöll oss alla från resans företagande. Man
betalar sexton piaster för bortresan och lika mycket för att färdas
tillbaka, så att hela kostnaden för ett par dagars vistande der skulle
hafva stigit till omkring 200 R:dr R:gs. Ehuru inom Chile sträckor
finnas hvarest åkdon kunna komma fram, är dock i allmänhet
hästryggen det vanliga forslingsmedlet för menniskor och mulåsnan för
varor.

Medlersta Chiles klimat är vidt berömdt för sin helsosamhet och
behaglighet, under det att södra delens af landet är blåsigt och ytterst
regnigt soch norra delens så torrt, att ingen vegetation kan existera
och lanaet bildar en fullkomlig öken, Atacama-öknenLigger egentligen inom Bolivias område, men nästgränsande delar af Chile
äro föga bättre., genom hvars
sandfält menniskor och djur endast med största svårighet kunna
passera. Redan vid Coquimbo, tre grader norr om Valparaiso, faller blott
en och annan liten regnskur under vintern eller våren, och vid det 
ej fullt tre grader till at norr belägna Copiapó regnar det sällan hvarje
år, utan två eller tre år förflyta vanligen mellan hvarje liten skur,
och endast det land, som kan vattnas medelst ledningar från någon
af Cordillerans smältande snö närd ström, är af något värde; allt
annat är förfallet till hjelplös o fruktbarhet. Men denna trakt eger dock
rikedomar. Under det södra och medlersta Chiles grönskande fält
lemna rika sädesskördar och gifva bete åt talrika boskapshjordar,
hvilkas afkastning skeppas från Concepcion och Valparaiso, brytas i det
norra stora massor af kopparmalm, som skeppas från Coquimbo,
Huasco och CalderaCaldera är Copiapós hamn, staden ligger fem eller sex mil från kusten. En
jernväg mellan dem är under arbete. I spetsen för detta företag står en
Nordamerikanare, Mr. Wheelwright. jemte flera mindre kända hamnar. Vi skola längre
fram närmare redogöra för landets produkter och handel.

De i allmänhet på kusten närmast kring Valparaiso herrskande
vindar äro tre fjerdedelar af året de från sydkanten, men någon gång
förekomma nordliga vindar med regn och rusk, i synnerhet om vintern,
som vill säga mellan Maj och September. Stundom förekomma stormar 
från nord och nordvest, hvilka göra Valparaisos om sommaren
nästan oafbrutet säkra redd vådlig för fartyg som ej äro försedda med
goda ankare och kettingar, ty sådana torde högst sällan hafva något
att befara. Under sommaren blåser vinden på redden ofta frisk från
syd eller sydvest, och häftiga byar komma genom dalgångarna,
hvarigenom inseglingen stundom försvåras och fartyg mer än en gång
drifvits till sjöss med ankare och ett och annat tjog famnar ketting för
bogen. Denna vind kallas här sjövind, stillnar nästan alltid kort efter
solnedgången, och aflöses af lätta landvindar och stiltje, som fortfara
till morgonen, som ofta är tjock och mulen. Sådant anses ett
förebud till godt väder, då man deremot efter en klar natt och morgon
skall hafva att förvänta sjöbrisen hård. De på redden liggande
örlogsfartyg bruka rätta sig härefter för bramrårnes upptagande. Under de
tolf dygn vi uppehöllo oss i Valparaiso blåste sjöbrisen blott en enda
gång med någon våldsamhet, och detta endast för ett par timmar.
Årstiden motsvarade slutet af Augusti och början af September i norra
hemisferen, och vi hade, på en latitud ungefärligen motsvarande det
sydligaste Europas, en temperatur som om dagen ej öfversteg 24°, och
om natten ej sjönk under 12°. Vattnets på redden var 14°—15°.

En verklig pest i Valparaiso är den oerhörda myckenhet damm
som af hvarje något starkare vindstöt upplyftes och i hvirflande
massor flyger utåt alla gator, in i alla bostäder och ej ens skonar de
längst ut på redden liggande fartygen. Under regnigt väder förvandlas
det till ett lager af smuts, som utmärker sig för sin klibbighet. 


Vi öfvergå nu till Valparaisos befolkning. Det faller af sig sjelft,
att då man efter blott ett par veckors vistande på ett ställe skall
bedöma en befolknings egenskaper, man nästan oundvikligt begår mer
eller mindre grofva misstag, i synnerhet hvad deras moral och
karakter beträffar. De uppgifter man af andra erhåller kunna vara   bona
fide oriktiga eller förestafvade af nyck och fördomar, och en så kort
tid som den nämnde medgifver ej ett inhemtande af mångas uppgifter
och deras jemförande med hvarandra, för att sålunda komma sanningen 
på spåren. Det största antalet omdömen, som af resande i denna
väg fällas, äro antingen tagna efter andras, med ställningar och
förhållanden mera bekanta,eller ock förhastade generalisationer af
enstaka fakta, ofta nog gjorda med så mycket större bestämdhet som
den dömandes kännedom varit inskränkt. Vi kunna ej vänta oss att
i detta afseende mera än våra föregångare undgå misstag, men för
mycken fruktan för dylika skulle leda derhän att man ej skulle våga
yttra sig eller fälla något omdöme om hvad man sett och erfarit. Vi
anse oss hafva fullgjort allan rättfärdighet, då vi på förhand antydt
att vi äro långt ifrån att göra anspråk på ofelbarhet; sådan är i
allmänhet ej menniskan förunnad, och här förbjudes den af inskränktheten 
och fåtaligheten af de grunder, på hvilka omdömet skall stödas.

Vi börja med stadens lägre klasser, hvilka först falla den
ankommande i ögonen. Dessa äro här mindre än i Buenos Ayres blandade
med svarta och mulatter, men deremot föreföll det oss som indianskt
blod flöt i mängdens ådror. Sådant säges dock ej vara fallet. En
jemförelse med motsvarande befolkning i Plata-städerna utfaller hvad
fysiken beträffar ingalunda till Chilenernes fördel, och vi tro
detsamma vara förhållandet i afseende på de moraliska egenskaperna.
Chilenen af denna klass har oftast ett stort hufvud med ett groft och
plumpt ansigte, stripigt svart hår och mörk hy hans kroppsbyggnad
är ofta  undersätsig, och han saknar den spänstighet och smidighet i
rörelser, som karakteriserar den spanska rasen. Gosselman uppgifver
att Chilenerne till större delen härstamma af utflyttade Flandrare från
Spanska Nederländerne, och det förefaller verkligen som detta vore
fallet, ty man finner här sällan den äkta spanska typ, som i Buenos
Ayres är så vanlig. Detta är äfven förhållandet bland de högre
klasserna, af hvilka vi sett ett nog stort antal individer för att kunna
någorlunda bedöma deras yttre. Öfver den ringare Chilenens utseende
och väsen tyckes ligga utbredd en afgjord vulgaritet, — vi hafva ej
något annat ord för att uttrycka en förening af råhet och hvardaglighet; 
— hans drägt, af europeisk snitt med undantag af ponchon, saknar 
alldeles det pittoreska behag som Plataboens i så hög grad eger,
och utmärker sig dertill ingalunda genom snygghet. Detsamma gäller 
på det hela taget om qvinkönet. Ett väl kammadt hår och ett visst
utseende af nätthet brukar oftast utmärka den spanska qvinnan af
folket, åtminstone så vida vår erfarenhet sträcker sig. Här ser man
henne spatsera kring gatorna med klädningen oknäppt, genom den
derigenom uppkomna öppning framsticker ett smutsigt linneplagg, mot
hvilket en rufsig, nedtill uppsluppen fläta af tagellikt hår afsticker,
som tyckes säga åskådaren att den förliden söndag utkammades och
flätades, och nu ”per fas aut nefas” skall till nästa förblifva i ostörd
ro för alla ordnande åtgärder.

Om de landtboer vi sett utfaller omdömet likadant. Chilenske
bonden — guazo kallad — är lika god, ja i vissa afseenden skickligare 
ryttare än gauchon i Pampas, men de många på hans sadel
upptrafvade fårskinnen, och de stora trästigbyglarne gifva honom en
karakter af tyngd och klumpighet. Karlens sits på hästen är ej rätt
ledig, ty hans ben hållas genom sadelns bredd i sitsen en half aln
från hästens sidor, och i stället för gauchons vida, fransprydda byxor
och bjertfärgade ”chilipá” Det förut beskrifna, om benen vecklade tygstycke som bland den ringare
klassen i la Plata är i bruk., nyttjar guazon ett par vanliga byxor,
som nedtill skyddas af ett slags damaskor, hvilka nedom knät fästas
med en omspänd rem, och föröfrigt hänga lösa: inom den högra
sitter en knif i sin slida instucken, och dess skaft ligger beqvämt till
fattnings för högra handen, när man sitter till häst. I hufvudsaken
äro sadel och betsel af samma beskaffenhet som i Pampas, och guazon
handterar sin lazo med samma skicklighet som gauchon.

Sjöbaden i Valparaiso ditlocka under den vackra årstiden en stor
mängd af det förmögnare folket i Santiago, hvarigenom tillfälle
bereddes oss att åtminstone se ett stort antal personer af de högre
klasserne. Bland karlarne måste man anmärka detsamma som redan är
sagdt om den ringare klassen, det ligger något temligen hvardagligt 
och klumpigt i deras utseende och sätt. Bland fruntimren ser
man många täcka ansigten, men få skönheter, och hvad resten beträffar 
ser man på långt när ej så många ståtliga figurer som i la Plata.
I tycke och hy hafva Chilenskorna ofta något nordiskt: ljusbruna eller
mörkblå ögon, temligen ljusbrunt hår, en skär och hvit hy äro ganska 
vanliga, under det djupt svarta ögon och hår snarare äro undantag.
Detta ger dem ett tycke af mildhet och godhet: deras sätt att vara
öfverensstämmer ej illa dermed, och dessa egenskaper sägas äfven vara
hufvuddraget i deras karakter. Den liflighet och eld som framlyser i
porteñans väsen och kommer henne att hjelpa fremlingen i gång med
konversationen, saknas gemenligen hos Chilenskan, och vi hafva mer
än en gång fåfängt sträfvat att få ett samtal i gång, ty försöket har 
strandat på de torra svaren ”ja” och ”nej”, som, några gånger i följd
upprepade, gerna betaga den tilltalande lusten att fortsätta. I afseende
på klädseln har den på sista åren i gång komna ångbåtskommunikationen 
med Europa öfver Panama tillskyndat de fransyska moderna ett
nästan uteslutande välde, så att man ser hattar vida allmännare än i
Buenos Ayres brukas af fruntimren, och mantillan blott vid kyrkogång 
begagnas.

En stor mängd utlänningar hafva under de sednare åren bosatt
sig i Chile, synnerligen i Valparaiso, hvars befolkning på tjugu år
stigit från 6,000 till 30,000 personer. Oaktadt denna tillökning
hufvudsakligen består af infödde, så äro utlänningarne utan tvifvel
orsaken till dess inträffande genom den liflighet i handel och rörelse som
deras närvaro väckt, och som naturligtvis ditlockat folk. Tyskar,
Engelsmän och Nordamerikanare äro proportionsvis vida talrikare än
Fransoser. Sedan upptäckten af Californiens grufvor har dock ett ej
ringa antal Chilener begifvit sig dit, men många af dem hafva snart
återvändt. Ett svenskt fartyg, briggen Clara, kapten Lundborg, låg
under rustning för att taga utvandrare till S. Francisco; en stor del
af dem bestod af unga damer, hvilka förmodligen på annat sätt än
genom gräfning och vaskning tänkte hopsamla de efterlängtade
guldhögarna. Innan vi nämna något om handeln och näringarne i landet,
vilja vi kasta en hastig blick på dess sociala och politiska ställning.

Chile har mindre än de flesta af Syd-Amerikas öfriga republiker
varit skakadt af inbördes oroligheter, ehuru sådana ingalunda uteblifvit. 
Orsaken härtill måste snarare sökas i landets sociala tillstånd vid
emancipationen, än uti den öfverlägsna kraften och dugligheten hos de
personer som stått i spetsen för styrelsen. I Chile har sedan långliga
tider jorden varit i ett mindre antal rike egares händer, och guazon,
den ringare landtbon, torpare eller åbo under de stora egendomarna,
med dagsverksskyldighet vid uppfordran. Ett i förhållande till 
befolkningen ej obetydligt åkerbruk har länge varit der bedrifvet, ehuru
den odlade delen af landets yta blott utgör en ringa del af republikens
område. Guazon har väl som hufvudsaklig sysselsättning haft de stora
boskapshjordarnes vaktande, som här tillgår ungefär på samma sätt
som i Pampas, men har tillika fått arbeta vid jordbruket, hvarigenom
han blifvit mera fästad vid sin bostad, äfvensom han för sitt dagliga
uppehälle mest anlitar jordens producter, i synnerhet ett slags bönor,
som han vid sitt torp odlar. Vanligen befinnande sig i djup fattigdom
har han bibehållit en viss respekt för de förmögna klasserna, och
hyser ej om sig den höga tanke som gauchon i Pampos, hos hvilken
jemnlikhets-begreppet är starkt utveckladt. Äfven torde Chilenens
lynne vara mindre hetsigt och våldsamt än den sednares, oaktadt han 
anses mera begifven på nöjen och starka drycker. Vi tro honom
ingalunda i moraliskt värde stå högre än gauchon, hvars goda
egenskaper han kanske till största delen saknar, på samma gång som de
dåliga mindre skarpt framträda. Den gröfsta osedlighet skall herrska
bland de lägre klasserna i Chile.

Nämnda omständigheter hafva haft till följd att en politisk
äfventyrare ej på Chiles landsbyggd med samma lätthet som i Argentinska
republiken kunnat samla en liten krigshär för utförande af sina planer,
utan hafva revolutionerna mera åvägabragts med de egentliga
truppernas biträde. Man ihågkommer härvid den stora roll vi i sistnämnde
stad sett ”los Montoneros” spela. Vidare är ej Chile nog stort för att
någotegentligt federalt parti skulle kunnat uppstå och vinna några
serdeles sympatier. På de sednare åren har ett annat, fredligt
element i stället framträdt, som väl länge funnits till, men ej   varit nog
starkt för att utöfva något inflytande: vi vilja kalla detta element
framskridandets. Det torde väl ännu räkna sina flesta anhängare bland
de i landet bosatte och naturaliserade utlänningarna, men ej så få
infödde Chilener hafva dock sällat sig till dem. Den nuvarande
presidenten, don Manuel Montt, anses såsom dettas representant. Han
är till yrket advokat, och skall hafva hufvud och kunskaper, men har
Många vedersakare bland åtskilliga klasser. Den rika landtaristokratien 
anser honom vara af för obetydlig härkomst, krigshären tycker ej
om honom såsom ej varande militär, och de lägre folkklasserna stöta sig
på hans utseende, som är oansenligt och antyder en liten blandning
med svarta rasens blod. Det uppror som 1851 utbröt emot honom,
och först vid årets slut stillades, tycktes hafva varit en coalition af
militärväldets kämpar och en del af de stora godsegarne, som med
sneda ögon sågo utlänningarnes vexande antal och förmögenhet. I
spetsen för resningen var general la Cruz, men trupperna förblefvo
regeringen trogna, och företaget misslyckades. Engelska amiralen
blandade sig i saken och bidrog genom uppbringandet af ett par ångbåtar,
hvilka de upproriske lyckats bemägtiga sig, ej obetydligt till
oroligheternas snara qväfvande. De utländska handelshusen i Valparaiso
erbjödo styrelsen obegränsad kredit för de penningesummor, hvaraf den
för sådant ändamål kunde vara i behof. Man ansåg landets fred och
lugn för framtiden mycket betryggade genom hastigheten och
fullkomligheten af regeringens seger, efter hvilken äfven den grymma
hämnd uteblifvit, som i Södra Amerika vanligen bildat ett ohyggligt
efterspel till dylika företag.

Chiles författning är i hufvudsaken modellerad efter Nordamerikanska 
Förenade Staternas. Presidenten väljes för fem år, och kan en
gång återväljas. Senatens ledamöter, nitton till antalet, väljas för 
samma tidrymd. Deputerade kammaren består af åttiotvå medlemmar, 
valde för tre år, och sammanträder hvarje år d. 1 Juni.
Republikens krigsmakt till lands består af 343 man artilleri, 1,398 man
infanteri och 525 kavalleri, samt en national-milis af 50,000 man,
till sjös af den förut omnämnde odugliga fregatten, en korvett, två
briggar och några småfartyg. En Engelsman, vid namn Simpson, är
befälhafvare öfver denna lilla flotta.

Under koloniernas frihetskrig spelade chilenska flottan, under
den ryktbare Lord DundonaldsMera känd under sitt förra namn Cochrane. befäl, en betydande roll, och
bidrog i väsentlig mån till Callaos eröfring. Chilenske soldaten skall
vara käck i faran och utmärkt tålig i mödor och försakelser, hvilken
sednare egenskap dock är vanlig bland Spaniorernes amerikanska
afkomlingar. Befälet står på en temligen låg bildningsgrad.

Fremlingar erhålla, om de äro gifta och medföra familj,
medborgarerätt efter sex års vistande i landet, men i annat fall fordras tio
års. För dem som gifta sig med Chilenskor fordras blott tre års.
Chiles folkmängd uppgår till omkring 1,200,000. Hufvudstaden San
Jago eger 68,000 innevånare, och har en högskola, ett stort hospital
med tillhörande medicinskt läroverk, en krigsakademi och flera
enskildta skolor för båda könen, samt säges tillvexa i befolkning och
välstånd.

Vi hafva redan omnämnt den stora skiljaktigheten mellan södra
och norra Chiles klimat och deraf följande olikhet i produkter, för
hvilka vi nu vilja något närmare redogöra. Från det fuktiga, längst
åt söder belägna Chiloe äro timmer och bräder nästan enda exportvaran; 
från Maule och Talcahuano eller Concepcion skeppas hudar
och ull till Europa, hvete och korn till Peru och Ecuador; från
Copiapó, Coquimbo, Huasco, m. fl. småhamnar koppar och kopparmalm,
dels direkte, dels öfver Valparaiso till Europa, eller kanske rättast
till England, som tager största delen deraf. Kustfarten sker mest
med chilenska fartyg; Valparaiso räknar omkring sextio sådana mellan
femtio och trehundradefemtio tonsUngefär hälften så många svenska läster. drägtighet, och deltager i betydlig
mån i exporten af de flesta varor, i synnerhet den af de ädla
metallerna, som till betydligt värde afsändas till England. Det är vanligen
med hemgående engelska örlogsfartyg som dessa sändningar göras,
och nästan hvarje befälhafvare på dylikt kan deraf påräkna större
eller mindre förtjenst. Frakten är två och en half procent, hvaraf
en hälft tillfaller fartygets chef, och den andra delas till lika delar 
mellan stationsbefälhafvaren och Greenwich HospitalKorvetten Dedalus anlände i Juni detta år (1853) till England med öfver en
million piaster i mynt och plansar.. Silfret är
antingen myntadt i plansar eller i tackor (plata pina); guldet i klumpar,
i form af sand eller myntadt.

Chiles import går hufvudsakligast till Valparaiso, som är den
betydligaste upplagsorten för europeiska varor på hela vestra kusten,
till hvars olika hamnar de sedan i mindre partier afsändas med
kustfarare. De forslas sedan med mulåsnor till det inre af landet, och
böra för detta ändamål vara hoplagda i mindre packor af hundra till
hundrafemtio skålp. vigt, så att två eller tre blifva en lagom
mulåsnelast. Utom groft tyg till ponchos tillverkas nästan inga
manufakturvaror i Chile, utan allt kommer från Europa. Från England ingår
för ungefär en tredjedel af hela importvärdet. Utom europeiska
manufaktur- och fabriks-varor införes vin, socker, kaffe, cacao, yerba mate
eller Paraguay-the, samt från China betydliga qvantiteter sidenvaror,
möbler m. m.

Många hvalfångare besöka årligen Chiles hamnar, i synnerhet
Talcahuano, för att förfriska sina besättningar och proviantera. Ej
långt från kusten är en af de trakter, hvarest hvalar talrikt träffas.
Fångsten kan der bedrifvas hela året på både vanliga hvalen och
spermacetihvalen Med vanliga hvalen mena vi Engelsmännens »right whale;» för   öfrigt finnas
flera slag, såsom finhack (fenrygg), humpback (puckelrygg), sulphur-bottom
(svafvelbuk) m. fl., som dock sällan fångas, emedan de äro svåra att döda
och gifva föga tran.. För nämnde fartygs behof införas hvarjehanda
proviant-artiklar från Förenta Staterna. Ett och annat chilenskt
fartyg utrustas äfven för hvalfångst.

Den sjöfarande kan nästan alltid i Valparaiso fylla sina behof,
så väl af proviant som utredningspersedlar, men måste vara beredd
att betala höga priser derför. Förfriskningar af kött, grönsaker m. m.
finnas till måttligt pris, och vatten fås från vattenskuta.

Detaljerade uppgifter om handelsförhållandena i landet kunna ej
i detta arbete finna plats, ej heller äro vi försedde med dylika. För
att taga reda på sådana saker fordras en affärskännedom, vida utöfver 
den som kan begäras af en sjöofficer. Då emedlertid hufvudsakliga 
importen består af manufakturvaror, som vi ej i Sverige hafva att
utskeppa, och någon konkurrens i denna väg med andra länder åtminstone 
ej är tänkbar så länge vi ej ega på stället etablerade hus, så
torde denna brist vara temligen likgiltig, och i statistiskt afseende är 
kännedomen om de löpande priserna på större delen varor af lika
litet intresse, som uppgifter om bredden, färgen och sorteringen af de 
tyger, som finna förmånligaste afsättning, i synnerhet som allt dylikt
hastigt och ofta förändras. Det blir väl knappast andra svenska fartyg 
än befraktade eller fraktsökande, som komma att besöka Chiles
hamnar, utom kanske något med trälast.

Oaktadt tillgången på kreatur och hästar är god, måste dock
priserna vara ganska höga, emedan oxkött i Valparaiso kostar lika
mycket som i Stockholm, eller tio gånger så mycket som i Buenos
Ayres. Vi känna ej priset på kreatur, men hafva hört det på
hästar uppgifvas. Regeringen brukar för kavallerihästar betala sexton
till tjugu piaster, och mycket högre torde ej priset vara på den simple
guazons ridhäst. För en bättre häst betalas femtio till hundrade
piaster, men man träffar dem som uppgå till tjugu uns eller
trehundrafyrtio piasterUnset är egentligen sexton piastrar, men betalas här med sjutton och en
qvart. Detta guldmynt kallas hos oss orätt dublon, som är ett
fyrapiasterstycke.. Dervid komma både rasen och inridningen i fråga,
ty i Chile träffas hästar, som äro inridne till hvarjehanda konster,
såsom att galoppera kring en påle på så kort afstånd att ryttaren
oupphörligt kan nå den med handen, på gifvit tecken ögonblickligt
stadna från starkaste språng, med flera dylika, som till hög grad af
fullkomlighet skola utföras af många. Chilenen går vid hästens
tämjande mindre våldsamt till väga än gauchon, så att den dervid ej så
ofta skadas. Man ser ock i Chile utmärkt sköna djur: deras byggnad
är starkare än pampashästarnes, som dock anses snabbare på
slättmark. Deremot äro de chilenska säkrare på fötterna, och det väcker
främlingens förundran att se huru man här sätter af i fyrsprång utför
knaggliga backar, så branta att det hos oss skulle anses för ett
öfverdåd att der rida i traf. Det förefaller oss ock som om sadel och
ryttare hefunne sig litet längre bakåt på hästen än hvad som i Sverige
är vanligt. Såsom prof på den uthållighet här i Chile träffas hos
hästen, vilja vi blott anföra Darwins försäkran, att han utan uppehåll
färdats tolf timmar å rad på en häst, som förut på nära två dygn ej
erhållit den ringaste föda, emedan sådan ej stod att fåVoyage of the Adventure and Beagle, III. 429..

Mulåsnor finnas här af förträfflig beskaffenhet, och de hegagnas
till de flesta transporter i det inre af landet. När man ser ett sådant
djurs spensliga kroppsbyggnad och fina ben, — finare än den ädlaste
arabiska hästs, — förefaller det alldeles orimligt att det skall kunna
bära de bördor, hvarmed det belastas. På slät mark är vanliga tyngden 
omkring ett skeppund, men något mindre i bergiga trakter, och
djurets läraktighet är lika förvånande som dess styrka. För hvarje
mindre trupp mulor finnes en ”madrina” — gudmor — med hvilken 
de öfriga följa. Till madrina tages valiligen ett gammalt sto; hon
förses med en bjellra, och med henne följa de öfriga hvart hon går, och
vädra reda på henne om de blifvit skiljda från hennes sällskap. Med
dessa goda egenskaper äro dock mulorna ofta mycket ilskna, de sparkas
och bitas; för att hindra det sednare, brukar man kasta en poncho
Öfver deras hufvud när de  pålastas, och det är helt nöjsamt att   se
huru de då klippa med de långa öronen. Vi hafva hört sägas att de
ej kunna slå eller springa om deras öron bindas långs hufvudets
framsida, men kunna ej af erfarenhet intyga sanningen af denna uppgift.

Utan att hafva besökt någon grufva, vilja vi dock i möjligaste
korthet meddela några underrättelser om grufväsendet i Chile. Hemtade ur Darwins uppgifter. Guld
erhålles både ur bergen och genom vaskning i uttorkade bäckar.
Dessutom finnas silfver- och koppargrufvor. Ett ordspråk har i landet
varit gängse, att en koppargrufva ger en säker vinst, silfver en
möjlig, men guld en säker förlust. Detta lär dock ej så alldeles vara
fallet, ty  stora förmögenheter hafva gjorts genom  silfvergrufvor, och
egare af magra landtegendomar hafva genom upptäckten af goda
silfverådror på sina egor blifvit rika karlar. Hvar och en som upptäcker
grufanledning har rättighet att bearbeta den, äfven på andras mark.
Bergens yta skall i allmänhet vara lösare än malmådrorna, som
derigenom komma att stå upp som låga åsar, då under en följd af år ett tunnt
lager af klippan vittrat bort eller blifvit afnött genom fjällbäckars
verkan. Nästan hvarje menniska i medlersta och isynnerhet i norra
Chile förstår sig litet på malmer, och vid ströfvandet i bergen, för
att samla buskar till bränsle, skola många rika grufvor upptäckts.

De många mekaniska hjelpmedel, som begagnas vid europeiska
bergverk, äro i Chile så godt som okända. Under den stora
gruffebern på 1820-talet, utsändes från England både arbetare och
machiner, men det befanns snart att de förre voro för dyrlejde, och de
sednare ej kunde begagnas i anseende till bristande drifkraft. Vi påminna
oss att grufvorna äro belägna i de ofruktbara delarna af landet, och ett
lefnadssätt, sådant som den engelska arbetaren är vand vid och
fordrar, blir der ytterst kostsamt. Många Engelsmän och Amerikanare
träffas väl såsom föreståndare vid grufvor, men arbetet bedrifves
nästan uteslutande med infödingar. Malmen bäres upp i korgar, och i
schaktet i zigzag ställde stockar, i hvilka å ömse sidor hak äro inhuggne, 
bilda den föga beqväma trappa, uppföre hvilken arbetaren har att
streta med sin last. Denna väger vanligen omkring tio lispund, och
man påräknar af hvarje karl tolf foror om dagen, från ett djup af
4—500 fot. Mellan dessa får han bryta malm för att fylla sin korg.
Hans betalning för detta hårda arbete är en tarflig kost, nästan 
uteslutande bönor och bröd, samt omkring fem eller sex piaster i
månaden. Det förefaller nästan obegripligt att någon menniska kan vilja
gå in på dylika vilkor, och då sällan brist på arbetare förekommer,
måste man antaga antingen att de hafva utvägar att genom
undandöljande af malmstycken bereda sig extra förtjenst, eller att den som
torpare tjenande guazon lefver ett ännu torftigare och besvärligare lif.

Personliga säkerheten under resor i Chile är väl ej tryggad
genom några åtgärder från styrelsens sida, och guazon ej serdeles
nogräknad på att taga till knifven, men man kan dock i allmänhet
färdas med trygghet, om blott kolfven af en pistol synes titta fram
någorstädes, och till och med detta förutan. Några egentliga tjufband
finnas ej, och egentliga faran är att stöta på någon halffull guazo,
som nyss spelat bort sina pengar, och således råkar till att vara vid
dåligt lynne. Inom Valparaiso finnes en god polis, dels till fots, dels
till häst. Såväl den flyende förbrytaren, som den som färdas ovårdigt
på gatorna, fångas hastigt i den beridne polisbetjentens lazo. Om
nätterna träffar man öfverallt dem till fots, som hafva sig tilldelade
vissa distrikter, och genom signaler i pipa anmana sina grannar att
passa på om något inträffar, som kan påkalla deras åtgärd. Temligen
goda hyråkdon finnas för måttligt pris; om kusken vill preja, behöfver
man endast påkalla närmaste polisbetjents biträde.

Vi hafva ofvan nämnt att Valparaisos köpmän under sista
revolutions-försöket för styrelsen öppnat en obegränsad kredit, och derigenom
i ej ringa mån bidragit till dess snara och afgörande seger. För att,
såsom det sades, uttrycka sin erkänsla derför, hade presidenten
förklarat sig vilja besöka staden, och man rustade sig der till att på
värdigt sätt emottaga honom. Han anlände d. 29 Febr., eskorterad
af en liten afdelning lancierer, och en stor folkmassa var i rörelse,
för att betrakta ståten. Följande dagen besökte han på amiral Moresbys
inbjudning, dennes flaggskepp Portland, och intog der frukost. Alla
på redden liggande örlogsfartyg saluterade honom vid ombord- och
ilandfarten med tjugusex skott, och som dagen var lugn och vacker,
erbjöd redden en skön tafla. Författaren var i land sysselsatt med
observationer, och hade godt tillfälle att från en af kullarna betrakta den.

Den 4 Mars gaf staden, för att fira presidentens besök derstädes,
en stor bal i theaterhuset, hvars salong och scen blifvit inrättade till
en ansenligt rymlig danssal. Alla på stället varande främmande officerare
inbjödos, så att en betydlig del af de dansande kavaliererne kommo att
bestå af sådana. För den resande, äfven om ej mycket ”dansant” af sig,
är en sådan större tillställning alltid välkommen, emedan han der har
tillfälle att taga en öfversigt af ställets vackra verld. Man måste erkänna
att denna här innefattade ett ej obetydligt antal vackra fruntimmer, 
toaletterna voro i allmänhet smakfulla, och dyrbara smycken saknades
ej. Så till exempel hade en ung fru diamantsmycken till ett värde,
som det sades, af hundratusen piaster, hvilket, sammanlagdt med en
vacker och väl klädd figur samt ett täckt ansigte med präktiga ögon,
ej kunde förfela att göra effekt. Balen var verkligen i alla afseenden
hedrande för Valparaiso-boerna, för hvilka vi få betyga vår uppriktiga
erkänsla för det nöje den skänkt oss.

Från åtskilliga här bosatte utlänningar hafva flera af Eugenies
befäl fått röna artighet och välvilja, äfvensom af amiral Moresby och
flera af hans officerare, som, redan egande talrika bekanta, för oss
lättade erhållandet af dylika. Besök ombord saknades ej, äfven af
damer, oaktadt dyningen på redden ofta är stark nog, att göra
vistandet ombord mindre behagligt för den vid sjön ovane. Vår konsul,
herr Bahlsen, Tysk till nationen, och gift med en Chilenska, hade den
artigheten att göra en middagsbjudning för chefen och officerarne.

Vårt vistande i Valparaiso nalkas nu sitt slut, men innan vi
fortsätta vår resa, vilja vi yttra några ord om det total-intryck det
gjort, hvilket naturligtvis är mycket olika för olika personer, o¾
samma sak eller omständighet för den ena utgör ett behag, men för
den andra motsatsen. Kanske är Valparaiso den mest civiliserade
stad i Södra Amerika, den hvarest tidehvarfvets ledande idéer fått
mesta insteg. Utan att vilja förneka det goda häri, eller på allvar
vilja drifva den satsen, att vilda naturtillståndet är det önskvärdaste
af alla, så kunna vi dock ej återhålla en tanke af saknad öfver det
fortgående utplånandet af den nationella egenheten. För den resande,
som kommer från Europa, och här endast ser dåliga eller medelmåttiga
efterbildningar af hvad han i sin verldsdel dagligen får se, är känslan
ungefär densamma, som om man kommit till en småstad, när man
ämnat sig till landet. Civilisationen må verka förmånligt i det stora
hela, och vara en verldshistorisk nödvändighet, men på folkmassan är
dess första inverkan, att de goda egenskaper, som, om äfven i ringa
antal, finnas hos naturmenniskan och halfvilden, försvinna, utan att
ersättas genom några andra, medan de dåliga qvarstå och uppträda
i en styggare och lumpnare form. Bland de förmögnare klasserna
skall man kanske oftast finna, att civilisationen ej sträckt sin verkan
längre än till klädedrägten. Infödingen kan ej förneka att Europa är
långt före honom i en hel hop saker, men har ej något rätt klart
begrepp om hvaruti denna öfverlägsenhet ligger. Kommer så en
fransysk modehandlerska, eller en tysk skräddare, och båda predika,
med lika fanatism som munkarna förr i verlden den enda saliggörande
tron, att ingen hyfsning kan finnas utan parisiska modejournalen, svarta
fracken och alla dess tillbehör. Frun köper sig en elegant hatt, och
tycker sig vara en fulländad Parisiska, medan hennes man ikläder sig
en hög och styf halsduk, efter hvilken transformation han anser sig
stå på höjden af europeisk bildning. Naturligtvis finnas undantag, i
synnerhet bland karlarna, som lättare hafva tillfälle att genom resor i
Europa få se sakerna på närmare håll, och komma underfund med de
verkliga orsakerna till denna verldsdels framskridande. Och vi hoppas
att Spanska Amerikas döttrar, oaktadt alla de insteg främmande seder
och bruk kunna vinna, för all framtid måtte bevara det öppna och
glada väsen, det enkla och intagande behag, som nu så förmånligt
utmärker dem.

Ett par dagar innan vår ankomst, dog hastigt en båtsman vid
namn Löfman. Hans död befanns vid liköppningen härröra af en
bulnad i hjernan. Han blef begrafven i land.

Om morgonen d. 5 Mars var allt klart till afsegling, men någon
vind behagade ej inställa sig. Först på eftermiddagen uppsprang en
liten vindkåre från sydvest, med hvilken vi kl. 2 lättade och stodo till
sjös, hvarest vinden snart friskade från samma håll. Följande dagar
drog sig vinden allt mera på syd och sydost, med högst angenämt,
ehuru något mulet väder, med en temperatur, såväl i luften som
hafsvattnet, af omkring 20°. Seglingen var så utan all omvexling,
som möjligt, så att intet är att säga på en vecka.

San Gallan.

I dagningen d. 12 fingo vi i sigte ön San Gallan och deromkring
belägna del af Perus kust. Strax norr om denna ö ligga de för sina
ofantliga guano-lager ryktbara Chincha-Öarne. Framdrifven af en liten
bris från sydkanten, nalkades fregatten långsamt landet, men kl. 8
f. m. påkom en stark tjocka, som en lång stund fullkomligt bortskymde
alla föremål. Framåt kl. 9 föll tjockan, och vi funno oss då helt nära
San Gallan. Denna ö är 1160 fot hög och framställer en tafla af den
yttersta ofruktbarhet. Intet spår till vegetation synes hvarken på ön eller
bakomliggande land, utan alltsammans skiftar i färger mellan brunt
och gråaktigt. Sluttningarne äro branta och fulla med djupa skrefvor.
En mängd små klippor, dels höga och smala, dels flata, ligga i hafvet
på kort afstånd från stranden: de äro täckta med guano, och flera af
dem bilda hvalf af den mest regelbundna form. När man passerat
San Gallan öppnar sig Pisco-viken, inuti hvilken ligger staden af
samma namn i en genom konstgjord vattning fruktbar dal. En betydlig 
myckenhet bränvin tillverkas der: det finner god afsättning på hela
vestkusten och kallas helt enkelt Pisco. Man ser nu äfven holmarna
Ballestas och Ma Blanca, samt sjelfva Chinchas. Vinden stillnade en
stund ut, men kom snart igen, och middagstiden passerade vi förbi
Ballestas, hvars guanobetäckta toppar och besynnerliga hvalf erbjödo
en högst egen anblick. Kl ½3 e. m. ankrade fregatten innanför
Chincha-öarna på trettiofem famnars djup och lerbotten.

Ballesta.

En peruansk örlogs-skonert ligger här för att vidmagthålla
ordning bland härvarande fartyg, och tillse att ingen oloflig lastning
verkställes. Genast efter ankringen afsändes till denne en officer med
förfrågan om tillstånd för fregattens officerare att besöka öarna, hvilket
genast erhölls, hvarjemte befälhafvaren hade den artigheten att meddela
hvarjehanda underrättelser om farvattnet deromkring, hvilka vi längre
ned skola anföra.

Öarne äro tre till antalet, förutom några små klippor, som ej
kunna medtagas i beräkning. Klippgrunden, på hvilken guanolagren
ligga, består af granit, och har genom bränningens fortsatta verkan
blifvit genombruten, så att den bildar en mängd grottor och hvalf, i
flera af hvilka man kan färdas med båtar. Dylika tyckas vara ett
karakteristiskt drag för klipporna på denna kust. Guanon ligger i
mägtiga massor, hvars olika lager tydligt visa sig för ögat, emedan
de äro något olika i färgen, som är brungul eller grågul i många
olika färgtoner. Den är mycket torr, smular lätt sönder sig, och yr
vid något friskare blåst kring hela redden. Dess lukt är skarpt
ammoniakaktig, och hela lager ammoniaksalter anträffas deribland.
Enligt undersökning och beräkning skola guanolagren på Chinchas hålla
omkring sextio fot i djup, och deras massa sammanlagdt uppgå till
omkring ett hundra millioner tons, eller öfver fyratio millioner svenska
svåra lästerNopitsch's Kaufmännische Berichte, sid. 274. Förf. har hört en annan
uppgift, enligt hvilken tillgången skulle vara betydligt mindre.. Med en årlig skeppning af femhundra laddningar af 
tvåhundra läster hvar, skulle förrådet först efter fyra hundra år vara
uttömdt, men under tiden skulle väl ock en ej obetydlig massa ånyo
bildat sig. Vi hafva redan förut (se kap. V.) nämnt om det klimat
som erfordras för uppkomsten af större guanolager, och af hvilka
ämnen de bestå. Af de fogelarter, som bidraga till deras bildande,
sågos här ofantliga skaror kring de öar, hvars lager man ej ännu
börjat uppgräfva. Äfven besökas öarne af många sjölejon. På en af dem
finnes en grotta, dit, enligt uppgift, dessa djur begifva sig när de känna
på sig att deras lif nalkas sitt slut, så att ett stort antal skeletter der
skola ligga hoptrafvadeDarwin nämner något dylikt om Guanacon. Se Adventures och Beagles
resor, III, 197.. Tiden tillät oss ej att besöka den. All
slags jagt eller ofredande af djuren äro förbjudne, men den på stället
kommenderande officern hade den artigheten att tillåta oss döda så
många som kunde erfordras för de zoologiska samlingarna, ehuru
sådant måste göras med stenar eller käppar för att ej väcka
uppmärksamhet.

Chincha-öarne äro republiken Perus tillhörighet, och staten
upplåter, mot en viss i förskott erlagd summa, på kortare tid, vanligen
ett år i sender, skeppningen åt ett bolag, bestående af åtskilliga, mest
engelska handelshus i Lima. Största skeppningen är på England och
sker alltid för bolagets räkning, så att ingen guano säljes på stället.
Den, som härifrån erhålles, anses bättre och kraftigare än den patagonska 
och afrikanska, och står i något högre pris. Fartygen, som afhemta
den, anlöpa för klarering såväl Lima som Pisco. Under året 1851
hade stället besökts af 397 fartyg, hvaraf 3 svenska; 1850 hade de
sednares antal varit 5. Skeppningen hade 1851 uppgått till 260,000
tons, eller omkring 100,000 svenska svåra läster. Nu lågo här 15,
de flesta amerikanska, alla temligen stora, och deras utseende bar
tydligt vittne om huru obehaglig last guano måste vara; de voro af
dammet alldeles grågula till färgen och sågo högst otrefliga ut.
Besättningarne äro ej tillåtne att gå i land, allt sedan åtskilliga
slagsmål mellan dylika och arbetarne på stället förefallit. De sednare äro
dels brottslingar, dels frie arbetare, i synnerhet Chineser, och måste
föra ett jemmerligt lif; deras antal var etthundraåttio. Desse utgräfva
guanon och föra den till stora, vid kanten af de branta sluttningarne
byggde bingor, från hvilka den genom rännor störtas ned i fartyget
eller i dess båtar, som föra den ombord. Det förra lastningssättet
är mycket skyndsammareEtt fartyg på 400 tons kan lastas på mindre än två dygn. Ett machineri
var beställdt från England, med hvars hjelp ett dylikt fartyg skulle kunna
lastas på 14 timmar., men brukas, såsom man sade oss, mera 

sällan, i anseende till de dryga afgifter, som dervid måste erläggas.
Denna uppgift förefaller dock något besynnerlig. Arbetarne hafva
beting på ett visst antal skottkärror om dagen, och erhålla kost af
bolaget. Spirituösa få ej införas, men smugglas från det närbelägna
Pisco, hvarest, som nämndt är, denna vara öfverflödar. Ankarplatsen
är något öppen, men som hård blåst aldrig förekommer, ligger man
i allsköns säkerhet på femton till tjugu famnars djup. Vår ankarplats
var något för långt från land. Ett par grund i närheten äro utmärkte 
med bojar. Fitz-Roy lät en af sina officerare upprätta en specialkarta 
öfver farvattnet, som skall vara god; men der saknas ett litet
klippgrund med blott några få fot vatten på, hvilket, enligt befälhafvarens 
på stället uppgift, sedan blifvit funnet yestsydvest från Isla
Blanca, rätt på linien mellan Ballestas och San Gallans östra udde,
ungefär vid en tredjedel af denna linies längd från de förra. Tre
fartyg hade redan stött derpå och gått förlorade, sednast 1851 ett
peruanskt barkskepp på 400 läster. Anmälan var hos regeringen
gjord om grundets utmärkande med en boj.

Kl. 8 om qvällen gingo vi till segels och tillbragte följande
dagen inom sigte af kusten, men luften var så disig att landets 
konturer nästan alls intet kunde skönjas. Vinden var helt svag, och
fortfor sådan äfven d. 14, då vi på eftermiddagen fingo ön San Lorenzo
och Lima stad i sigte. Vädret var högst angenämt, med en temperatur 
af 20—25°. Kl. 11 e. m. ankrade vi på varpankare nordost
om San Lorenzo, i anseende till stiltje. Under natten syntes stora
stimm af fisk plaska kring fregatten, hvarunder de gåfvo från sig ett
starkt sken. Stiltjen fortfor om morgonen d. 15 ända till kl. 10 f. m.,
då en liten bris från syd sprang upp, med hvars hjelp vi straxt på
eftermiddagen uppnådde Callaos redd, hvarest vi ankrade kl. ½2 e. m.
Utom en gammal till magasinsskepp inredd engelsk fregatt, fanns intet
örlogsfartyg på redden.

Callaos redd är väl temligen öppen, men då aldrig några hårdare
vindar blåsa i denna trakt, är den fullkomligt säker, och hållbottnen
är god. En utskjutande landtunga och ön San Lorenzo bryta af den
från hafvet kommande dyningen, så att den föga eller intet kännes på
redden. Nämnde ö är omkring 1,100 fot hög, mycket ofruktbar och
bebos af stora sjölejon och en mängd sjöfoglar af flera olika slag,
hvaribland ett slags fula pelikaner. Under vårt korta vistande på
stället företogos åtskilliga jagtfàrder dit, men oaktadt flera sjölejon
sårades, lyckades det ej att få något.

Utsigten åt landsidan är ganska egen. Vid stranden ses det
temligen ruskiga Callao, med sin fästning; der bakom höjer sig
landet långsamt och bildar en vidlyftig, något sluttande slätt, af 
temligen ofruktbart utseende; vid dess öfre ända blänka Limas hvita hus
och många kyrktorn, strax bakom staden resa sig branta bergkullar,
och på långt afstånd synas de orediga konturerna af Cordilleran skymta
genom den oftast något mulna eller disiga atmosferen. De beskrifningar 
vi hört på Lima, och i synnerhet på den qvinliga delen af dess
befolkning, hade lifligt upphettat åtskilligas inbillning och retat deras
nyfikenhet, hvilken, som vi snart skola få se, grymt gäckades.

Callao är blott Limas hamnstad, och handelshusen hafva ej der
några kontor, utan blott kommissionärer. Det är ett temligen ruskigt
näste, som erbjuder föga af intresse. Man landar på en träbro, byggd
på ruinerna af gamla Callao, som 1746 af hafvet uppslukades under
en jordbäfning. Bron tjenar till upplagsplats för bräder och dylika
varor, och man ser straxt der bredvid något, som påminner om att
man befinner sig i ett land der egentligt regn endast ytterst sällan
faller. Detta är högar af spannmål, som på obestämd tid lemnas utan
betäckning liggande under bar himmel. En peruansk soldat stod på
post på bron: det var en liten oansenlig figur, tydligen af mera
indiansk än hvit ras, och med ett högst omartialiskt utseende. Ett
kompani svenska soldater skulle säkerligen utan svårighet med bajonetten
öfverändakasta en eller annan bataljon dylika kräk. När man kommer 
ut från labyrinthen af brädstaplar och spannmålshögar, inträder
man på en ytterst skräpig strandgata, hvarest en verklig profkarta på
blandade menniskoraser framställer sig för ens blickar, och den stora
rikedomen af olika färgtoner ökas än mera af de tusenfärgade
klädespersedlar, hvarmed detta herrskap är utstyrdt. Vi skola längre fram
nämna några ord om de olika blandningar, som i Perú igenkännas
och utmärkas med särskildta namn. Frukter och grönsaker utbjudas
här till salu, under en liflig konversation mellan de sköna försäljerskorna
och deras kunder. Bland de många nakna fötterna ser man en och
annan i köttfärgad silkesstrumpa och en liten kokett sko; indianska
rasen har i allmänhet små händer och fötter, fast deras form ej är rätt
vacker. Man går vidare förbi några skräpiga skeppshandlare-bodar
uppåt staden, och inkommer på en hop temligen oregelbundna och
mycket snuskiga gator och gränder, omgifna af hus af ganska anspråkslöst
utseende. I någon af de små vattenrännor, som äro hitledda, ser man
kanske en madam af obeskriflig ras tvätta sina barnungar och sina
smutsiga kläder, och ett litet stycke derifrån hoppa några af landets
gaturänsare, de stygga men aktningsvärdt nyttiga ”gallinazos”Ett slags gam, ungefär af en kalkonhönas storlek. Ordet gallinazo betyder
egentligen stor ful höna.. Flera
af deras kamrater sitta på de närbelägne husens tak, eller segla med 
orörda vingar i kretsar öfver de ställen, der de vänta sig någon
godbit. Pojkar fösa flockar af utsvultna borickor, och en och annan
ryttare kommer trafvande: hans sadel liknar till formen nästan alldeles
Arabens, men stigbyglarne äro af träd. Der och hvar finnas säten af
sten, hvarest man kan slå sig ned och betrakta herrligheten. Sådant
är åtminstodne vida bättre och nöjsammare, än att besöka de otrefliga
värdshusen.

Utanför stadens södra ända ligger fästningen, som dock numera
lemnat krigstjensten och i stället gått in vid tullverket. Försvarad af
den tappre och ståndaktige general Rodil, var den Spaniorernas sista
besittning på Amerikas fasta land, och uppgafs först mera än ett år
efter slaget vid Ayacucho, hvarest sista qvarlefvorna af Spaniens
krigsmagt i Amerika sprängdes af general Lucre. Under de beständiga
inbördes krig, hvaraf Perú i än högre grad än de andra Amerikas
republiker varit hemsökt, har kommendanten på Callaos fästning ofta
afgjort segern, såvida han ej föredragit att sjelf svinga sig upp på den
omtvistade presidentplatsen. En president på 1830-talet — vi minnas
ej hans namn — som sålunda kommit till magten, ansåg sig ej hafva 
någon officer, åt hvilken han med tillförsigt kunde anförtro
kommendantsplatsen, hvarföre han vidtog den ganska förståndiga åtgärden
att sälja bestyckningen, som mest bestod af metallkanoner, och låta
fästningsverken förfalla. Oaktadt detta försigtighetsmått blef han dock
afsatt och skjuten, men hans efterträdare hafva insett åtgärdens
klokhet, och sannolikt dessutom saknat de för ny bestycknings anskaffande 
nödiga penningar, hvarföre de, istället för att åter försätta fästningen 
på krigsfot, då den knappast kunde vara till något gagn, upplåtit 
dess rymliga byggnader till nederlagsmagasiner och embetsrum för
tullverket.

En jernväg har numera ersatt de fordna diligenserna till Lima.
Man fick då vara några timmar på den ungefär en mil långa vägen,
som var djup och sandig, och dertill måste man vara beväpnad för
att i mörkret företaga resan. Nu gå träner upp och ned sex gånger
om dagen, och mot erläggande af en half piaster kommer man upp på
mindre än en half timma. Denna hastighet är ej stor för en färd på
jernväg, men denna förlänges ett temligt stycke öfver den nämnda
milen af de krokar, i hvilka den måst ledas, och dertill är stigningen
ganska ansenlig, ty Lima ligger 500 fot öfver hafvet. Vagnarne äro
af engelsk konstruktion, och byggnaderna vid stationerna af aldra
enklaste beskaffenhet, eller lätta skjul med tak af bastmattor, hvilket
också är allt som erfordras, der man ej behöfver skydd mot annat än
solen. Vägbanan är enkel.


Lima var fordom Spanska Amerikas hufvudstad och vice-konungens 
residens. Staden bär ännu spår af sin fordna prakt, och erbjuder 
för älskaren af det pittoreska mycket af intresse. Till
planutstakning är den liksom Buenos Ayres indelad i reguliära qvarter af
lika storlek, och byggnadssättet är på det hela taget detsamma, ehuru
det varmare klimatet förorsakat åtskilliga ändringar af detaljerne.
Sålunda ser man här täckta altaner, som stundom löpa utåt husets hela
längd, stundom blott sträcka sig litet utom ett fönsters sidor; de gifva
husen ett visst österländskt tycke. Jerngallren i bottenvåningens fönster 
saknas lika litet här, som i andra spansk-amerikanska städer.

Gata i Lima.

Hus af ett par våningar förekomma väl, men de flesta hafva blott en,
utom bottenvåningen. Taken äro så lätta som möjligt, för att ej lida
af jordbäfningar; deras form är den vanliga platta. Gatorna hafva
alla trottoarer, men äro illa stenlagda och skulle vara gemena i ett
regnigt, eller rättare mindre torrt klimat. I midten på de flesta är en
liten kanal, som erhåller vatten från den förbi staden flytande floden
Rimac. Gallinazerne besörja här, likasom i Callao, gaturenhållningen,
och det är vid vite förbudet att döda dem.

Rimac är temligen bred, men ganska grund, och för obetydligt
vatten, men som är mycket rent och klart. En bro leder öfver den
till en annan del af staden, hvarigenom man kommer ut till 
promenadplatserne och tjurfäktningsbanan. Fäktningarne skola vara dåliga
och besökas nästan endast af de lägre klasserne. Den ena promenaden 
går långs stranden af Rimac och är planterad med fyrdubbla
rader träd. Bröstvärnet mot strandens sluttning är inrättadt till soffor.
Vägbanan vattnas för att ej damma, och straxt utanför, der trädplanteringen 
slutar, finnes en högst angenäm badinrättning, igenom hvars
bassin en ränna leder vatten från floden. Branta, kala, skrofliga
klippor höja sig derbredvid. Baden besökas flitigt af båda könen.
Den andra promenaden är vackrare, men ej så vidsträckt, och skall
vara mindre besökt. Den är beskuggad af höga präktiga träd.

Olyckligtvis stodo för närvarande båda dessa promenader så godt
som öde. Det var nu sämsta årstiden på stället, frossor och febrar
grasserade, och större delen af Limas förmögnare befolkning vistades
i den lilla staden ChorillosBelägen ett par mil söder om Callao., eller i Callao för att begagna hafsbaden.
Vi fingo således knappast se någon af Limas frejdade damer, som
inom Södra Amerika njuta ett rykte för skönhet och behag, hvilket de
fleste Européer, som vistats någon tid på stället, erkänna vara
välförtjent. Till och med den allvarsamme Nord-Amerikanaren Wilkes,
befälhafvaren för den stora expeditionen i Stilla Hafvet åren 1838—42,
kallar några af dem ”utomordentligt sköna.”Exceedingly beautiful. Till allt det naturen
så frikostigt skänkt kommer dessutom den utsöktaste elegans i
klädsel, hvartill hörer, i hvardagslag som om helgdagen, de
finaste silkesstrumpor och hvita eller svarta sidenskor. Som bekant
är hafva spanska fruntimren i allmänhet små och vackra fötter, och
Limenskorna utmärka sig i synnerhet derför, hvilket märkes äfven
bland det simplare folket. Inomhus är klädseln efter franskt mönster,
och tyvärr ser man hatten och småbrokiga tyger allt mera och mera
undantränga den förr brukliga klädedrägten. Bruket att gå beslöjad,
förr så vanligt bland Limas fruntimmmer, har äfven mycket aftagit,
ehuru man dock ännu ser det, och det vid vissa tillfällen skall vara
allmänt. Den till denna, för Lima alldeles egna kostym hörande
klädning, kallad ”Saya”, är blott en lös kjortel af något mörkt siden,
mycket vid och hopveckad i täta veck; för några år sedan brukades
den försedd med dragband, hvarmed den hoprynkades, sa att den
följde kroppens former, men har sedermera allmännare brukats fallande
fri öfver en styf stärkt underkjortel. Slöjan — ”Manto” — består af
ett stycke svart siden, som fästes kring lifvet med ett band och
drages upp öfver axlarne och hufvudet, så att blott ett öga lemnas
obetäckt. Drägten fulländas af en lätt shawl af crêpe eller dylikt, 
stundom hvit, stundom af någon liflig färg. En sålunda beslöjad dam går
ogenerad hvart hon behagar, och ingen vågar försöka att afslöja henne.
Oaktadt regeringens förbud mot denna drägts begagnande, har dock
bruket fortfarit och förbudet snart fallit i glömska. Fremmande seder
torde dock snart förorsaka dess bortläggande, och Lima har då en
egenhet mindre.

Af det lilla vi fingo se, tyckes det som bland Limenskorna skulle
i stor fullkomlighet anträffas den äkta spanska typen, de smidiga men
väl rundade former, de blixtrande mörka ögon, den bleka klara hy
och det besynnerligt egna behag i ställning och rörelser, som utmärker 
denna. Äfven bland karlarne träffar man utmärkt vackra figurer.
Det är svårt att säga hvaruti nämnde behag består, det är så ledigt
och osökt, att man frestas tro det vara en nödvändig följd af vissa
proportioner mellan och en viss sammansättning af de olika delar,
hvaraf menniskokroppen består. Perus lägre klasser utgöras till större
delen af blandade raser, och man får ej hos dem vänta sig något
vackert, ehuru bland ”cholos”, eller dem af indian och hvit, ganska
täcka individer stundom träffas, och deras klädsel i hjerta färger ger
dem ofta mycket pittoreskt behag. Efter en engelsk resande, Stevenson,
meddela vi följande uppsats öfver olika blandningar af de tre raserna
hvit, röd och svart.  Fadrens färg ingår mer än modrens i afkomman.

Fader.Moder.Barnet kallas

Europé.Europé.Kreol.

Kreol.Kreol.Kreol.

Hvit.Indian.Mestiz.

Indian.Hvit.Mestiz.

Hvit.Mestiz.Kreol.

Mestiz.Hvit.Kreol.

Mestiz.Mestiz.Kreol.

Hvit.Neger.Mulatt.

Neger.Hvit.Zambo.

Hvit.Mulatt.Qvarteron.

Mulatt.Hvit.Mulatt.

Hvit.Qvarteron.Qvinteron.

Qvarteron.Hvit.Qvarteron.

Hvit.Qvinteron.Kreol.

Neger.Indian.Chino.

Indian.Neger.Chino.

Neger.Mulatt.Zambo.

Mulatt.Neger.Zambo.

Neger.Zambo.Zambo.

Zambo.Neger.Zambo.

Fader.Moder.Barnet kallas

Neger.Chino.Zambo Chino.

Chino.Neger.Zambo Chino.

Neger.Neger.Neger.

Umgängeslifvet i Lima skall vara särdeles gladt och behagligt,
och det förekommande emottagande vi rönte vid aflemnande af ett par
introduktionsbref, gifver oss all anledning att tro förhållandet vara
sådant det uppgifves. Husens inre står i en angenäm harmoni med
menniskorna och deras lefnadssätt, som naturligtvis här, som i de
flesta varma länder, består i ”il dolce far niente”. Portgångar, gårdar
och förstugor prydas af stora freskomålningar, vanligen framställande
religiösa eller historiska ämnen; de äro naturligtvis inga mästerstycken,
men sakna ej alltid behag, och utvisa håg och sinne för konsten, på
samma gång som de afbryta enformigheten af hvitrappade väggar.
Gårdarna hållas i mycket prydligt skick och öfverflöda af blommor,
en nödvändig artikel i en Spanskas toalett. Ty bland alla klasser
hör en blomma i håret till ordningen. Rummen äro höga och rymliga;
de utanför fönstren befintliga täckte och med gardiner försedde
balkongerne insläppa endast en svag dager och hålla rummen svala.
Golfven täckas af fina stråmattor, eller yllemattor i lifliga färger, och
möbleringen är prydlig och beqväm. Ett piano saknas sällan i ett
någorlunda förmöget hus.

Lima eger ett stort antal kyrkor, allesammans i renaissance-stil,
hvari något österländskt här och der blandat sig, och reparationer af
de genom jordbäfningar förosakade skador hafva ej alltid gjorts i
alldeles samma stil som den ursprungliga. Sten ingår föga i dessa
kyrkors byggnad, utan man har ersatt den med timmer och rör, som
bättre motstår skakning, och flera af dem hafva äfven nästan oskadda
undsluppit hårda jordskalf. Fasaden består oftast af två med en
bågformig fronton förenade torn, och är prydd med temligen fantastiska
rustika pelare, statyetter, blomsterkransar m. m., alltsammans af gips och
stundom i flera bjerta färger, hufvudsakligast rödt och violett. Effekten
häraf är något prålig och öfverlastad, men ej obehaglig, emedan den
harmonierar med den öfver hela staden utbredda fantastiska anstrykning, 
hvilken ännu ej på någon tid torde utplånas. Kyrkornas inre
öfverensstämmer med deras yttre. Flera af dem skola innehålla goda
taflor af den äldre spanska skolan, såsom af Zusbazan m. fl., och till
och med af italienska, i synnerhet lombardiska mästare. Tiden
tilllät oss ej att uppleta något häraf, men vi hafva omnämnt saken till
efterrättelse för dem, hvars lyckliga stjerna kan komma att föra dem
till Lima och unna dem tillräckligt långvarigt uppehåll derstädes, för
att utan plågsam brådska taga dylikt i ögonsigte. Vare det långt 
ifrån oss att ifrågasätta förträffligheten och nyttan af sådana företag
som att bese London, med dess krystallpalats och allt hvad deri fanns,
på sju dagar; men för att få tankar och känslor att följa med på en
dylik färd, fordras en andlig organisation af en fullkomlighet, på hvilken 
vi måste tillstå att vår ej kan göra det ringaste anspråk. Ingen lexa
har förefallit oss så tröttande som att se märkvärdigheter och konstsaker 
lexvis.                                                              

Såväl inom de högre som de lägre klasserna i Perú står moralen
på klena fötter. De som vistats längre tid i landet säga dock, att
bland de förra åtminstone qvinnorna i detta afseende förmånligt
utmärka sig framför karlarne, om hvilka de temligen enhälligt yttra sig
med förakt, såsom saknande alla grundsatser af pligt och heder.
Spelsjukan, en verklig pest bland Amerikas befolkning, grasserar i Per
på det argaste, och i synnerhet skall i Chorillos spelas oerhördt. Vi
hafva sett en tidningsartikel upptagande namnen på en del af ett
aftonsällskap kring gröna bordet; deribland funnos fruntimmer, ynglingar
som knappt lemnat skolan, prester, högre embetsmän, förutom en hop
plebejer af alla slag. En chilensk grufegare skulle en qväll lemnat
Chorillos med en vinst af, om vi ej missminna oss, trettio tusen
piaster. Det är ej ovanligt att de vinnande vid färden derifrån,
många fara dit för att spela litet, och begifva sig derefter på
hemvägen, — anfallas af stråtröfvare. Dessa hafva spioner vid spelbanken,
som göra sig noga underrättade, om, när och hvar deras tillämnade
rof kan träffas; lägga sig så i försåt bakom någon mur eller häck,
nedskjuta derifrån sin man och plundra honom. Deras rofgirighet
öfverträffas endast af deras feghet; ty äfven om betydligt öfverlägsne till
antalet, lära de nästan aldrig våga ett öppet anfall, allraminst mot
utlänningar, af hvilka de veta sig hafva käckare motstånd att vänta än af
sina egna landsmän. Nästan alla embetsmän, såväl civila som militära, 
sägas vara oredlige och besticklige, så att den gripne missdådaren 
vanligen genom mutor lyckas köpa sig fri ur galgen. På sednare
tider skall dock någon liten förbättring i detta afseende inträdt, och
landet derigenom blifvit befriadt från några kända banditer. I det
inre af landet kan man färdas med mera trygghet och folket är der
mindre förderfvadt. Vi hafva nu yttrat hvad vi på stället kunnat
inhämta om Perús befolkning och vilja i största korthet omnämna
landets beskaffenhet och produkter.

Perú delas af Cordilleran i tvänne till sin natur alldeles skiljaktiga 
delar, nedre Perú, eller det redan beskrifna ofruktbara kustlandet, 
och det öfre, på nämnde bergkedjas sluttning åt öster belägne.
Öfre Perú är rikt och fruktbart, men dess produkter hafva för svår
väg till hafvet, för att det skulle löna sig att i större skala odla dem,
äfven om befolkningen vore hågad för dylikt arbete. Naturliga
exportvägen vore Amazonfloden, som är segelbar till sina utlopp på
nordöstra kusten af Brasilien, och hvars källor ligga inom öfre Perú.
För snart tjugu år sedan gick en officer i engelska flottan, löjtnant
Smyth, i båt hela denna flod utföre, och sednast har löjtnant Herndon
vid Förenade Staternas flotta gjort samma resa. Den sednares berättelse 
derom är ännu ej utkommen. Kanske dröjer det ej länge innan 
Brasiliens styrelse måste fri gifva sjöfarten på Amazonfloden.

Landets till värde ojemförligt största exportprodukt är silfver,
hvaraf största delen fås från grufvorna vid Cerro de Pasco, som
lemna två till tre millioner piaster om året. Af guld exporteras
jemförelsevis endast obetydligt, emedan ingen rik tillgång derpå finnes
inom landet. Följande handelsvaror utföras dessutom, ungefär i
ordning efter värdebeloppet, nemligen guano, saltpeter, bomull, alpacaull,
fårull, medicinalier (i synnerhet china-bark), koppar och tenn, samt
ett ringa qvantum hudar och chinchilla-skinn. Af dessa produkter
tillhöra endast guano och salpeter det egentliga kustlandet; i dess
norra del odlas väl ris, men endast till förbrukning inom landet.

Införseln består hufvudsakligast af fabriks- och manufakturvaror,
ungefär som i Chile. Dessutom införes från sistnämnde land spannmål 
och mjöl samt från Förenade Staterna mjöl och trävaror, hvilka
äfven tagas från Chiloe; vidare tobak, indigo och hvarjehanda varor
till mindre belopp. Af qvicksilfver införas för bergverken betydliga
qvantiteter.

En särskild gren af handeln på Amerikas vestkust är den
Chinesiska. Det är hufvudsakligen sidentyger, crêpe-shawlar och dylika
varor som tagas derifrån, men äfven möbler, the och hvarjehanda
småsaker till ej obetydligt penningevärde. Tygerna beställas för hvarje
gång, på så sätt att hvarje af ett hus afsändt fartyg medför
beställning för det nästkommande från samma hus. Som betalningen alltid
måste göras kontant vid varans emottagande, och dylika affärer alltid
vända sig kring stora summor, så kan denna handel endast bedrifvas
af mycket rika hus. För närvarande uppgafs blott ett vara dermed
sysselsatt; det är amerikanskt och tager årligen blott tvänne laster med
ett fartyg af 200 till 250 lästers drägt. Dessa laster fördelas på
Valparaiso och Lima, hvarifrån en del sedan afgår till de smärre
hamnarne och inlandet. Denna uppgift är oss meddelad af en i Lima
bosatt landsman, herr Österling, som en längre tid varit kassör hos
nämnde hus, Alsop & C:o, och på stället njuter ett välförtjent
anseende.

Callao erbjuder den sjöfarande temligen goda resurser i afseende
på proviant och förnödenheter, men han bör påräkna att få betala dem 
högt, i synnerhet bränsle. Vatten hämtas utan afgift vid landningsbryggan. 
På förfriskningar är temligen drägligt pris; oxkött kostar
ungefär en piaster för 14—15 skålp., men det är magert och dåligt.
Frukt af flera slag finnes i öfverflöd.

Vi hafva nu redogjort för det lilla, vi under vårt korta vistande
på stället hunnit inhämta. Orsaken till den snara afseglingen, — vida
snarare än som förut var ämnadt — var den expedition som af general 
Flores, republiken Ecuadors fordne president, i Callao utrustades
för att störta den styrelse, som, efter den lagligen valde presidenten
Noboas fördrifvande, tillvällat sig magten, och i spetsen för hvilken
befann sig general Urbina. Rustningarne bedrefvos helt öppet; ett par
fartyg, deribland en ångbåt, voro redan afgångne till Payta, hvarest
samlingsplatsen för de många landflyktige Ecuadorianerne var utsatt, och
folk anvärfdes i Callao, utan att peruanska styrelsen tog det ringaste
steg till hämmande af detta för en vänskaplig magt temligen förnärmande 
oskick. Ecuadors minister i Lima, general Elizaldes, skref
också derom ofantligt långa diplomatiska noter, hvaraf tidningarnes
spalter dagligen voro fulla. Det förljöds att åtskilliga handelshus i
Lima förskjutit Flores betydliga penningsummor. För att på närmare
håll få betrakta utgången af denna expedition, beslöt kommendör-kapiten 
Virgin att med fregatten skyndsammast begifva sig till
Guayaquil.

Innan afseglingen, hade fregatten besök af guvernören på stället.
Han var en äldre, något fetlagd herre af mycket godlynt utseende och
mycket artig: hans uniform var ofantligt lysande. Den bestod af röda
sammetsbyxor med breda guldgaloner, alldeles guldbeslagen frack,
trekantig hatt af likartad beskaffenhet och prydd med en ofantlig hvit
fjäderbuske. Han åtföljdes af tvänne sjöofficerare, båda resliga och
utmärkt vackra karlar, hvilkas uniformer äfven lyste af guld.

Under vistandet i Callao var luftens temperatur mellan 19 och 25°;
man ihågkomme att det var just nu den hetaste årstiden. Vattnets
temperatur på redden höll sig omkring 18°. Vinden var från sydkanten, 
mest med laber bris, himmelen strömulen och luften disig.

*




VII. 

Segling till Puná och uppehåll derstädes; segling till Panamá, samt
uppehåll der och vid Perl-öarna.

1852. Mars 18 — April 28.

Den 18 Mars kl. 7 om aftonen lemnade Eugenie Callao redd för
begifva sig till PunáPuná är en ö, belägen utanför Guayaquil-flodens mynning. Större fartyg
kunna ej gå uppföre floden, utan måste stadna vid ön.. Vinden fortfor från sydkanten med
svag bris, och intet anmärkningsvärdt passerade på ett par dagar.
Middagstiden d. 20 passerade vi genom en sträcka af hafvet ungefär
12 mil (2 sv. m.) lång, hvarest fläckar och strimmor af blodröd eller
rödbrun färg tidt och ofta visade sig. Af ombord varande naturkunnige 
anställd mikroskopisk undersökning visade, att den röda färgen
härrörde af en ofantlig mängd så kallade confervæ, hvaraf vattnet
var uppfylldt. Till middagen d. 21 gaf besticket en strömsättning af
ungefär tolf mil (2 sv. m.) i dygnet åt sydsydvest. Detta är väl en
motsats till det vanliga förhållandet, men skall dock temligen ofta
inträffa. Förändringarne i hafsvattnets temperatur tyckas ock bestyrka
bestickets angifvelse. Det är klart att en ström åt syd bör här
medföra höjning i hafsytans temperatur, och en åt nord motsatsen. Denna
temperatur var vid Callao omkring 18°, steg d. 19 till 22°, d. 20
och 21 till 24°, och aftog sistnämnde dag på eftermiddagen, så att
den följande dagen nedgick till 20°, då strömmen äfven ej längre
kändes, utan snarare satte litet åt nordvest.

Den 22 kl. ½4 f. m. ankrade vi, i anseende till stiltje, för
varpankare straxt söder om Punta Aguja. I dagningen visade sig en
betydlig sträcka af peruanska kusten, men de söder om Punta Aguja 
belägne öarne Lobos de Tierra och Lobos de AfueraBetyder i öfversättning Inre och Yttre Skälön., nyligen
ryktbara genom de tvistigheter mellan Förenade Staterna och Perú,
gom dervarande guanolager åstadkommit, kunde ej i anseende till
afståndet urskiljas. Kl. 7 f. m. lättade vi med en svag bris från
sydkanten och satte kurs på Payta, der det troddes att Flores för
närvarande uppehöll sig med sin eskader. Kl. 3 e. m. passerade vi helt
nära den straxt söder om Payta belägne Lobos-önFår ej förblandas med de nyssnämnde., och höllo kl. 5
in på redden. Något spår till Flores' expedition syntes dock ej, och
vi fingo sedan veta att han låg till ankars vid Lobos de Afuera för
att invänta ytterligare ett fartyg, innan han begaf sig till Ecuador.
Landet har kring Payta samma utseende af nedslående ofruktbarhet
som det vid San Gallan beskrifne. En grupp af kullarKallad Silla de Payta., som
tillsammans bilda en figur liknande en bomsadel, är en god ledning för
angörandet. Staden skall ega omkring 5000 innevånare, och är
egentligen blott hamnstad åt San Miguel de Piura, hvars befolkning
uppgifves till 75,000. Öfverallt i Spanska Amerika se vi bruket att ej
anlägga de stora städerna vid hafvet. Orsaken har varit fruktan för
de mägtiga fienderna på hafvet, och när vi höra talas om Drakes m. fl.
djerfva plundringståg och flibustierernes röfvarbragder, så må man ej
förundra sig öfver att hafvets närhet ansågs farlig. Payta
plundrades och brändes 1741 af Anson; befolkningen hade, som vanligt vid
dylika tillfällen, begifvit sig inåt landet medförande hvad de i hast
kunde få tag i, och nästan utan att ens försöka något motstånd.
Hamnen anses den bästa på hela Perus kust, och en ej obetydlig
handel drifves der i bomull, medicinalier och hudar. Kreatur och
hvarjehanda förfriskningar skola kunna erhållas till drägliga priser,
men hvarken ved eller vatten. I geografiskt hänseende är Payta
märkvärdigt genom sin närhet till magnetiska eqvatorn.

Intet anmärkningsvar dt inträffade förr än d. 24, då vi kl. 4 f. m.
ankrade för varpankare i anseende till stiltje. I dagningen uppsprang
en liten bris, med hvilken vi lättade. Den friskade hastigt och blåste
kl. 7—8 så frisk från ostsydost, att vi måste taga in ett ref i
märsseglen, något för oss sedan någon tid ovanligt. Kl. 7 fingo vi i sigte
ön Santa Clara med dess fyrtorn, och kort derefter syntes Puná och
landet kring Tumbez skymta fram. Man såg genast att man nu
kommit till en helt annan natur, än den för tvenne dagar sedan
lemnade. Lummiga träd betäckte här landet, och äfven Santa Clara var
prydd af en grönska, som mot de nyss lemnade sandfälten såg helt
prunkande ut. Vi kryssade inåt Guayaquil-viken, men den friska 
vinden dog snart ut, och kl. 1 e. m. ankrade vi för stiltje med
varpankare. Ett par timmar förut hade vi inåt viken observerat ett
barkskepp, hvars manöver syntes besynnerlig. Det tycktes först bjuda till
att undvika fregatten, men då denna likafullt nalkades, satte det helt
tvärt kurs på, och ankrade ungefär samtidigt med henne, samt hissade
hamburgsk flagg; strax derefter sågs en båt derifrån ro mot fregatten. 
Den kom snart ombord, och medförde briggens befälhafvare,
som underrättade oss om att i viken befann sig ett amerikanskt
hvalskepp, som vid Galapagos-öarne blifvit taget af från Ecuador dit
deporterade brottslingar, hvilka mördat fartygets besättning, och
sedermera begifvit sig på sjöröfveri. Mannen var helt förskrämd; han hade
då fregatten kom i sigte tagit henne för sjöröfvaren, hvarföre han sökt
komma undan, men hade snart märkt sitt misstag, omtalade gräsliga 
historier om röfrarnes framfart och att de utan skoning mördade
alla som föllo i deras händer, samt anhöll att få segla under konvoj
af fregatten. Hans begäran beviljades naturligtvis, och vi skola
framdeles få se att hans fruktan ej var så alldeles ogrundad. Barkassen
och slupen utsattes och bevarades, samt afsändes tillika med babords
låringsbåt, under befäl af premier-löjtnant Sundin, med order att under
natten bevaka sjöröfvarfartyget, som syntes från briggens ankarplats,
men ej från fregattens, samt taga det, om det försökte undkomma
genom att gå till sjöss. Fregatten lättade kl. ½6 e. m. med en liten
bris från sjön, och ankrade kl. ½11 på kort afstånd från briggen, på
tjugu famnars djup.

I dagningen d. 25 återkallades båtarne genom signal, och kort
derefter blef sjöröfvaren synlig; ett par af landets farkoster, så kallade
”balsas” eller stockflottor, sågos i rörelse i dess närhet. Dessa
farkoster fordra närmare beskrifning, den vi dock, för att ej afbryta
berättelsens gång, uppskjuta till längre fram. Fortfarande stiltje
hindrade fregatten att komma ur fläcken, och afståndet var nog långt för
att i den starka solhettan afsända båtarne, hvars vid ankomsten
utmattade besättningar möjligen ej varit striden vuxne, om sjöröfvarfartyget 
varit väl bemannadt. Det var nu i alla händelser en temligen
säker pris, ty vägen ut till sjöss var afskuren. Kl. 1 e. m. lättade
fregatten med en lätt bris, så att vår fiende snart blef tydligt synlig
tillika med en liten skonert, som låg fastgjord akter om den.
Amerikanska flaggen var hissad upp- och nedvänd under dess gaffel. Kl. 4
dog brisen alldeles ut, men återkom snart temligen frisk, så att
fregatten hastigt närmade sig honom: vi sågo nu flaggen flyttas till
förtoppen. Strax innan solnedgången, då vi hunnit helt nära, afsändes
barkassen och slupen, under premier-löjtnant Sundins befäl, för att 
taga fartyget i besittning. Fregatten ankrade strax bredvid skeppet,
och Hamburgerbriggen, som följt henne, ett litet stycke längre bort.

Barkassen rodde upp under skeppets akter och lade till om
styrbord vid gångbordet. Något tecken till försvar förmärktes ej, men
när båtarne lade till, visade sig en karl, som dock bar sig helt
fredligt åt, och ej på något vis försökte hindra de ankommande att gå
ombord. De vid dylika tillfällen vanliga försigtighetsmått vidtogos:
luckorna pålades och poster med laddade gevär utställdes. Den nämnde
karlen uppgaf sig vara fartygets tunnbindarePå hvalfartyg finnes alltid en sådan. och heta Peacock, att
alla röfrarne dagen förut med fartygets båtar begifvit sig i land, och
att ingen mera än han sjelf funnes lemnad ombord. Rummet
undersöktes nu, men utan att någon der anträffades. En sexpundig
metallkanon stod på styrbords gångbord och befanns laddad med bitar af
gamla harpuner, mejslar och hvarjehanda jernskräp. Seglen, som hängde
lossgjorda, beslogos, fartygets papper togos i förvar och fördes
ombord på fregatten, och vi funno prisen vara hvalskeppet George
Howland från New-Bedford, kapiten Cromwell. Tunnbindaren uppgaf att
det hade ombord omkring 280 fat spermaceti och 70 fat trån.
Fartyget var mycket väl utrustadt, men nu till den yttersta grad
nedsmutsadt, så att man för stank knappast kunde vistas i kajutan.
Premier-löjtnant Fries erhöll order att taga befälet derpå, och tunnbindaren 
afsändes till fregatten för att förhöras. Den lilla skonerten blef
äfven undersökt; den var en usel däckad båt, full med skämd
proviant, sönderslaget porslin, trasiga kläder och annat mer, ballasten i
rummet var öfverdragen med stelnad blod, hvaraf äfven däcket var
nedsöladt, och en gräslig stank mötte den ombord kommande. Sedan
allt blifvit ordnadt återvände barkassen och öfriga båtar ombord på
fregatten. Kort derefter uppgåfvo några af märsgastarne att de från
rårna sett att flera personer än den nämnde Peacock funnos ombord,
men gått ned genom förluckan. Oaktadt det osannolika i denna
uppgift skickades en båt till prisen, med befallning om ny undersöknings
anställande i alla vrår, men den ledde ej till annat resultat än det
föregående. Alla prisens båtar saknades, hvarföre fregattens joll
lemnades till dess begagnande.

Tunnbindarens berättelse var som följer. Medan fartyget låg till
ankars vid Charles IslandEn af Galapagos-öarne, äfven kallad Floriana, hvilken varit begagnad till
deportationsort för brottslingar, hvarom vidare framdeles., som det anlupit för att hemta vatten och
bränsle, kom en hvalbåt långs sidan, och de i denna befintlige
personer förfrågade sig hos kaptenen, om han vore villig att låta sin
timmerman reparera deras båt. Kaptenen förklarade sig ej kunna bifalla 
deras anhållan, men föreslog dem att mot betalning taga reda på fyra
man af fartygets besättning, hvilka varit sände i land att hugga ved,
men sedan ej inställt sig ombord. De förklarade sig villige härtill
och foro i land, men återkommo snart ombord i sällskap med flera,
bemäktigade sig helt oförmodadt fartyget, och sedan de bundit
kaptenen till hand och fot, sände de honom och några man af besättningen 
i land på ön, hvarefter de gingo till segels med skeppet och
seglade till Chatham IslandEn annan af samma öar.. Under vägen satte de styrmannen och två
man till att måla om fartyget utombords, men desse lyckades
derunder att fira en båt i sjön, hvarmed de begåfvo sig på väg tillbaka
till Charles Island. Peacock hade försökt att få komma med, men blef
fasttagen och erhöll ett slag i hufvudet med en huggare. På Chatham
Island gingo röfrarne i land och togo kommendanten på ön jemte hans
dotter och fyra soldater till fånga, samt förde dem ombord, hvarjemte
de bemäktigade sig en ej obetydlig penningesumma, tillhörande den
förstnämnde. Flickan blef våldtagen af flere bland bofvarne, men
landsattes, sedan hon först fått öfvervara kommendantens och soldaternas
aflifvande. De blefvo alla nedskjutne: kommendanten fick tre skott,
som träffade så illa att han ej ens föll, utan förblef stående och
pekade med handen på hjertat, utropande: ”aqui, aqui!” (här, här!)
medan hans mördare omladdade sina gevär, hvarefter fyra kulor lade
honom död på däcket. Kropparne kastades öfver bord, men två af
soldaterna lefde ännu, och höggo tag i relingen, hvarifrån de medelst
slag och knifhugg lösgjordes, och syntes sedan en lång stund sprattla
i fartygets kölvatten. Följande dagen hade en Fransos, den röfrarne
tvungit följa med från Charles Island för att navigera fartyget,
kommit till Peacock och varnat honom, sägande att han sannolikt under
loppet af dagen skulle blifva mördad; Peacock hade då gömt sig bland
kärlen i rummet, hvarest han lefvat dels på hvalspäck, som fanns
derstädes, dels af det lilla Fransosen ibland hemligen lyckats gifva
honom, hvarjemte han med sin knif borrat hål på ett vattenfat, och
sålunda kunnat släcka den törst hvaraf han plågades. Sålunda hade
han tillbragt, han viste ej rätt om sexton eller aderton dagar, emedan
han befunnit sig i ständigt mörker. Under tiden hade skeppet seglat
öfver till kusten, vid Tumbez hade ett par kärl tran blifvit upptagne
ur rummet för att försäljas, och hade han fått veta att två matroser
der rymt, så att af skeppets besättning endast timmermannen och han
sjelf funnos qvar ombord. Kort derefter togs den lilla skonerten,
hvarvid en af fartygets båtar blifvit sönderslagen, och af skott, som
han hört, och samtal, som han lyssnat till, slöt Peacock att några af 
der ombord befintlige personer blifvit afdagatagne. Om alla dessa
sednare tilldragelser sade han sig ej ega någon närmare kännedom,
emedan han förstod högst obetydligt af spanska språket, och han
endast genom lyssnande på röfrarnes samtal kunnat få kännedom om
tilldragelserna. Den 24 Mars hade han hört att de i båtarna begifvit
sig af från fartyget, och sedan allt blifvit tyst, kröp han försigtigt
upp på däck, hvarifrån han såg en af båtarna styra åt Puná, och de
andra två åt Tumbez. Åsynen af fregattens höga master förklarade
genast för honom orsaken till den hastiga afresan. För att skrämma
bort de infödingar, som han såg segla på sina balsas i skeppets
närhet, att komma ombord, satte han några hattar och tröjor upp på
spakar, så att de på afstånd sågo ut som folk.

Sedan Peacock slutat denna sin berättelse, yttrade han sin fägnad
öfver att hafva undsluppit den fara, hvaraf han så länge hotats, och
att hafva fallit i så goda händer. Han återsändes samma qväll
ombord på sitt fartyg. Hans berättelse väckte i början mycket misstroende, 
men har sedan befunnits i hufvudsaken riktig, äfvensom att han
ingalunda öfverdrifvit de af bofvarna begångne brott, utan att tvertom
åtskilliga andra ytterligare komma dem till last. Det är således
troligt att han verkligen legat gömd i rummet, men uppgiften att
röfrarne redan d. 24, eller dagen innan skeppet blef af oss taget,
öfvergifvit det, lät litet osannolik, och det kan väl knappast betviflas att
Peacock var en bakslug lymmel.

Följande dagen, d. 26, lättade vi kl. 8 f. m., men ankrade åter
kl. ¼10, då tiden började sätta emot. Vi väntade nu att få se någon
lotsbåt komma ut emot oss, men ingen förmärktes. Straxt på
eftermiddagen visade sig en liten ångbåt under Ecuadors flagg och
nalkades oss snart, fast med en viss misstänksamhet. En båt afsändes dit
ombord med anmodan till dess chef att komma ombord på fregatten;
efter några ögonblicks tvekan och att hafva lemnat ifrån sig ett par
pistoler, steg han i båten. Han sade oss att hans egentliga ärende
var att hålla utkik på Flores' eskader, och att han vid åsynen af
de tre fartygen, Eugenie, hennes pris och danska briggen tillsammans,
först trott dem vara den fruktade fienden, men vid närmare
betraktande märkt sitt misstag. Dagen förut hade han i närheten af Puná
tagit en hvalbåt med elfva personer ombord, hvarjemte på ön fyra
andra blifvit tagne. Bland dessa befunno sig banditernes anförare
Breones, hans förnämsta medhjelpare, en mulatt vid namn Antonio
Huncho, den amerikanske timmermannen, den ofvannämnde Fransosen
Hieron, två fyrvaktare från Santa Clara, dem röfrarne med våld fört
ombord för att nyttja som lotsar, samt nio deporterade brottslingar. 
Breones och Huncho hade förut begått nästan alla möjliga brott. 
En betydlig summa penningar fanns i dessa herrars och deras kamraters 
kläder, väl insydde i linningar och på andra ställen.

Kommendörkapiten Virgin afgick till Guayaquil med ångbåten,
från hvilken fregatten erhöll lots. Kl. ½2 e. m. gingo vi till segels
och ankrade tillika med våra två kamrater kl. 8 utanför Puná by, på
sju famnars djup och dybotten.

Tidigt följande morgon sågs en fransysk korvett komma utför
Guayaquil-floden och ankra nära Eugenie. Dess chef kom ombord
och sade sig vara nedkommen för att taga sjöröfvarfartyget, om hvars
bedrifter underrättelse anlänck till staden, och tycktes vara temligen
snopen öfver att hafva kommit för sent. Korvetten afseglade frampå
dagen åter till Guayaquil, och på eftermiddagen gick vår pris under
premierlöjtnant Fries' befäl också till segels, för att öfverlemnas till
Amerikanska konsuln i denna stad, dit den anlände följande dag
d. 28. Innan vi nu lemna någon beskrifning på Puná, vilja vi anföra
de tagna röfrarnes bekännelser om sina brott.

Redan långt innan George Howlands ankomst hade de vid Charles 
Island tagit en nordamerikansk skonert, som kom från kusten af
Mexico och hade mycket penningar ombord; besättningen hade blifvit
nedhuggen och fartyget sänkt. Peacocks berättelse om anfallet på
George Howland befanns riktig, likaså om morden vid Chatham Island,
blott med den skillnaden att den person, han trodde vara kommendant
på ön, var en dit af politiska skäl förvisad general Monte, och
qvinnan ej hans dotter, utan hustru till en på ön bosatt fiskare. Vid
Tumbes hade banditerna på stranden råkat på en qvinna med en ung
dotter, hvilka båda först våldtogos och sedan mördades. Kort
derefter anträffades den lilla skonerten i sällskap med en annan; båda
voro befraktade för att föra folk till Flores' expedition. Af hvad
skäl de anfallit dessa fingo vi ej rätt säkert veta, men sannolikt har
det varit i ändamål att derigenom erhålla nåd af regeringen. Den
ena skonerten lyckades undkomma genom att sätta på land, men af
de ombord på den andra befintliga fyratiotvå personer mördades
tjugutre. De öfriga hade upptagits ombord på skeppet, och sedermera
med två af dess båtar begifvit sig till Tumbez.

Bland de mördade befunno sig en öfverste vid namn Manuel
Tamayo, två öfverstelöjtnanter, Moreno och Guerrero, jemte flera
officerare. En mängd, desse personer tillhörige bref och papper funnos
ombord på skeppet, och flera af ganska komprometterande beskaffenhet. 
Sålunda fanns t. ex. ett försegladt bref till Flores, ett från
honom till Tamayo, hvari denne, som då landsflygtig vistades i Piura,
uppmanades att ej emottaga det tillstånd att återvända till fäderneslandet, 
hvilket hans hustru åt honom utverkat, och att i Piura och 
Payta för expeditionen anskaffa så många raska karlar som möjligt.
Mellan Tamayo och hans fru och svägerska fanns en vidlyftig
brefväxling. Man fick deraf se huru träget och ihärdigt dessa båda
fruntimmer anlitat alla sina vänner och bekanta om biträde vid
utverkandet af det ofvannämnde lejdebrefvet för Tamayo; huru
svägerskan sändt honom ej obetydliga penninge-understöd och beklagar
sig öfver att modren ej velat utlemna hennes efter fadren ärfda silfver,
så att äfven dess värde kunnat sändas svågern tillhanda; huru Senora
Tamayo underrättar sin man om deras barns helsa och framsteg, och
uppmuntrar honom att sätta sin förtröstan till försynen. ”Du säger
mig i ditt sista bref”, skrifver hon, ”att du ej vet på hvad sätt du
skall söka ditt uppehälle, men jag säger dig att du ej bör vänta till
dess slantarne taga slut, utan snart tänka på hvad du kan taga dig
till. Du är dock ensam: tänk då på mig och min stora familj! men jag
hoppas på Gud, och han skall ej, med det lilla jag kan arbeta, låta
mig sakna ett bröd till föda. Akta dig för att spela och dricka, och
arbeta utan att tröttna, och du skall nog förtjena ditt uppehälle. Jag
vet att du blir stött öfver denna min varning, men, min älskade! du
bör ej blifva det: jag är ju den enda som kan säga dig sådant, ty
din välgång eller olycka är min egen.” Längre fram i samma bref
erbjuder hon sig att skicka honom några stråhattar hon gjort, emedan
sådane der han befann sig betalades bättre än i Portoviejo, der hon
vistades.

Författaren fick sig uppdraget att genomse och ordna dessa
papper. Det väckte en egen besynnerlig känsla att så der helt
oförmodadt komma in i andras hemligaste förhållanden. På det att ingen i
brefven nämnd person möjligen skulle blifva komprometterad, aflemnade
kommendör-kapiten Virgin allesamman till en pålitlig person i Guayaquil,
som lofvade att tillställa dem de aflidnas slägtingar. Några få papper, 
innehållande små poemer, berättelser om underverk m. m. dylikt,
har författaren såsom curiosum behållit. Bland dem är ett koncept
till en kärleksförklaring i den mest svassande stil.

Den 29 skötos i Guayaquil Breones, Huncho och fyra andra.
Ett par af officerarne, som följt prisen till Guayaquil, voro närvarande
vid afrättningen. Skälmarne gingo alla sin död till mötes med största
lugn. Huncho utdelade bland soldaterna litet pengar han hade i
behåll, och var just i begrepp att göra en af dem en skänk af ett par
tärningar, men hejdade sig sägande: ”kanske man äfven i helvetet spelar
tärning; det är så godt jag gömmer dessa.” Ett stort antal åskådare
hade infunnit sig, och damerna tycktes i synnerhet mycket intresserade. 
Innan vår afsegling till Puná blefvo alla de öfriga missdådarne
gripne.


Puná by är belägen på ön af samma namn och består af
omkring ett dussin hus med ett par obetydliga inhägnade täppor. Husen
äro alla byggda på stolpar, för att gifva luften tillträde på alla sidor
och hålla rummen fria från väta. Medföljande planch ger bättre än
en beskrifning begrepp om deras utseende, men vi måste upplysa att
det här afbildade hus är ett af de bästa i byn. Det inre är öfverallt
högst tarfligt: möbleringen består på sin höjd af några stolar och
bänkar, ett par hängmattor och en kista. Till spis begagnas några
flata stenar, och husgeråden inskränka sig till ett och annat kokkärl
och några kalabasser. Några egentliga odlingar syntes ej, oaktadt
dylika med största lätthet skulle kunna göras. Någon frukt var ej
att få, med undantag af några bananas. En half mil från byn vid
Punta Espanola har engelska konsuln i Guayaquil ett landställe,
hvarest han en gång försökte odla bomull, som väl vexte förträffligt, men
ej kunde skördas i anseende till brist på arbetare, ty Puná-boerne
tyckte sådant arbete vara dem alldeles för besvärligt. Från byn går
en liten gångväg till detta ställe, men man får dock litet emellanåt
tränga sig fram bland de talrika busksnår och slingerväxter, som på
många ställen stänga den. En slags ranka, med blad liknande
nässlans, var ganska besvärlig, ty dess blad fastnade vid kläderna så
starkt att de först efter flera tvättningar voro riktigt borta, och
lemnade då efter sig fläckar som tyckas vara outplånliga. För botanisten
erbjuder Puná säkert ett rikt fält. Pockenholz och flera arter nyttiga
träd växa derstädes i öfverflöd, men skogens täthet gör deras
uppsökande och forslande till stranden ganska besvärligt.

Bredvid byn genomskäres ön af en smal ränna — ”estero” — som 
en fjerdingsväg från sin mynning grenar sig i två och derefter
blir så trång och full med kullfallna träd att endast de minsta båtar
kunna komma fram. Denna rännas stränder erbjuda en äkta tropisk
scen. De äro beväxta med höga, lummiga träd, mellan hvilkas
stammar buskar bilda otillgängliga snår, medan parasitväxter frodas i
träden, omslingra deras grenar och bilda stora nedhängande festoner.
Vid högt vatten stå de närmast stranden vexande träden med sina
rötter i vattnet, men vid lågt — höjdskillnaden är ungefär en famn — blir 
en del af den gyttjiga strandens sluttning synlig tillika med stora
sträckor af trädens rötter, hvilka bilda högst fantastiska figurer.
Musslor kunna då plockas på buskarnas och mangle-trädens i vattnet
slokande grenar. Hägrar, Ibisar och andra vattenfoglar anträffades på
stränderna, många småfoglar i buskarna, och understundom såg man
en i gyttjan hvilande kayman vid båtens annalkande snabbt kila ned
i vattnet. De voro dock hvarken talrika eller stora, men en dag
syntes en mycket stor simma kring fregatten. Dess längd kan ej 
HUS I PUNÁ.

hafva varit mindre än åtta till nio alnar, och dess utseende var högst
vidrigt. Kaymanerne anses här föga eller intet farliga för menniskor
utom om man nattetid faller i vattnet. På land angripa de ej allenast
ingen, utan äro så skygga att de äro ganska svåra att åtkomma med
eldvapen, mot hvars verkan deras tjocka och hårda hud är ett godt,
ehuru ej ofelbart försvar.

På den sidan af rännan der byn är belägen tillåter skogens
täthet ej några vandringar, och om man skjuter en fogel, är det oftast
omöjligt att få reda på den. På andra stranden deremot är
landskapet mera öppet och omvexlande, så att det på många ställen har
tycke af en svensk beteshage. Öppna gräsvuxna sträckor åtskiljas af
skogsbackar, af hvilka större delen voro fulla af taggiga buskar och
slingerväxter, men åtskilliga också pryddes af fristående trädgrupper. En
half mil från byn hade dennes innevånare här sina fäbodar, kring
hvilka talrika hjordar, i synnerhet af getter, betade. Man kunde i
denna trakt obehindradt vandra vidt omkring, och vandringen fick
nytt behag af de täcka utsigter, som oupphörligt visade sig, och af
de många foglar af olika arter, på hvilka man kunde tillfredsställa sin
jagtlust. Man träffade här flera slags dufvor, papegojor, kolibrier och
hvarjehanda småfoglar, samt vid stranden mot viken, hägrar, spofvar
och vipor. Granna ormar voro ej sällsynta, och qvicka ödlor af
glänsande färger kilade oupphörligt mellan buskarna, i hvilka de stora
syrsorna litet imellanåt uppstämde sin gälla sång. Granna fjärilar
fladdrade öfverallt bland blommorna, af hvilka flera slag spridde sin
vällukt vidt omkring. Vid fäbodarna brukade man hvila litet, språka
med deras innevånare och förfriska sig med litet mjölk, serverad i en
kalabass, eller med filbunke i ett dylikt kärl, då skalet af en slags
stor böna begagnades i stället för sked, en lyxartikel bland dessa
naturbarn.

I byn finnes en alcalde, som tillika monopoliserar handeln och
krogrörelsen på stället, något ej ovanligt bland desse herrar. För
öfrigt var han en ganska hygglig man. Enda vägen till Guayaquil är
floden, och någon annan lägenhet än att hyra en kanot med folk
finnes ej. Flodens stränder äro sänka och osunda, och vistandet på
dem, i synnerhet nattetid, förorsakar elakartade frossor och febrar,
hvaraf vi fingo erfara prof. Ormar och mygg öfverflöda derstädes på
ett obehagligt sätt. Den starka ström, som förorsakas af tidvattnet,
lättar betydligt sjöfarten på floden, som ej kan företagas utan lots
från Puná. Föga vind är i allmänhet att påräkna, och större fartyg
måste ankra när strömmen kommer emot, men båtar kunna alltid
långs stranden taga sig fram med rodd. På fregattens ankarplats var
högt vatten ungefär sex timmar efter månens kulmination, och 
strömmen kantrade nära samtidigt med tidvattnet. Vattenskillnaden är
vid springtid sju fot, vid dödtid tre till fyra. Vid förra tillfället
loggades ombord starkaste strömmen under ebben till 4',6 (¾ sv. m.) i
timmen, och under floden till något mer än hälften. Vatten kan vid
Puná endast erhållas till obetydlig myckenhet, ved deremot i öfverflöd 
och till måttligt pris, om man låter sitt eget folk hugga den.
Allt af infödingarne verkstäldt arbete blir dyrt. Som vanligt i
tropiska klimater kommer en mängd insekter ombord med veden; för att i
någon mån förekomma sådant bör man barka stockarna, derefter låta
dem ligga i vattnet ett par dagar, och slutligen innan de upphuggas
skrubba af dem med en qvast. På kreatur är god tillgång, men
oxarne äro små och magra, och priset temligen högt. Frukt och
grönsaker finnas knappast, med undantag af plataner: men litet fisk
och villebråd kan stundom erhållas. Regeringen hade den artigheten
att från Guayaquil nedsända till fregatten en väldig mängd af de
dråpligaste ananas och apelsiner, förutom grönsaker och annat, som ej
i Puná kan erhållas, tillika med befallning till alcalden att för dess
räkning lemna kreatur för besättningen. Då desse i land slagtades,
begärde en qvinna, som med familj bebodde ett uselt hus nära
landningsstället, att erhålla tarmar och dylikt, som af oss ej kunde
begagnas, och frampå qvällen fingo vi se henne och döttrarna i huset
sysselsatta med att vid det matta skenet af en usel lampa upphänga
dessa oaptitliga saker kring väggarna af det enda rummet i deras
dufslaglika bostad. Äldsta dottern var ett ganska vackert exemplar
af mestiz-rasen, eller blandningen af hvit och indian; hon var nu vid
tretton års ålder alldeles utbildad och skulle snart gifta sig. Hennes
anletsdrag voro väl något grofva, men ej obehagliga, och kroppsformerna, 
hvilka hennes lätta drägt mycket väl visade, ganska vackra, 
i synnerhet armar och händer, hvilka allmänt anträffas väl bildade 
både hos den röda rasen i Amerika och den bruna polynesiska,
hvilka ock af många anses vara en och samma.

Under de nio dagar vi uppehöllo oss vid Puná var himmelen för
det mesta molnbetäckt, men föga regn föll. Vinden blåste vanligen i
omlöpande svaga kast, dock mera från sydvest än från något annat
håll. Temperaturen uppgick om dagen i skuggan flera gånger ända
till 32°, och sjönk om natten aldrig under 21°, men oftast ej under
23°. Vattnets temperatur på ankarplatsen var 25°—27°. Den vackra
årstiden inträffar när solen är norr om eqvatorn, eller från April till
och med Oktober eller November; den ansågs just börja vid tiden för
vår ankomst. Från December till och med Mars regnar det starkt och
ihållande och hettan är tryckande, under det att man i Juni, Juli och
Augusti skall hafva ett serdeles behagligt klimat, tillräckligt svalt för 
att ej lägga hinder eller obehag i vägen för arbete och kroppsrörelser.
Med undantag af de sänka flodstränderna är landet sundt.

Vi måste nu vända vår uppmärksamhet till de politiska förhållandena.

Den 29 Mars anlände från kommendör-kapiten Virgin ordres att
anhålla ankommande fartyg, som möjligen kunde hafva trupper eller
krigsförnödenheter ombord, de sednare dock endast i den händelse att
vederbörliga pass och papper saknades.

Den 31 ankom kommendör-kapiten Virgin sjelf med en, den förr
omnämnde franska korvetten La Prudente tillhörande båt, meddelande 
oss underrättelse om ställningar och förhållanden i Guayaquil.

Det hufvudsakligaste deraf var: att peruanska styrelsen hemligt
gynnade Flores' expedition, ehuruväl den förklarat sig ej kunna utsträcka
sitt beskydd till de af republikens medborgare som sällat sig till den;
att Flores sannolikt kunde påräkna ej obetydligt medhåll inom landet;
att mycken förskräckelse herrskade i Guayaquil, som blifvit försatt i
belägringstillstånd så till vida, att ingen farkost fick inpassera om
qvällarne sedan det mörknat; och att styrelsen förklarat Flores och
alla hans följeslagare för sjöröfvare och fredlöse, dem hvem som helst
egde rättighet att anfalla och gripa när och hvar de anträffades. I denna
förklaring, hade Nya Granadas styrelse instämt. Ett rykte gick att
Flores utlofvat sina skaror, som till större delen skulle bestå af
äfventyrare från alla länder, att under tvänne dygn få plundra Guayaquil.
Såväl engelska som nord-amerikanska konsuln på stället hade
anhållit om skydd af Eugenies kanoner, till dess något annat örlogsfartyg
kunde hinna ankomma.

Vår pris hade blifvit aflevererad till Förenta Staternas konsul.
Af honom och fregattens agent, herr Garbe, valde värderingsmän
uppskattade fartyget till 20,000 och lasten till 25,000 piasters värde,
och hade för Eugenies samtlige besättnings räkning anspråk af
kommendör-kapiten Virgin blifvit gjordt på en tredjedel af denna summa i
bergningslön. Den 4 April anlände premier-löjtnant Fries med sitt
manskap i fregattens barkass, som varit uppsänd för att hemta honom.
Han medbragte tvänne kaymaner af fyra till fem alnars längd, och en
omkring fyra alnar lång orm, hvarmed de redan betydliga naturhistoriska 
samlingarne ökades.

Vår proviant-förvaltare, herr Bagge, som en längre tid varit
lidande af en inre åkomma och ej tillräckligt noggrant iakttagit den
diet, som för dess botande var oundgängligen nödvändig, hade redan
vid afseglingen från Lima måst intaga sängen. Hans tillstånd var
dock ej sådant att det gaf anledning att förmoda hans frånfälle vara 
nära förhanden, men det förvärrades hastigt, och på förmiddagen d. 4
April, Palmsöndagen, afsomnade han stilla.

På eftermiddagen samma dag gingo vi till segels, men måste
efter ett par timmar ankra i anseende till stiltje. Kl. 10 e. m. lättade
vi åter och drefvo med strömmen sakta utåt viken. Följande dagen
förflöt på samma sätt med ankring och tillsegelsgående, men kl. 6
e. m. kom en liten bris från sydvest, som förde oss ett temligt stycke
utåt. Kl. 2 f. m. d. 6 måste vi åter ankra, och efter ett, försök att
gå till segels, blifva tills vidare qvarliggande i anseende till den envisa
stiltjen.

Redan i dagningen syntes fyra segel ett litet stycke till sjöss, och
de befunnos snart vara Flores' eskader, bestående af en ångbåt och tre
seglande fartyg. Omkring kl. 8 f. m. sågo vi en båt sätta af från
ångbåten och ro åt fregatten; efter halfannan timmas förlopp kom den
långs sidan, och efter att hafva dertill begärt och erhållit tillstånd
kommo fem personer ombord. Fyra af dessa voro i uniform, den femte
civilklädd. Af de militära hade ett par ett temligen ruskigt utseende,
och befunnos vara Tyskar till nationen; den förnämste bland sällskapet
var en lång vacker karl, som uppgaf sig vara adjutant hos Flores,
och att han medbragte en skrifvelse från sin chef till kommendör-kapiten
Virgin, i hvars kajut alla de ankomne nedvisades. Efter en timmes
vistande derstädes kommo de åter upp på däck, och foro tillbaka till
sitt fartyg. Den på Flores' vägnar öfverlemnade skrifvelsen lyder
sålunda:

 Ombord på ångfartyget Restaurador d. 5 April 1852.

Till Herr Chefen å Hans Majestäts Konungens af Sverige fregatt,
till ankars vid Puná.

 Min Herre!

Öppen och uppriktig i alla mina handlingar, har jag äran vända
mig till eder, för att till edert bedömmande framställa ändamålet med
min expedition, och de skäl som rättfärdiga den, på det Ni må kunna
göra Eder ett riktigt begrepp om Ecuadors inre stridigheter och
derstädes nyligen inträffade händelser.

Genom national-församlingens enhälliga votum år 1843 utvald till
konstitutionell president, hade jag 1845 att beklaga mig öfver en af
de i nyskapade republiker så ofta inträffande revolutioner, och ehuru
styrelsens vapen segrade i två efter hvarandra vid Hacienda de la
Elvira lefvererade drabbningar, beslöt Jag dock att för två år lemna
landet, på det uppfyllandet af min pligt att upprätthålla min
myndighet och den statsförfattning, hvarifrån den utgått, ej skulle kunna
tillskrifvas personliga afsigter. Till följe häraf uppgjorde jag i 
Virginia en öfverenskommelse, och har jag å min sida uppfyllt deri
stadgade förbindelser; men knappt hade jag lemnat Ecuadors stränder,
förr än mina motståndare bröto öfverenskommelsen, mördade en
förtjent general, proskriberade dem som varit styrelsen trogna, och
öfverlemnade sig slutligen åt omenskliga förföljelser, dem både moral och
civilisation fördöma. Såsom kontraherande part i nämnde öfverenskommelse, 
och såsom konstitutionell president, ålåg det mig att tillse
att iklädde förbindelser respekterades, att samhällsordningen
återställdes, och att de proskriberade återskänktes åt sina familjer; i
synnerhet som på mig ansvaret hvilade för att hafva afväpnat dem midt i deras
seger, och tvungit dem att uppfylla de förbindelser, som de andra
hånande trampade under fötterna. Men olyckligtvis blef en af mig
tillämnad expedition om intet, och mina fiender anklagade mig för att
vilja i Amerika upprätta ett konungarike och för dess upprätthållande
gynna utlänningar. Hennes Brittaniska Maj:ts höga regering, förtörnad
öfver den oförsvarliga kränkningen af den slutna öfverenskommelsen,
sände till sin representant i Ecuador den här i afskrift bilagda note,
och fortfor att gynna och understöja mig, men förgäfves; under de
sistförflutne åren hafva revolutioner följt på hvarandra såsom hafvets
vågor, och det har ej varit möjligt att åstadkomma en styrelse som
kunnat afhjelpa det skedda onda; och slutligen, då man hoppades att
Señor Noboas moderata och försonliga styrelse skulle ega någon
varaktighet, störtades den med väpnad hand af general Jose Maria Urbina,
som till allmän skandal tillvällade sig makten. Från denna stund
slocknade bland Ecuadorianerna allt hopp om förlikning eller försoning,
emedan de politiska partier, i hvilka landet var deladt, omöjligen kunde
underkasta sig en mans myndighet, den der förrådt alla styrelser. Se
här hans historia.

Gynnad af mig från sin första ungdomDet säges att han varit stallpojke hos Flores., upphöjd af mig från
grad till grad ända till öfverste och anställd såsom guvernör öfver
provinsen Manabé, svek han mitt förtfoende, bröt sin pligt mot det
allmänna och var otacksam mot sin välgörare.

Gynnad af Señor Ascasubis styrelse, svek han äfven dess förtroende 
och de nya pligter han åtagit sig, och kastade sig ånyo i en
revolution, som nedblodade Riobambas och Favacundos fält.

Slutligen gynnad af Señor Noboa, rågade han måttet af sina
förräderier och störtade sig i en olycksbringande revolution; han intog
de inra provinserna, öfversvämmade med blod San Miguel de Chimbos
jord, förflyttade regeringssätet till GuayaquilDet skulle enligt grundlagen vara i Quito., styrde landet helt 
godtyckligt, utan att genom någon slags lagstiftande församling legitimera 
sin tillvällade magt, lät konfiskera sina enskilda fienders egendom,
och proklamerade den förderfliga socialismen, som både i Europa och
Amerika förorsakat så mycket ondt.

Under sådana omständigheter hafva Ecuadors politiska partier
uppmanat mig att sätta en gräns för den anarki, som sedan sju år
derstädes herrskar, att upprätta samhällsordningen, förlika sinnena och
understödja den medborgare, som af folket kunde komma att väljas
till styresman. I dessa ändamål hafva de gjort stora uppoffringar för
denna expedition, som redan kostar i det närmaste 400,000 piaster,
och slutligen hafva dermed förenat sig alla de på Perus kuster i
landsflykt suckande, dem både naturdrift och intresse bjuda att
återvända till fosterlandet för att vårda sina öfvergifna familjer och
förstörda affärer. Jag har å min sida emottagit det förtroende,
hvarmed man hedrat mig, jag har hissat den nationella flaggen, mina
trupper hafva redan beträdt Ecuadors mark, befolkningen har med
enthusiasm förklarat sig mot usurpatorn, och jag ämnar fortsätta mitt
företag, om det äfven skulle kosta mig lifvet; ty stora äro de förbindelser 
jag eger att uppfylla såsom republikens lagliga president, — hvilken 
myndighet jag dock föresatt mig att ej utöfva — såsom
kontraherande parti öfverenskommelsen uti Virginia, och såsom
grundläggare af landets oberoende.

I denna sakernas ställning har general Urbina, för att komma
ifrån den strid, i hvilken hans ärelystnad och dåliga uppförande
invecklat honom, utgifvit ett dekret, hvari vi förklaras för sjöröfvare,
likasom hade han rättighet dertill, då vårt förfaringssätt ej gör oss
till sådana. Om usurperande styrelser egde sådan rättighet emot de
politiska partier som bekämpa dem, skulle de menskliga samfundens
utvalde lefva utan någon borgen för sin trygghet, utsatte för att
antingen bära en valdskräktande småtyranns ok, eller behandlas som
röfvare om de understödja ordning och laglydnad. Lyckligtvis äro
folkrättens läror i detta afseende tydliga, i dem finnes klarligen
fastställdt, ”att ett politiskt parti, hvilket som helst, är under folkrättens
skydd, och bör behandlas såsom krigförande endast af den styrelse,
mot hvilken det för krig.” Och till all lycka hafva de i Perús
hufvudstad residerande främmande ministrar underkännt det nämnde
decretet, och förklarat sig för den strängaste neutralitet. Det oaktadt
ar det anmärkningsvärdt, att en usurpator af dåliga antecedentia kan
för sjöröfvare förklara grundläggaren af Ecuadors nationalitet, den som
med skäl kan kalla sig dess laglige president och ett orättvist offer
för det påtagligaste brytande af ingångne tractaters helgd; att han
kan för fribytare förklara aktningsvärda män, som önska återvända 
till det fosterland, der de hafva slägt och egodelar; att han sålunda
stämplar personer, som bekämpa revolutionärer och anarkister, och som
äro stolte öfver att alltid hafva varit ordningens och styrelsens män.

Jag hoppas att Ni min herre, vid betraktande af dessa och förut
antydda omständigheter, täckes skänka mig samma deltagande, som
Europas regeringar visat mig, och som jag rönt af Hans Maj:t Konungen 
af Sverige, den vidtberömde Bernadottes son. Vill Ni ej skänka
mig det, utbeder jag mig den neutralitet, som folkrättens grundsatser
föreskrifva, och hvilken en man af Edert rykte och karakter ej kan
neka mig. A min sida erbjuder jag mig att respektera vänskapligt
sinnade nationers rättigheter, beskydda handelns frihet, befordra de
vänligaste förbindelser med Hans Maj:t Konungens af Sverige styrelse,
och på allt sätt jag förmår tjena Eder.

Provinsen Guayaquils förre guvernör, hvilken af general Urbina
blivit afsatt och landsförvisad, kan gifva Eder vigtiga underrättelser.

Till dess jag kan få äran att, enligt min önskan, personligen
tala med Eder, undertecknar jag mig med utmärktaste aktning

 Eder lydige och ödmjuke tjenare

 Juan José Flores.”

Om Flores i detta bref ej skonat sin motståndares karakter, så
får man ock å andra sidan medgifva, att det parti, i hvars spets Urbina
nu stod, ej i afseende på Flores varit nogräknadt i sina uttryck.
Hans person och styrelse skymfande artiklar stodo dagligen i
tidningarna, men det påstods likafullt att han egde betydligt anhang i
landet. Såsom bekant är hann hans expedition ej längre än till Puná,
hvarest den af sig sjelf upplöstes, utan att hafva inom landet
framkallat några demonstrationer till hans fördel. I hvilken händelse som
helst kunde ej Eugenie för obestämd tid blifva qvarliggande på stället
för att bevittna de båda partiernas strid, i synnerhet som intet svenskt
intresse var att derunder skydda. Kommendör-kapiten Virgin lärer
dock under sammanträdet hafva tillkänna gifvit, att, ehuru han ej fann
sig befogad att blanda sig i general Flores' tvister med republiken,
han likväl, så väl å sin regerings vägnar som enligt  befullmaktigande 
af Englands, Förenta Staternas och Nya Granadas ombud i Ecuador, 
på det allvarligaste protesterade mot all plundring eller bombardering 
af staden, och att han gjorde generalen ansvarig för den skada
till lif eller egendom, som genom sådant förfarande kunde tillskyndas 
der bosatte utlänningar. Härtill lemnade generalens fullmägtige
det bestämdaste bifall. Vi fortsatte derpå vår väg framåt och läto Flores
gå sin. 

Samma dag, d. 6, begrofs vår döde skeppskamrat,
proviantförvaltaren Bagge. Middagstiden kom en liten bris af nordnordost, 
och snart derefter hade vi Guayaquil-viken akterut. På eftermiddagen
var vinden en stund ganska frisk från sydvest, men stillnade ut framåt
midnatt.

Den 7 höll sig vinden hela dagen från vestkanten, omvexlande
mellan måttlig bris och stiltje, med klart men disigt väder. Vid
middagstiden var Santa Elenas udde med kringliggande land i sigte,
och på afstånd syntes de höga Anderna oredigt framskymta genom
solröken. Om qvällen syntes aflägsen blixt i nordost öfver landet,
men ingen åska hördes.

Hållande långs kusten på omkring tjugu mils (3—4 sv. m.)
afstånd derifrån, passerade vi middagstiden d. 8 omkring sex mil (1
sv. m.) utanför den höga, skrofliga Isla de la Plata (Silfverön),
hvarest Francis Drake mellan sina kamrater skiftade det rika byte han
gjort i de spanska kolonierna. Vinden höll sig denna dag mellan
sydvest och syd, och qvällen upplystes likasom föregående dagens af
aflägsna blixtar.

Följande dagen, Långfredagen, ankrade vi kl. 7 f. m. utanför
Cap Pasado för varpankare på trettiofyra famnars djup och
mudderbotten, på omkring 10 mils (1½ sv. m.) afstånd från land, på det att
dagens gudstjenst med åtföljande nattvardsgång skulle kunna ostörde
försiggå. Vädret var vackert med sakta bris från sydkanten, och sjön
så obetydlig att knappast någon rörelse förmärktes på fregatten sedan
hon ankrat. Soltälten voro utsträckte och ett altare tillredt akterut.
Ett stort antal bland besättningen hade anmält sig till nattvardsgång,
och gudstjensten slöts ej förr än kl. ½2 e. m.

Landet kring Cap Pasado är högt och skogvuxet, och ett par
byar syntes nere vid stranden. Strömmen befanns under det vi lågo
till ankars sätta något åt sydvest, och hafsvattnets temperatur, som
föregående dagarne varit omkring 25°, hade nu stigit till nära 27°. Kl.
2 e. m. gingo vi till segels och skuro kl. 6 för andra gången på
resan eqvatorn. Den 10 vid middagen var Cap San Francisco i sigte,
och det visade sig att strömmen satt temligen åt vestsydvest. Om
aftonen syntes starka och täta blixtar kring hela horizonten, och ett
par regnskurar föllo. Blixtrandet fortfor hela natten och några
åskknallar hördes frampå morgonen d. 11. Hela denna dag var vinden
mycket ostadig, oupphörligt kastande mellan sydost och sydvest, med
starka och täta regnskurar. I dagningen passerade vi ön Gorgona,
utan att i anseende till regntjockan kunna se den. Den är bebodd
och förfriskningar kunna der erhållas. Om qvällen började det åter
blixtra, och fortfor sålunda hela natten igenom.

Kl. 1 f. m., d. 12, sprang vinden i en by från syd till ostsydost,
och i dagningen fingo vi Cap Corrientes i sigte. Kl. ¼10 f. m. sprang 
vinden tvärt från ostsydost till vestsydvest, och stadgade sig sedan
från sydsydvest. Föregående dagen hade ingen observation kunnat
erhållas, men de i dag anställde visade för de båda dygnen en
strömsättning åt nordnordost af femton mil (2½ sv. m.) i dygnet. Följande 
dagen, den 13, var vinden ytterst ostadig, omvexlande med stiltje;
kl. 8 f. m. kom en stark och ihållande regnskur med åska, och
middagsobservationen angaf en strömsättning af fyratiotvå mil (7 sv. m.)
at nord sedan föregående middag. Hafsvattnets temperatur var nära
28°. Cap Solano med kringliggande land var i sigte.

Den 14 var vinden från nordkanten med stundom frisk bris, och
strömmen befanns från förliden middag hafva satt tjugofem mil (4 sv. m.)
åt nordvest. På eftermiddagen fingo vi Perl-archipelagens öar i sigte,
och ankrade i solnedgången öster om den största af dem, Isla del Rey
(Kungsön)Äfven kallad S. Miguel., på sjutton famnars djup, botten af slick och snäckskal.
Den 15 lättade vi kl. ¾8 f. m., och kryssade nordvart. Vinden varpå
nordkanten och temligen laber; frampå förmiddagen stillnade det
alldeles ut. Ett par timmar efter middagen kom vinden från sydvest,
och omvexlade sedan mellan måttlig bris och stiltje. Hettan var hela
dagen tryckande och uppgick till 31°; hafvets var omkring 28°. På
qvällen mulnade det, och kl. ½10 kom en by med starkt regn och
åska. Emedan farvattnet är nog trångt för att under dylikt väder
med trygghet tillbringa natten under segel, och stark strömsättning att
befara, ankrade vi kl. ¾10 på sjutton famnars djup, lerbotten. Då
ingen sjö af betydenhet här kan uppstå, isynnerhet som vindarne äro
mycket ombytlige, samt dessutom djupet är måttligt och hållbottnen
god, gör man bäst att tillbringa natten till ankars, om man ej har
stadig ledande vind. Vår ankarplats var ett litet stycke norr om
Perlöarne; mörkret hindrade dess noggrannare bestämning.

Följande morgon lättade vi kl. ½6, innan det ännu var riktig
dager. Vinden var på sydvest med måttlig bris, vädret mulet och
regnigt. Frampå morgonen kom vinden mera vestlig, men kastade
snart på sydsydost med mycket starkt regn, som fortfor till
middagstiden, då det hastigt klarnade. Kort derefter började landet kring
Panamá att visa sig, och den fortfarande goda vinden förde oss skyndsamt
ditåt. Kl. ½4 e. m. ankrade vi på redden på åtta famnars djup,
mudderbotten. Högsta hympeln af holmen Perico pejlades härifrån i S.V.
t. V., och klippan Farallon de San José i S. t. O. Temperaturen var
i dag ej högre än 27°, och hafsvattnet omkring 26°.

Landet kring Panamá-viken består af med skog och busksnår
bevuxna kullar af några hundra fots höjd; deras form är rundad och 

man ser ingen som genom öfvervägande storlek dominerar de öfrige.
Vår ankarplats var tre eller fyra mil (½ sv. m.) från staden, som på
detta afstånd föga faller i ögonen. De oss närmaste holmarne, Perico
och Naos, hvilka äro skilda af ett helt smalt sund, äro ett par hundra
fot höga, och bevuxne med busksnår och taggiga växter, som betydligt
försvåra vandringen. Farallon de San José är en hög och spetsig
liten klippa, i hvars skrefvor några örter slagit rot, och på hvilken
en mängd sjöfoglar vistas. Den besöktes af våra naturforskare, som
derstädes sköto flera foglar, men bränningen, som slår kring den, gör
landningen litet obeqväm. På Naos är en sandstrand, hvarest
notdrägt med framgång anställdes. Ett stort antal fiskar af många olika
former och färger fångades der, så att ej allenast tillräckligt många
exemplar erhöllos för förvaring i sprit och uppstoppning, utan
gunrummets ledamöter fingo anställa försök till utrönande af åtskilliga slags
duglighet i gastronomiskt afseende. De befunnos ganska ätbara, men
man måste ock tillägga att sinnesstämningen bland oss var särdeles
gynnsam för allt, som kunde bereda någon liten omvexling i matordningen. 
Utom fisk fångades en mängd krabbor, hvilka talrikt funnos
på sandstranden. De voro högröda till färgen, sprungo med en
förvånande snabbhet, och blefvo, när de funno sig förföljda, så
uppmärksamma och skygga, att man till sluts knappast kunde fånga dem.
Flera arter snäckor plockades vid lågt vatten i sanden och bland
klipporna; der vatten stadnat i dessas håligheter träffade man en mängd
små fiskar af en half till en tums längd. Dessa omständigheter gjorde
Naos till en rätt omtyckt promenadplats, oaktadt de från den hvita
sanden återkastade solstrålarne betydligt ökade hettan, som förut var
kännbar nog med solen i zenith vid middagen och en temperatur af
29°—30° i skuggan. Snart sparade också infödingarne oss besväret
med snäckors samlande, i det de kommo ombord med sådana af åtskilliga 
slag och i stort antal, och de fingo på dem god afsättning.
Förmånligast föll det sig att som bytesmedel använda en gammal
skjorta eller ett par skrala benkläder, båda delarne artiklar, hvarmed
våra snäckfiskare voro temligen anspråkslöst utstyrde.


Fiskare i Panamá.

Det långa afståndet till staden förorsakade att den föga besöktes,
och deras berättelser, som begifvit sig dit, voro ej mycket egnade att
reta lusten hos de öfriga. I sådana klimater som Panamas får man
vara betänkt på att spara sitt båtfolk, om man ej vill se dem snart
blifva lidande af en mängd åkommor. Båt gick således här blott en
gång om dagen, och man var föga hågad att gå och drifva i staden
hela dagen i hetta och smuts, i synnerhet som det knappast var
möjligt att der få någon mat, hvilken man dessutom fick betala efter
fabulösa priser. Att taga sig en landbåt för att återvända ombord kunde
ej gerna komma i fråga, ty en sådan betalades med tio piaster. Staden 
var öfverfull med resande till eller från Californien, och högst
obehagligt sällskap voro de till större delen. Allt bar stämpeln af
förfall och uselhet.

Utan att vara någon handelsstad har dock Panamá på sednare
åren fått en betydligt förökad vigt genom utflyttningarna till Californien,
genom den påbegynda jernvägen, och derigenom att den blifvit
medelpunkten för paketfarten på Amerikas vestkust. Under de sednaste fyra
åren hafva tjugu till tjugufemtusen menniskor årligen passerat
härigenom och Panamáboerne förstå sig i grund på konsten att suga musten
ur de passerandes kassor. En gång i månaden går ångbåt söder ut 
till Lima, Valparaiso och mellanliggande ställen, och två gånger i 
månaden till San Francisco, dit dessutom flera seglande fartyg föra
passagerare. Posterne norr och söder ifrån inträffa här samtidigt.
Jernvägsarbetet var till mer än hälften framskridet, men då det börjats
från Chagressidan, så hade vi ej tillfälle att se något deraf.

Den egentliga handeln är obetydlig. Från Hamburg och Bremen
hitsändas dock stora qvantiteter uselt vin i buteljer med mycket granna
etiketter. Lifsmedel äro förfärligt dyra, dåligt oxkött kostar en
riksdaler marken, och för ett magert får begäres tio piaster. Vatten
erhålles vid ön Taboga, hvarest det fylles från vattenskuta mot en afgift
af två cents per gallon, eller något öfver två skillingar kannan. Taboga 
ligger omkring tjugu mil (3 sv. m.) från staden, och en liten ångbåt
underhåller kommunikationen dem emellan.

Provinsens guvernör hedrade en dag fregatten med ett besök,
åtföljd af vår konsul, Herr Zachrisson, medlem af den ansedda firman
Nelson, Zachrisson et C:o. Hans excellens guvernören var liten till
växten, något sluskigt klädd, mer än tillåtligt smutsig om händerna,
och hade ett högst gement uttryck i sitt ansigte. Det kostade
verkligen på att ge en sådan banditfigur salut vid hans afgång från
fartyget. Konsuln hade den godheten att bjuda samtliga officerare och
civila till sin en half mil utom staden belägna landtegendom, för att der
tillbringa ett par dagar, men den korta tid vi hade att disponera
tillät ej någon af oss att begagna sig af hans artighet.

Under de fem dagar vi uppehöllo oss i Panamá var vinden
temligen ostadig, dock mera från sydost än från något annat håll.
Thermometern var midt på dagen ett par gånger uppe på 30°, och sjönk
om natten knappast under 25°. Den regniga årstiden var just i
inbrytande och den 20 och 21 regnade det starkt.

Den 21 kl. 7 f. m. gingo vi till segels för att vid Perlöarna fylla
vårt vattenförråd. Det var väl ingen ombord som ej med nöje
lemnade Panamá, isynnerhet som inga bref tycktes vara att förvänta,
emedan de, som möjligen varit hit adresserade, redan för längesedan
bordt inträffa. Chefen hade förfrågat sig om lots kunde erhållas till
Perlöarna, men då för lotsning dit begärdes hundra piaster, så beslöt
han att gå utan lots. Straxt före middagen måste vi ankra för stilltje,
men lättade ett par timmar efteråt och fortforo under segel till
midnatten, då vi åter under hällande regn måste ankra. Följande dagen
lättade vi kl. ½3 f. m., och ankrade kl. ½12 öster om S:t Josef,
den vestligaste af Perlöarne, på tretton famnars djup, botten af sand
och skal. Kommendör-kapiten Virgin afgick med sin gigg för att
uppsöka vattenfyllningsstället; han återkom efter ett par timmars
förlopp ombord, efter att hafva funnit ett par dylika. Kl. ½5 gingo vi till

segels och ankrade kl. ¾6 midt för bästa fyllningsstället på tolf
famnars djup, samma botten som förut. Detta ställe är ej svårt att finna:
kommande norr ifrån långs östra sidan af S:t Josef passerar man förbi
en bugt, hvaruti synes en öppen plats, på hvilken står en liten hydda,
man ser nu söderut en tätt invid ön belägen höstackformig klippa,
som är bevuxen med buskar och små träd. Straxt norr om denna var
vår fyllningsplats, men ett par andra finnas i bugten söder om nämnda
klippa. Seglingen mellan Panamá och öarna är mycket lätt; i händelse
af förlägenhet kan man alltid ankra och med båt undersöka farleden.

Hela dagen d. 22 var ytterst mulen, och de två följande dagarne
tycktes Jupiter Pluvius vilja försöka att riktigt genomdränka fregatten.
Regnet nedstörtade utan afbrott i oerhörda floder, och först på
eftermiddagen d. 25 började det klarna upp litet. Vinden var under tiden laber från
vestkanten, omvexlande med stiltje. En fördel medförde dock regnet genom
luftens afsvalkande; d. 25 på morgonen visade thermometern endast 22°.
Under de tre dagar vi ytterligare blefvo qvarliggande hade vi att fägna oss
af vackert väder, men hettan var tryckande och uppgick om dagarne till 30°.

Oaktadt det starka regnet, börjades genast vattenfyllningen ur den
nu till en forssande bäck förvandlade lilla rännilen, som från en liten
brant höjd kastade sig i hafvet. Den hajning, som går vid stranden,
gör det nödigt att hafva båtarna väl förtöjda med ett varpankare eller
en jaglina från fartyget. Om man har en någorlunda lång slänga och
låter den uppbäras af en sax, möter ingen svårighet att fylla kärlen
liggande i båten, om denne ej kan flyta tätt intill stranden. Vattnet
var af förträfflig beskaffenhet och höll sig utmärkt väl, men det torde
vara ovisst om, efter något långvarigare torka, tillräckligt deraf kan utan
allt för mycken tidspillan erhållas. Fullkomlig brist på vatten måste
dock ej uppstå, emedan kreatur hela året igenom gå i bet på ön.

Hamntiden är 2t. 30m., och vattnet stiger vid springtid tolf fot.
Strömmen sätter under floden åt nordvest, under ebben sydvart, med
en till halfannan mils fart i timmen, och vi kunde ej märka någon
skillnad i kantringstid mellan tidvattnet och strömmen. Ehuru något
öppen, kan ankarsättningen anses fullkomligt säker, emedan ihållande
hård blåst nästan aldrig här förekommer. Bottnen håller väl, men är
skarp och skamfilar hamptåg.

Af de öar, som bilda Perl-archipelagen, är blott den största, Isla
del Rey eller San Miguel, bebodd. Det här bedrifna perlfiske skall
fordom varit ganska indrägtigt, och var då regeringens monopolium. Vi
skola uti bilagorna meddela några uppgifter, dem vi lyckats erhålla, om
dess nuvarande afkastning. Öarne äro allesammans skogvuxne, och på
S:t Josef var det på de flesta ställen ingen lätt sak att komma fram genom
snåren. Bästa sättet var att följa någon bäck, då man likväl ej fick


vara nogräknad på att emellanåt spatsera i sjelfva bäcken, hvars stränder
ofta voro så branta och bevuxna af taggiga buskar, att man der
omöjligt kunde taga sig fram. Jättehöga träd vexte här och der, deras
vidlyftiga och lummiga kronor beskuggade de gölar bäckarne bildade,
hvarest det blott fattades några intagande plaskande najader för att
fullända taflan. Solens strålar mägtade ej genomtränga löfhvalfven,
endast någon enda smög sig här och der fram, förgyllde ett eller annat
blad eller spelade på de af rankvexter prydda stammarna. Långa parasitvexter 
hängde från trädtopparna ända ned i marken: man kunde stundom
rycka till sig tio till tolf famnars längd af dem. Tid stranden vexte
kokospalmer, hvars nötter ej länge förblefvo ofredade: alla de som möjligen kunde
åtkommas, blefvo besättningen ett välkommet tillskott till skeppskosten.

Ett stycke norr om vår ankarplats, vid den ofvannämnda lilla hyddan, 
eller rättare skjulet, ledde en hjelplig gångväg inåt ön. Massor
af perlmussleskal lågo här vid stranden. I skjulet voro några
husgeråd af möjligaste tarfliga slag. Ett slags högst obehagliga fästingar
öfverflödade derinne. Gångstigen ledde i början mellan täta snår och
uppföre slippriga backar, men efter en halftimmes vandring kom man
till en Öppen, af vackra skogsdungar omgifven plats, hvarest en liten
hjord af ett tjog kreatur plägade beta. Några af dem frestade genom
sitt välfödda utseende starkt vår aptit, men i våra dagar kan man ej
tillåta sig sådana flibustier-bedrifter som att utan vidare krus knäppa
de kreatur man träffar, när man tycker sig vara i behof af en stek
eller ett par. På sin höjd vågar eller vill någon amerikansk hvalskute-skeppare 
tillåta sig något dylikt. I skogsdungarna kring den öppna
platsen mötte ingen svårighet att promenera omkring, och det lönade
verkligen mödan att för detta ändamål begifva sig dit.

Den yppiga vegetation, hvaraf vi lemnat en flygtig teckning,
upplifvades af ett betydligt antal foglar af flera olika slag. Skogens täthet
försvårade mycket deras fällande, ty dels kunde man ej se dem, der
de sutto skylde af de täta löfmassorna, dels kunde man ofta ej få reda
på dem sedan de blifvit skjutne. Vid stränderna skötos pelikaner,
hägrar och ibisar. Den förstnämnde är en utmärkt ful och klumpig
fogel; det är svårt att säga vid hvilket tillfälle han är fulast, antingen
när han simmar med den långa bepåsade näbben hängande lodrätt
ned mot vattenytan, eller när han flyger och samma kroppsdel tyckes
sträfva att draga honom i backen. Hägrarne voro deremot utmärkt
vackra, och ibisens blekröda näbb och ben till den hvita kroppen
gåfvo honom ett besynnerligt utseende. Af dufvor funnos tre eller
fyra slag, af gröna papegojor ett par. Dessa sednare äro utomordentligt 
seglifvade, och två eller tre, som blifvit anskjutne, lefde flera
veckor ombord. De höllo sig i topparna på de högsta träden, och 
voro ej så lätta att komma åt. Ett slags stor röd papegoja sågs ett
par gånger, men ingen af det slaget blef skjuten. Af mindre foglar
skötos många arter, hvaraf flera prydda med beklädnad af de skönaste
färger. I de nyssnämnda skogsdungarna fladdrade talrikt de täckaste
kolibris. De äro jägaren ett lätt byte, ty man kan komma dem så
nära man behagar; och om man laddar sin bössa med helt svaga
krutskott, tredjedelen af de vanliga, eller till och med något mindre,
och finaste fogeldunst, samt skjuter på ett lagom håll, tio till femton
steg, eller något dylikt, som man genom försök lätt kan utröna, så
kan man påräkna att få de flesta man skjuter på i så oskadadt
tillstånd, att man ej kan skönja hvarest något hagel träffat. Författaren
sköt en dag på detta sätt sex eller åtta stycken, af hvilka ingen blef
det ringaste skadad till utseendet, oaktadt den begagnade bössan var
af ovanligt grof kaliber.

Vilda svin, ej vildsvin, finnas på ön, men de äro svåra att
komma åt; de försök vi gjorde misslyckades ständigt, ehuru en gång
ett par svin visade sig. Har man ej hundar, blir enda möjliga sättet
att få skjuta dem, att lägga sig i försåt på de ställen de pläga besöka.
Får man händelsevis under vandringen i skogen se dem, hinner man
knappast skjuta förrän de redan hunnit gömma sig i snåren.

Mot förväntan gaf hafvet ej våra naturforskare någon serdeles rik
skörd. Upprepade försök med noten utföllo alltid fruktlöst, och
skrapan bragte ej upp några snäckor, oaktadt söndrigs skal af flera arter
i mängd anträffades på stränderna. Ett exemplar af Argonauta Argo
blef dock här fångadt. Åtskilliga små snäckor anträffades väl vid lågt
vatten i de då blottade klippornas skrefvor, men de voro af för
anspråkslöst utseende för att ådraga sig de icke-vetenskaplige
snäcksamlarnes uppmärksamhet. I de på stranden liggande snäckskalen
hade krabbor och kräftor inqvarterat sig, och man såg dem ständigt
löpa af och an, medförande sina bostäder.

Under det en del af besättningen var sysselsatt med vattenfyllning, 
användes en annan till vedhuggning. Af på ön vexande träd
gifva en del godt virke. Den 28 April blef allting klart, och barkass
och slup insattes.

Innan vi nu lemna dessa trakter vilja vi nämna några ord om
seglingen derstädes. Vår segling mellan Callao och Puná gick på
sex dagar, men motsatt väg lära de vanliga resorna vara femton till
tjugu dagar, hvarvid man dock måste taga i betraktande att vinden i
allmänhet är från sydkanten, och således motig, hvarjemte strömmen
gemenligen sätter åt norr. Panamá-viken är fruktad för den myckna
der rådande stiltje. En person, som fem gånger gått mellan Callao
och Panamá, sade sig aldrig tillryggalagt den 250 svenska mil långa 
vägen på mindre än tjuguett dygn, men att resor på sjuttio till åttio
dygn ej voro ovanliga, och att exempel på ännu långvarigare funnos.
Chefen på engelska korvetten Amfitrite sade sig en gång i Panamá-viken 
hafva tillbragt tjugusju dygn i nästan oafbruten stiltje. Eugenie 
var endast femton dagar på väg mellan de båda sistnämnda
platserna, och måste således hafva varit gynnad af lyckan. Man inser
lätt nödvändigheten af att hafva välseglande fartyg för seglingen på
denna kust, och det nästan oafbrutet lugna vädret tillåter begagnandet
af en segelarea, som i våra farvatten skulle vara både onyttig och vådlig.

Den mindre kustfarten kring Payta och Guayaquil bedrifves till
en del med en art fartyg af ganska egen beskaffenhet. De äro helt
enkelt stockflottor, på hvilkas midt är en låg timrad upphöjning, på
hvilken ett litet hus finnes uppfördt till bostad för farkostens
besättning. Medlerste stockarne äro längst, och de ytterste kortast, så
att flottan får en mot ändarna spetsad form. Seglet är trekantigt,
upptill försedt med en rå och nedtill med en bom, samt hissas under
en sax. För att hindra afdriften äro åt de medlersta stockarnes ändar
hål af en eller två fots längd upphuggna, och genom dessa nedstickas
plankor tre eller fyra alnar djupt; de motsvara holländska koffarnes
svärd. Styrningen sker med en åra. De större af dessa farkoster äro
sextio till sjuttio fot långa; med sådana företagas temligen långa resor
långs kusten, och till och med till Galapagos-öarna.

Seglingen från Panamá till San Francisco anses af den i början af
detta arbete nämnde Maury för en af dem, hvars långvarighet minst kan
på förhand beräknas. Orsakerna äro dels ostadiga och labra vindar, dels
den starka ström, som långs kusten sätter åt sydost. Till och med
välseglande fartyg hafva varit nittio dygn på vägen, och den kortaste
resa man kände var fyratiofem dygn. Denna hade blifvit gjord af ett
klipperskepp, som hållit söder om Galapagos-öarna, derstädes i
sydost-passaden hållit vestvart, och skurit linien på 110° V. Att långs
kusten af Mexico slå sig upp, skall vara ganska kinkigt; dertill
fordras god kännedom om kusten, ty man måste om nätterna hålla så
nära land, att man får känning af den då blåsande landbrisen,
hvilken der, som annorstädes, är helt svag och ej förmår sträcka sig långt
till sjöss. För att ej gå händelserna i förväg vilja vi till ankomsten
till San Fransisco uppskjuta andragandet af de skäl, som tala för
vägen söder om Galapagos-öarna, oaktadt den tyckes vara en krokväg.

Då alla de i Panama insamlade underrättelser talade till dess
fördel, beslöt kommendör-kapiten Virgin sig för att försöka den, och
i förbigående göra ett besök på de för sin märkvärdiga natur så
beryktade Galapagos-öarna, hvarest betydliga tillägg till redan gjorda
naturaliesamlingar voro att förvänta.

*




VIII.

Segling till Galapagos-öarne, uppehåll derstädes, och segling
till Honolulu.

1852. April 28 — Juni 22.

Klockan 10 om aftonen d. 28 April lemnade Eugenie sin
ensliga plats vid San Jose. Följande dagen frampå förmiddagen 
ficks landet kring Punta Puercos i sigte, och med en liten god
bris från nordostkanten och skönt väder aflägsnade vi oss hastigt från
landet, som snart sjönk under horizonten. Den 30 kom vinden från
nordvest, och från och med d. 1 till och med d. 3 kastades
Eugenie omkring i stiltje och vindkarringar från sydvest, under det
himmelen tycktes ämna öfver henne utgjuta hela sitt vattenförråd.
Åska hördes ock hvarje dag. Den 4 var vacker, men följande fyra
dagar blefvo ett upprepande af de tre föregående, dock i något
mildare form, och till slut stadgade sig vinden på syd med någorlunda
bris. Under dessa åtta dagar, d. 1—8 Maj, satte strömmen fregatten 
ej mindre än 157 mil (omkring 27 sv. m.) rätt åt öster.
Hafsvattnets temperatur var derunder oafbrutet omkring 27°, och
strömmens gränser 5° och 1° 30' nordlig latitud.

Den 9, då vi nalkades eqvatorn, kommo vi ändtligen ur denna
starka motström, och i solnedgången syntes de ostliga af 
Galapagos-öarneAf Galapago, som betyder landsköldpadda: accentueras Galāpāgos. De inånga
förekommande andra stafningssätt, såsom Gallopagos, Galipagos m. fl. äro
oriktiga. skymta fram genom den något disiga luften. På morgonen
råkade vi en amerikansk hvalfångare, som sände en båt ombord till
oss. I båten var en af besättningen som led af en bröståkomma och
för hvilken läkares råd begärdes. Fartyget hade haft otur och ej på 
några månader fått någon hval. Hela följande dagen voro Chatham- och 
Indefatigable-öarne i sigte, men laber och motig vind hindrade
oss att hinna vår bestämmelse, den förre af dessa, och vi måste vid
mörkrets inbrott lägga oss under små segel för att afvakta morgonen.
Följande morgon d. 11 befanno vi oss helt nära östra udden af
Chatham-ön, men stiltje hindrade oss ett par timmar att komma ur
fläcken. Litet fram på förmiddagen uppsprang en svag bris, med
hvilken vi höllo in åt ankarplatsen i Stephens Bay, på öns norra sida.
Strax öster om denna bugt är en hög udde, på hvilken en smal, spetsig 
klippspets sticker upp liksom ett finger, hvaraf ock udden fått sitt
namn Finger-Point. Öfverst på spetsen af den lilla klippan vexte en
stor cactus. För att vinna tid afsändes i förväg en båt medförande
doktor Kinberg och magister Andersson. Fregatten hann först kl.
¾1 e. m. sin ankarplats i mynningen af bugten, hvarest hon ankrade
på tio famnars djup, och botten af sand och snäckskal. Den högst
märkvärdiga 520 fot höga Kicker Rock pejlades härifrån i V. t. S.
Af den starka ström, som af Fitz Roy uppgifves här sätta åt nordost, 
hade vi ej den ringaste känning.

Kicker Rock.

Ön erbjuder en ganska besynnerlig utsigt. Den består af tre höjder, 
eller rättare grupper af höjder, af hvilka den midt på ön belägna 
är något lägre än de andra, som nå en höjd af 1,600 fotAlla höjd-uppgifter för Galapagos-öarne äro hemtade ur: Voyages of the
Adventure and Beagle, appendix 301—3.. Deras
konturer äro flacka och obestämda, och på det lägre landet mellan
dem ses en mängd små vulkankratrar uppsticka. Det hela har ett
högst ödsligt utseende, endast en och annan liten fläck här och der
erbjuder någon skymt af grönska. Ned vid stranden syntes ett litet
hus, vid hvilket ett par karlar bärande en stång med en liten flagg
voro i rörelse.

Så snart fregatten ankrat, skyndade alla, hvilka ej qvarhöllos
ombord af tjenstgöring, i land. Den på stranden beständigt gående
bränningen gör landningen obeqväm, ehuru den väl vid de flesta
tillfällen utan fara kan verkställas, om man dertill väljer en sandstrand.
Dylika anträffas öfverallt mellan de utspringande klippuddarne. Vi
styrde på det lilla huset, och när vi kommit nära stranden vinkade
en af de dervarande karlarne med sin flagg för att utvisa landningsstället. 
Följande hans ledning styrde vi in mellan några låga, svarta
klippremsor, och befunno oss snart i en liten vik, som erbjöd en god
båthamn, och hvarest man i all beqvämlighet kunde landa. Vi
emottogos ofantligt vänligt af de två karlarna, som tycktes vara mycket
trakterade af vårt besök. Deras antal ökades snart med en tredje,
samt en pojke, som kom från det inre af ön, ridande på en boricka.

Stranden vid landningstället består dels af sand, dels af
lavaklippor, på hvilka en mängd brandgula krabbor kilade af och an.
Huset var ett litet trähus af den sort som från Sverige utskeppats till
Californien: bredvid det var ett skjul, hvarunder en gammal hvalbåt
låg upplagd. Rundt omkring låg en stor mängd sköldpaddskal, dels
gamla, dels efter nyligen dödade paddor, och kring dem svärmade
otaliga flugor. Några qvistiga, besynnerliga buskar och små träd
vexte i närheten, och ofantliga cactusar visade sina hotande taggar.
Talrika småfåglar hoppade i buskarna, och voro så litet skygga att
man stundom kunde slå ihjäl dem med ett spö. På kort afstånd från
byggnaden var en täckt inhägnad, i hvilken ett stort antal af de
beryktade sköldpaddorna, af hvilka ögruppen fått sitt namn, förvarades.
Karlarne, som bebodde huset, voro från Ecuador, och hela folknummern på
ön uppgick till fyra karlar, en qvinna och en gosse. De vistades här
nere vid stranden endast då något fartyg besökte ön, annars hade de
sin vanliga bostad i det inre, emedan vid stranden ej finnes någon
tillgång på dricksvatten. Vi ledde samtalet på Breones och hans
bedrifterDe i föregående kapitel berättade., och fingo nu full bekräftelse på de ogerningar denne bof
och hans följe härstädes begått. Den ene af karlarne var den 
omtalade qvinnans man. När han fick höra att vi varit behjelpliga vid
missdådarnes gripande och att de redan blifvit afrättade, utbröt
mannen i de vildaste glädjebetygelser. Han skrattade och skrek, kastade
sin hatt i vädret och gjorde de besattaste krumsprång, yttrande sin
fägnad öfver att hans fiender fått sin lön, och lofvade att till morgondagen 
skicka efter hustrun, på det att hon personligen skulle få tacka
sina hämnare.

Medan herr Johansson i närheten af huset gjorde magnetiska
observationer, ströfvade vi andra omkring i trakten, men markens
oerhörda oländighet gjorde det svårt att komma ur fläcken. Den ena
lilla insjunkna kratern bredvid den andra bildade de möjligt
knaggligaste kullar och gropar, och lavans skarphet kom hvar och en att
med bedröfvelse tänka på sina skodon, en dyrbar vara på långresor.
Bland de skrofliga stenarna vexte täta massor af jättelika Cactusbuskar, 
hvars qvarterslånga taggar manade vandraren att hålla sig på
aktningsfullt afstånd. I bottnen på en del af kratrarne voro gölar af
ytterligt salt vatten, i andra en obehagligt stinkande dy. På
småfoglar var ingen brist, och de voro, som nämndt är, föga skygga.
En roffågel sågs äfven, och vid stranden svärmade sulor, måsar,
pelikaner och tropikfoglar. Ofantliga ödlor af gement utseende kröpo på
de svarta lavahällarna, och det hela hade verkligen en något
antediluviansk anstrykning.

Om aftonen återvände vi ombord nästan samtidigt med doktor
Kinberg och hans sällskap, hvilka, utom en mängd foglar och ödlor,
medbragte några skälar, hvilka talrikt träffas på ön. De krypa ofta
upp i skogen ett stycke från stranden; bäst man går öfverraskas man
af deras grymtande, och ser en besynnerlig figur grinande och visande
en ganska aktningsbjudande tandrad. Oaktadt sitt bistra utseende äro
de dock föga farliga, emedan deras rörelser på landbacken äro mycket
långsamma: men få de tag med tänderna, så bita de förfärligt.
Framfötterne sitta vida längre bakåt än på de i Sverige befintlige skälarter,
så att de kunna resa hufvudet mycket högre i vädret än desse, de
största af dem säkert till en höjd af två alnar.

Följande morgonen förnyades besöket på ön, och på dess innevånares 
begäran, medföljde två af fregattens timmermän för att reparera
deras hvalbåt, som var i något skralt tillstånd. När båten nalkades
ön, kom en stor skäl simmande bredvid den, och följde den ett långt
stycke, emellanåt dykande under den med lika qvickhet i rörelserna
som någon fisk. Frampå dagen kom den omtalade frun ned från sitt
hemvist i det inre af ön; hon färdades på en boricka, hade snyggat upp
sig på bästa vis och dervid, efter hvad man kunde tycka, med serdeles
omsorg ordnat ett par de allrakokettaste små lockar vid tinningarna. 
Hennes yttre var också ingalunda ofördelaktigt, ehuru hon ej kunde
göra anspråk på skönhet. Hon berättade omständligt hela förloppet af
mordet på general Mesena. Hon hade med sin man och en annan
af härvarande karlar gått ned till stranden när fartyget syntes;
hvalfångare komma ofta hijt för att köpa sköldpaddor, och innevånarne äro
alltid på utkik efter dem. Fartyget hann ej ankarplatsen förr än i
skymningen, och de nämnda tre personerna hade derföre öfver natten
stadnat qvar i det lilla  huset, som beboddes af generalen och fyra
soldater.  I sin bästa sömn väcktes allesammans af ett par bösspipors
instickande genom fönstren och befallning att stiga upp och tända
ljus, hvilket de genast gjorde, och funno huset omringadt af bofvarne,
som voro väl beväpnade och medförde lykta. Generalen tvangs
genom hotelser att uppgifva hvarest han hade sina penningar förvarade, 
och röfrarne bemägtigade sig alltsammans, som skall hafva uppgått 
till ett par tusen piaster. När det blifvit ljust fördes generalen,
de fyra soldaterna och hon sjelf ombord, medan hennes man och den
andra fiskaren lemnades bundne i huset. Tilldragelserna ombord
berättade hon på samma sätt som förut blifvit uppgifvet af tunnbindaren 
på George Howland, och förtäljde med mycken naivetet sina
egna missöden. För att betyga oss sin erkänsla för den tjenst vi
gjort henne med att bidraga till röfrarnes gripande, utdelade hon
bland oss en hop snäckor hon medfört, och kunde ej förmås att
derföre emottaga betalning, hvarföre vi i stället gjorde henne några
små skänker. Olyckligtvis fingo vi ej tillfälle att gifva henne hvad
hon sade sig mest behöfva, synålar och tråd.

Till middag för det i land varande sällskapet anrättades en
sköldpadda. Slagtandet förrättades af en af öns innevånare och tillgick på
ett högst grymt sätt. Paddan lades på rygg och underpallades på
sidorna för att ligga stadigt, hvarpå bukskölden med en yxa losshöggs
och borttogs, under hvilken temligen långsamma operation paddan
sparkade på det ohyggligaste sätt. Köttet stektes i den olja, som
erhålles ur djurets fett, och var ganska smakligt, ehuru vi ej kunna
sätta det så högt på den gastronomiska skalan, som åtskilliga af våra
föregångare gjort. Äfven anrättades ett antal af de röda och brandgula 
krabbor, hvaraf stranden hvimlar. De äro ganska skygga och
qvicka, så att man endast med svårighet kan taga dem lefvande, men
genom att slå dem med en käpp går det lätt att samla ett betydligt
antal af dem. De äro förträffliga till smaken, så att vår middag blef,
med tillhjelp af från fregatten medtaget bröd och vin, helt lucullisk
emot hvad vi nu en tid varit vane vid. Paddorna godkändes, och vi
tillhandlade oss ett tjog af dem till förbrukning ombord.



Landpadda.

Dessa djur äro verkligen högst märkvärdiga. De träffas ännu,
oaktadt det oerhörda antal, som hvarje år fångas, i stor mängd på
alla de större af Galapagos-öarne, men det påstås att de skola vara
något olika till utseende på olika öar. Man må dock ej tro att man
blott behöfver sätta foten i land för att genast få se några af dem:
de hålla sig i allmänhet helst i de inre, högre delarne af öarne,
hvarest finnes tillgång på vatten, som der genom kondensering af de kring
höjderna vanligen hängande moln bildas, ehuru i så små qvantiteter
att inga bäckar eller rännilar deraf kunna uppkomma, från hvilket
förhållande endast Charles-ön och ett ställe på Chatham-ön göra undantag. 
De som vistas i de lägre och torrare delarne tåga emellanåt
uppåt höjderna för att dricka, och hafva genom dessa färder upptrampat 
ordentliga stigar, som betydligt underlätta den annars för menniskan 
högst mödosamma vandringen till det inre af öarne och uppåt
höjderna. Åfven om paddor finnas i mängd, blir deras förande ned
till stranden alltid en ganska besvärlig operation, i synnerhet för de
förre, hvilkas tyngd öfverstiger en mans krafter. Det uppgifves, att
tvåhundrade marker kött erhållits af en enda padda, som lefvande
varit så tung att det behöfts sex karlar att bära henne. De flesta
äro på långt när ej så stora, utan omkring en aln långa. De kunna
ombord lefva flera månader utan föda, och magra ej ens derunder.
Hvalfångare förse sig med dem i stort antal, och nedsalta till och
med betydliga qvantiteterDarwin har under sitt långvariga vistande på öarne noga studerat dessa
djurs vanor. Se Voyages of the Adventure and Beagle, III, 462..

Chefen hade ämnat afsegla om qvällen, men stiltje qvarhöll oss
till kl. 2 förmiddagen d. 13, då vi lättade för att gå till Charles-ön.
Vi kryssade hela dagen mot en laber sydsydvestlig vind, och hade hela
tiden flera af öarne i sigte, men luften var för disig för att tillåta
deras konturer att tydligt skönjas. Den 14 tillbragtes på samma sätt,
och strömmen åt nord var ganska märkbar. Charles-ön var i sigte
från tidigt på morgonen, och kl. 5 e. m. ankrade fregatten på
Blackbeach Road på tjugutvå famnars djup, med botten af lera och grof
sand. Högsta kullen på ön pejlades härifrån i ost, och den genom
sitt namn tillräckligt beskrifna Sadel-udden (Saddle Point) i S. ½ V.
Chefen afgick genast med sin gigg för att undersöka landningsstället,
som befanns vara temligen beqvämt, oaktadt litet bränning på stranden. 
Ett skjul och ett hus stodo der bredvid, och en karl anträffades,
som befanns vara en för några dagar sedan på egen begäran af en
amerikansk hvalfångare qvarlemnad matrosKarlen fick på derom gjord anhållan medfölja fregatten till Honolulu.. Denne visade oss en
skrifvelse från guvernören öfver öarne, hvaruti han tillkännagaf sin
afresa från ön med ett peruvianskt hvalskepp. Han och en gosse
hade efter Breones och hans sällskaps rymning varit de enda på ön
qvarlemnade innevånare, utom kapitenen på George Howland och hans
matroser, hvilka med olika fartyg begifvit sig derifrån. Skrifvelsen
slutade med begäran att på ön qvarlemnad egendom skulle lemnas
fredad och att besökande fartyg ville anteckna sina namn och tiden
för besöket. Det var nu för sent på aftonen för att företaga några
utflygter, men hvar och en gjorde sig i ordning för att följande
morgon i god tid kunna begifva sig åstad.

Vid dagens inbrott var också hvar och en rustad, som ej af
tjensten qvarhölls ombord. Bränningen går temligen stark på stranden,
men ej så att båtarne vid landningen löpa någon fara, utan hela
olägenheten är att man gerna blir litet våt om benen, när man skall från
dem hoppa i land. Stranden består af till fin sand söndermalen lava,
hvars mörka färg gifvit stället sitt namn. Sandstranden utsträcker sig
blott ett litet stycke, och begränsas af svarta, skrofliga lavahällar,
beväxte med samma slags buskar och cactusar som de på Chatham-ön 
befintlige. Herr Johansson stadnade vid stranden, för att i skydd af
det der befintliga skjulet göra magnetiska observationer, medan alla
de andra begåfvo sig inåt ön. Utom de vanliga lockelserna för
fregattens jägare, fanns här en annan af mera ovanlig natur. Chefen hade
af krigsministern i Ecuador, general Villamil, erhållit löfte att här
bekomma ett par oxar, men då nu alla menniskor farit sin väg från ön,
fanns ingen annan utväg till deras erhållande än att skjuta dem.

Från stranden leder en stig långs en med cactusbuskar och
höga örter bevext dalgång till en öppen och något odlad plats, hvarest
en del af den numera öfvergifna koloniens byggnader äro uppförda;
afståndet är omkring en fjerdingsväg. Denna koloni anlades 1832 och
erhöll efter general Flores namnet Floriana, som blifvit utsträckt till
hela ön. Den ofvannämde Villamil var dess första guvernör, och den
blomstrade i början temligen upp, så att den ett par år derefter
räknade omkring trehundra innevånare, dels för. politiska och andra brott
deporterade, dels frivilligt dit flyttade personer. Detta gynnande
resultat blef dock ej långvarigt, ty mot slutet af 1830-talet gjorde en
del af förbrytarne uppror, dödade Villamils efterträdare, och sedan hela
den bättre delen af befolkningen återflyttat till fasta landet, har
kolonien alldeles förfallit. Vi skola längre fram få se att en dylik borde
här kunna blomstra, om dess befolkning bestod af idogt folk.

Kring husen, som voro af den tarfligaste beskaffenhet och i högst
förfallet tillstånd, voro ett par små inhägnade täppor, hvari pumpor
voro planterade och nu stodo i blomning. En källa med god
vattentillgång finnes här, och en ledning af blyrör ned till stranden skulle
lätt kunna åstadkommas. Vattnet är rensmakande, men var obehagligt
ljumt; bassinen skuggades af ett präktigt fikonträd, och talrika småfåglar
hoppade och qvittrade deromkring. De voro här något litet skyggare
än på Chatham-ön, det vill säga man kunde ej slå ihjäl dem med
laddstaken. Att döma efter den frodiga gräsvexten, måste den lilla
afsatts, hvarpå husen och planteringarne äro belägna, hafva en
mycket fruktbar jordmån, och man har derifrån en ej obehaglig, fast något
ödslig utsigt öfver en del af öns vestra sluttning. At öster reser sig
det klockformiga Sadelberget (Saddle Hill) till en höjd af 1800 fot
öfver hafvet. Dess topp är ofta insvept i moln, hvars fuktighet
underhåller en frodig vextlighet på bergets sluttningar.

Lemnande Sadelberget till höger, fortsätter gångstigen uppföre en
sakta sluttning, hvars skarpa och torra mark är glest bevext med
buskar och örter. Då man vandrat ungefär en fjerdingsväg och
nalkas bergets fot, blir vextligheten frodigare, och helt oförmodadt
befinner man sig på bergets östra eller sydöstra sluttning, hvarest man
öfver en häck, ur hvilken höga, trädlika aloestänglar uppspira, och
emellan frodiga orange- och limonträd blickar ut öfver en af två
klockformiga berg omgifven, åt söder öppen vidsträckt dal, i hvilken
frodiga gröna fält omvexla med lummiga skogsdungar. Öfvergången
från torrheten och ofruktbarheten på Sadelbergets nordvestra sluttning
till den lifliga och saftiga grönskan på dess sydöstra, är lika tvär,
som då man i en stad, kommande från en ruskig gränd, genom att
vika om hörnet utkommer på en vacker gata. Ett halft dussin hyddor
voro här uppförde i ett läge, som med skäl kan kallas högst
intagande.

Författaren och en kamrat råkade häruppe chefen, som, beledsagad 
af den amerikanske matrosen, begifvit sig i förväg för att se efter
hvar kreaturshjordarne kunde anträffas, men ej lyckats varseblifva
några, ehuru han hört deras bölande. Sedan vi erhållit underrättelse
om at hvilket håll de hörts, begåfvo vi oss ned i dalen för att
försöka vår lycka. Det höga och våta gräset gjorde vandringen
stundom litet besvärlig, isynnerhet som det dolde lösa lavastycken, på
hvilka man ofta snafvade. Nedkomne i en skogsdunge förmärkte vi
färska bevis på boskapens vistande i närheten, och sedan vi gått öfver
en liten halft uttorkad rännil och en stund varsamt krupit genom ett
vidlyftigt busksnår, sågo vi nära ett lummigt mimosaträd den rödbruna
ryggen af en väldig oxe sticka upp bland buskarne. Afståndet var
nog långt för våra dubbelbössor, hvarföre vi med all försigtighet kröpo
bakom snåren för att komma litet närmare. Oxen var då emellanåt
bortskymd; helt oförmodadt fingo vi höra en liten hund, som följt oss
gifva skall, och det derpå följande brakandet i buskarne tillkännagaf
att den påräknade steken gått vår näsa förbi. Vi rådslogo just om
hvad som borde företagas då hunden ånyo hördes skälla, och några
ögonblick derefter kom en hjord af omkring tjugu eller tjugufem vackra
kreatur i fullt språng emot oss, men skyggade vid vår åsyn och
svängde af innan den kom i godt skotthåll. Vi sköto dock genom
buskarna efter en ko, men utan märkbar verkan, och fortsatte derpå
vår väg längre framåt dalen. Snart kommo vi till en förfallen hydda
och fingo  på litet afstånd i en skogsbacke se ett halfvuxet ungnöt,
som tycktes vara mindre skyggt än dem vi förut träffat. Vi närmade
oss skyndsamt, men just som vi båda skulle lägga an, märkte vi att
djuret var tjudradt, och straxt bredvid anträffades fem kalfvar i en
folla. Då den sista af öns innebyggare för en månad sedan begifvit
sig bort, så kan man tänka sig i hvilket tillstånd af utsvultenhet dessa
arma kräk skulle befinna sig. Den tjudrade stuten hade gnagit allt
hvad han nått åt, men var nu insnärjd i linan och nådde ej många
alnar omkring; vi redde ut linan och flyttade honom så att han kunde
komma åt litet gräs. Kalfvarna i follan hade nästan intet att äta,
men god tillgång på vatten, som ymnigt sipprade ned från ett brant
sandstensberg. Vi beslöto att följande dagen hemta hela sällskapet
ombord, med undantag af en, som utsågs till omedelbart begagnande
och affärdades medelst en kula för pannan. Kroppen styckades, och
vi medtogo så mycket vi förmådde bära, för att dermed traktera våra
kamrater.

Fordom hade guvernören här sin bostad, och en angenämare plats
derför kunde han knappast hafva valt. Utmärkt bördig jord finnes i
tillräcklig mängd för att föda en talrik befolkning, ypperliga
betesmarker ligga mellan bergen, och på kallt, rent vatten är god tillgång.
Ur sandstensblock hafva tillförene här boende nybyggare utholkat
vattenkar och ugnar; stenen är så lös, att ingen särdeles svårighet
kunnat möta dervid. Hela lägenheten var så täck, att man smått
kände sig frestad att här nedslå sina bopålar och lefva i obemärkt ro.

Det led nu på eftermiddagen, så att vi måste tänka på återvägen, 
och begåfvo oss efter en liten stunds hvila åstad med våra
köttstycken på ryggen, vida mer liknande flibustierer än Kongl. Maj:ts
officerare. Under vägen gjordes ett ytterligare försök att komma
en ensam betande oxe i skotthåll, men han tog till benen och
försvann i skogen långt innan vi kunde nå honom. Vandringen upp ur
dalen med våra bördor på ryggen blef något tröttsam i trettio
graders värme, men perspektivet af kalfstek höll modet uppe. I
grannskapet af de ofvannämnde på Sadelbergets sluttning belägna husen sågs
en karl af besynnerligt utseende komma fram ur skogen; han befanns
vara en af magister Andersons medhjelpare, som hittat på ett af
delikata limoner dignande träd, och, för att kunna ombord medföra
tillräckligt af dess frukt, tagit af sig benkläderna, dem han, efter att
hafva tillbundit deras nedre öppning, fyllt med limoner, och sedan
satt gränsle öfver sin nacke, i den säkra beräkning att ej möta några
fruntimmer, hvilka kunnat finna sig och anständigheten förnärmade
genom hans sansculottism. Vid den närmast stranden belägna bebyggda
platsen råkade vi flera af kamraterna, hvarpå eld uppgjordes och en
del af kalfven på fältvis anrättades, sällskapet i allmänhet till mycken
gamman. Efter slutad måltid begåfvo vi oss till landningsstället,
hvarest det återstående af dagen tillbragtes med att skjuta småfogel,
pinguiner och dylikt.

Följande morgon, d. 16, afgick ånyo ett antal jägare för att
försöka fälla en oxe; några man under befäl af en konstapel medsändes 
för transporterandet af bytet, och några underofficerare medföljde
för sitt nöje skull. Det hade regnat under natten, och frampå
morgonen, sedan vi aftågat, kommo ytterligare några skurar, så att det
höga gräset var ytterst vått och man vid vandringen i skogen 
oupphörligt genomdränktes af det från träden, när dessa skakades,
nedfallande vattnet. Ned från den förutnämnda gräsrika dalen, fingo vi
straxt se en oxe, som betade på en öppen plats på en bergsluttning.
Vi skyndade genom ett kärr till foten af berget, men komne ett stycke
upp genom skogen, som skiljde oss från betesplatsen, hörde vi ett
skott från en af kamraterna, som kommit litet i förväg, och snart
mötte oss med den underrättelsen att han skjutit bom. Efter en stunds
förlopp fingo vi se en hel hjord skymta mellan träden på andra sidan
dalen, ej långt från den folla der kalfvarne voro instängde. Vi
qvarlemnade der konstapeln och hans folk, med befallning att följa efter
när de hörde skott, och begåfvo oss in i skogen, der vi snart stötte
på kreaturen, af hvilka dock blott ett par syntes genom de täta
buskarna. Men lyckan var oss ej bevågen: ett par skott hade blifvit
fuktiga och brunno ej af, och de andra gingo bom. Vi väntade en
stund till dess konstapeln med sitt folk hunnit anlända, och begåfvo
oss efter boskapen, af hvilken vi väl ett par gånger sågo en skymt,
men snart tappade spåret. Vi fortsatte dock sökandet ett par timmar,
men kommo in i vidlyftiga och högst oländiga kärr, hvarest änder
funnos talrikt, men voro svåra att skjuta i anseende till buskarnes
täthet. Ingen af oss hade varit at denna trakt af ön, och man
började att fundera på att kunna hitta tillbaka igen, en ej så lätt sak,
emedan vi gjort många krokar och träden skymde de höjder vi
påräknatsom vägmärken.Efter ett par timmars vandring i den 
ohyggligast oländiga mark, anlände vi fram till follan, men vid framkomsten
saknades konstapeln. Vi sköto några skott för att vägleda honom
dit, och då vägen derifrån ned till landningsstället ej var kinkig att
hitta, begåfvo vi oss allesammans utaf, medförande de förutnämnda
kalfvarna. Två permitterade styrmän saknades äfven, men hade
redan tidigt skiljt sig från hufvudstyrkan för att promenera på egen hand.
Kl. 2 e. m. kommo vi ombord med sönderrifna kläder och utslitna
skor samt uppgifne af trötthet.

Emedlertid förflöt dagen utan att någon af de tre saknade visade
sig, förr än just i skymningen, då den ena af styrmännen sågs på
stranden och blef hemtad ombord. Han berättade att hans kamrat
hade tröttnat upp och beslutat att öfver natten hvila i skogen för att
följande morgon fortsätta sin väg ombord, och att han hade reda på
hållet hvartåt han skulle gå, så att ingen fara var å färde. För att
söka reda på konstapeln anordnades till följande dagen en afdelning
manskap, under befäl af en officer, och försedd med signalhorn och
pistoler.

Tidigt på morgonen d. 18 anlände den saknade styrmannen, och
emot middagstiden konstapeln. Den sednare befann sig i ett 
verkligen bedröfligt tillstånd, genomblött, sönderrifven och så uttröttad att
han knappt kunde röra sig. Han hade af trötthet blifvit efter oss,
och satt sig att hvila i tanke att hinna oss vid follan, men hade
kommit vilse i skogen, och slutligen genom att klättra upp på en höjd
fått reda på hållet, åt hvilket han skulle gå. Båda hade i skogen
mött vilda svin och getter. På eftermiddagen återkom den utsända
afdelningen, och kl. 6 gingo vi till segels.

Charles-ön har åtskilliga gånger varit ett tillhåll för äfventyrare,
vanligen rymmare från hvalskepp, som länge i mängd besökt dessa
hamnar, i det dubbla ändamålet att erhålla förfriskningar och fånga
spermaceti-hvalar, hvarom vi snart skola vidare nämna. Befälhafvare
och manskap på dessa hafva brukat lägga sina bref i en på ett visst
ställe på Charles-ön uppställd låda, och hemgående fartygs kapitener
hafva sällan försummat att medtaga der funna bref, för att från
den engelska eller amerikanska hamn, dit de gingo, afsända dem
enligt adress. Viken, der lådan plägar finnas, har deraf fått namnet
Post Office Bay. Under kriget mellan England och Förenade Staterna
1812—14, visste Commodore Porter, chef på amerikanska fregatten
Essex, att vända detta bruk sig till godo, och lyckades, genom på
denna väg erhållna upplysningar och qvarlemnade försåtliga
varningar till sednare ditkommande fartyg, att bemägtiga sig nästan alla
engelska hvalfångare i denna del af Stilla Hafvet. Porter omtalarSe Porter's Journal (Philadelphia 1815), I, 141 och följande. en
Irländare, som kort förut slagit sig ned på ön, och hvars historia är
nog märklig för att här förtjena ett rum. Han hade på egen begäran 
blifvit landsatt från ett engelskt fartyg, och byggt sig en liten
hydda, kring hvilken han odlade potates och pumpor, hvars ymniga
afkastning han afyttrade åt besökande fartyg mot romm eller penningar. 
På detta sätt lefde han några år i fullkomlig ensamhet, utan
annan förströelse, än att emellanåt supa sig full. Men sedan han en
gång lyckats tillbyta sig ett gammalt gevär och litet ammunition,
flög äregirighetens demon in i honom, och han beslöt att både göra
sig till herrskare öfver ön och skaffa sig undersåter. Den första
menniska, han efter detta besluts fattande råkade på egen hand, var en
neger, som vaktade en båt tillhörande ett vid ön liggande fartyg.
PaddyEtt allmänt brukadt namn på Irländare, egentligen en förvridning af Patrick. tvang med spändt gevär negern att följa sig inåt ön, med
förklaring att han nu vore Paddys slaf; men då negern en gång märkte
sin nya husbonde ej vara rätt på sin vakt, sprang han på honom,
kastade honom till marken, band hans händer och släpade honom
till stranden. Vid ön befann sig ett engelskt fartyg, hvars kapiten 
dömde Paddy till prygel och hvars besättning sedan fråntog honom
de penningar han samlat, förstörde hans hydda och planteringar, och
lemnade honom med handklofvar på. Paddy lyckades dock blifva
dem qvitt medelst en gammal fil, hvars skaft han slog in i ett träd,
och beslöt att på ett eller annat sätt hämnas. Han fortsatte att sälja
grönsaker åt ankommande fartyg, men narrade under tiden en och annan
af deras besättningar att rymma, och lyckades att göra sig åtlydd af
dessa sina undersåter. Slutligen bemägtigade han sig en båt och begaf sig
med sina fyra kamrater till Guayaquil, dit han anlände ensam, efter
att, som det troddes, under vägen mördat de andra, då han såg att
vattenförrådet ej skulle räcka fram. Han begaf sig vidare till Payta,
hvarest han förälskade sig i en mulattska, som besvarade hans böjelse;
men när han med sin drottning skulle återvända till sin ö, blef han
häktad. Hans sednare öden äro obekanta, men slägtet är ännu ej
utdödt på Polynesiens ögrupper, hvarest ej få individer äro bosatte,
hvilkas öden och egenskaper hafva mycket tycke af Paddys.

Vi lemnade, som nämndt är, Floriana d. 17 på aftonen. Under
natten var det nästan stillt, men på morgonen friskade det från
sydost, och i dagningen befunno vi oss midt i hufvudgruppen. Bakom
oss låg Floriana, till venster den stora Albemarle-ön, hvars Sydvestra
ända når en höjd af 4,800 fot, till höger Indefatigable- och
Barrington-öarne, och rätt förut Duncan- och James-öarne. Flera små klippor
sågos uppsticka sina svarta branta sidor öfver hafvets yta. Vinden
friskade fortfarande: vi passerade tätt öster om den kala och ödsliga
Duncan-ön, och drejade derefter bi för att afsända ena låringsbåten
med doktor Kinberg och magister Anderson till Indefatigable-ön,
hvarifrån de skulle med båten följande dagen segla öfver till
Albemarle-ön och vidare till James-ön. En understyrman medföljde för att hafva
befälet i båten. Vi passerade vidare nära intill den äfvenledes kala
Jervis-ön, och ankrade kl. 1 e. m. i James Bay på femton famnars
djup, med botten af grof sand och skal, men flyttade oss sedan längre
inåt viken på tolf famnar, samma botten. Det sockertoppsformiga
berget på öns vestra udde pejlades härifrån i syd, och den lilla
Albany-ön i motsatt streck.

Så snart fregatten ankrat, afgick båt i land med manskap för
att hugga bränsle. Chefen begaf sig åstad för att söka ett af
Engelsmannen Colnett uppgifvet ställe, hvarest vatten skulle kunna erhållas,
men återvände utan att hafva funnit något dylikt. Flera sjöfarande
hafva blifvit narrade af denna uppgiftPorter's Journal, I, 233—4..  Magnetiska instrumenterna
togos i land och observationer anställdes, som dock sannolikt blifva af
intet värde i anseende till den störande verkan af lavamassorna.

James-ön är 1,750 fot hög och till en del skogvuxen. Stranden vid
James Bay består dels af sand, dels af en stelnad lavaström, som brant
stupar i hafvet från ett par famnars höjd. Den sträcker sig långt
från det inre af ön, håller säkert nära en svensk mil i längd och
1,000 till 1,500 alnar i bredd, och dess yta är ännu ej det ringaste
söndervittrad, utan liknar en svart sjö, hvars af en häftig blåst
upprifna vågor i ett ögonblick stelnat. Endast någon enda cactus hade
lyckats slå rot i skrefvorna. Ytans skarphet gjorde vandringen derpå
högst obehaglig, de starkaste skosulor skulle der på ett par timmar
blifvit genomslitna. Straxt sydvest derom var en liten infallen krater
af sandsten, af det slag hvarom Darwin talarVoyages of the Adventure and Beagle, III, 453.. Stenen låg i de
vackraste och regelbundnaste lager, och var mycket lös. Ett stycke
derifrån stodo två sockertoppsformiga kullar af rödbrun lava af en högst
egen sammansättning: den ser ut som den varit i stänger af en
blyertspennas tjocklek, som blifvit brutna i små bitar och hoplimmade
utan någon slags ordning. Magnetiska observationerna gjordes första
dagen i närheten af den nämnde sandstenskratern, men följande dagen
på andra sidan om lavaströmmen, hvarest en lång sandstrand erbjöd
en bättre landningsplats. Bränningen går öfverallt temligen stark,
utan att dock i allmänhet vara farlig. Vi voro dock första qvällen
vid ombordfarten nära att få alla våra instrumenter förstörda genom
ett par höga sjöar, som kommo inrullande just som vi skulle sätta af
från land, och fyllde båten upp under tofterna. Lyckligtvis voro
lådorna så täta, att endast högst obetydligt vatten trängde sig in i
dem, hvarigenom instrumenterna sluppo undan utan allvarsammare
skada.                                                               

Äfven för den som redan besökt de två öar, vi nyligen lemnat,
erbjuder James-ön en besynnerlig anblick, ty de andras egenheter
framträda här i en vida skarpare form. Likasom der, svärma skaror af
rödgula krabbor på de mörka lava-hällarne, på hvilka pelikaner och
penguiner sitta i långa rader, under det att sulan sväfvar öfver vattnen och
pilsnabbt störtar ned på sitt rof. Medan hon uppifrån oroar fiskslägtet, 
anfalles det nedifrån af skälen, hvilken med otrolig snabbhet
förföljer stimmen, som ses hoppa högt ur vattnet för att undgå sin
förföljare: men denne hoppar lika qvickt och hugger ibland sitt rof i
luftenFörfattaren, har vid James-ön en lång stund betraktat en sådan jagt.. Utom de nämde sjöfoglarne finnas änder, åtskilliga
småfoglar, hägrar af ett par olika slag, och en liten vacker dufva i stort
antal. Alla äro ännu mindre rädda här än på Chatham-ön; man kan 
utan svårighet slå ihjäl smafoglarna med en käpp, och de fråga ej det
ringaste efter på dem kastade stenar, äfven om dessa flyga helt tätt
förbi dem. De satte sig på instrumenterna medan man höll på att
observera. Sköldpaddor och stora ödlor finnas äfven här, och ett
par slag små vackra gröna ödlor kilade bland buskarna nästan vid
hvarje steg man tog. Bredvid den förutnämnda lavaströmmen är åt
nordost ett temligen vidlyftigt med mangle-buskar bevext sandfält,
men inåt ön är marken högst oländig, och kläder och skodon sönderslitas 
vid vandring derstädes på ett bedröfligt vis, hvarjemte den
starka hettan, som d. 19 uppgick till 32° i skuggan, gjorde hvarje
ansträngning högst påkostande. Den svarta lavan var så upphettad
att den brände genom skosulan.

Den 19 om eftermiddagen anlände doktor Kinberg och magister 
Anderson, som besökt Indefatigable- och Albemarle-öarne, och
medbragte en myckenhet af hvarjehanda naturalster, bland hvilka de
stora brandgula ödlorna i synnerhet ådrogo sig uppmärksamhet. En
haj fångades ombord, samt åtskillig annan fisk, hvarpå i allmänhet
är god tillgång kring dessa öar. Hafssköldpaddor anträffas ock,
isynnerhet under äggläggningstiden. Innan vi lemna James-ön, vilja vi
gifva en liten öfversigt öfver Galapagos-gruppens klimat och historia.

Närlagde efter Fitz-Roy kopierade karta ger, bättre än någon
beskrifning, begrepp om de olika öarnes läge och storlekDe små längre norr ut belägne klipporna Wenman's Islet och Culpepper's
Islet hafva blifvit utlemnade.. Oaktadt
belägne under eqvatorn, är deras klimat ej serdeles hett: dock är
skillnaden märkbar mellan de södra öarna och de norra, hvilka
sednare äro vida hetare, likasom bergens södra sluttningar äro vida
fruktbarare än de norra. Orsaken dertill är den nästan oupphörligt
blåsande sydliga- eller sydostliga vinden, som hopdrifver molnen på
denna sida, hvilken suger till sig större delen af deras fuktighet, och
blott lemnar en mindre del åt öns öfriga delar. Vid Charles-ön hafva
vi redan anmärkt detta förhållande: regn faller der ofta uppe i bergen,
hvarpå vi flera gånger under vårt korta vistande derstädes sågo prof.
Den 20 föll ock en temlig skur på James-ön, men i allmänhet skall
regn ej ofta falla, fastän höjderna gemenligen äro molnomgifna.
November, December och Januari äro de regnigaste månaderna; vädret skall
då vara mycket tjockt och ostadigt, med ofta inträffande åska. Den
vackraste årstiden inträffar medan solen är omkring norra vändkretsen.
Vid Chatham- och Charles-öarne hade vi nu i Maj en temperatur af
27—29° om dagen, och om natten omkring 24°; vid James-ön var
den sednare likasom på förutnämnde öar, men om dagen hade vi
ända till 32°, som i land till odräglighet ökades genom den från 
marken reflekterade solhettan. Hafsvattnets temperatur höll sig på alla
tre ställena omkring 25°. Under en månads vistande inom gruppen,
från medlet af September till medlet af October, fann Fitz-Roy ingen
gång högre temperatur än 23°, men en gång vid Sydvestra udden af
Albemarle-ön endast 15°. Denna låga temperatur tyckes hänvisa på
en ström af kallt vatten från syd, och han nämner flera gånger om
en i öarnes närhet starkt åt nordvest sättande ström, hvaraf vi dock
hvarken före ankomsten, under vistandet bland öarne eller vid
afseglingen derifrån hade någon särdeles känning.

Då efter Panamás plundring flibustiererne och bukaniererne
började utsträcka sina plundringståg till Spaniens vid Stilla Hafvet belägna
kolonier, blefvo Galapagos-öarne dem ett beqvämt tillhåll både genom
sitt läge och genom den tillgång på lifsmedel de erbjödo i skapnad
af sköldpaddor och fisk. I sednare delen af 1600-talet besöktes de
dessutom ofta af de äfventyrare, som från England och Frankrike
dessa tider begåfvo sig ut för att, allt son det föll sig, drifva handel
eller kaperi, och bland hvilka flera ganska märkvärdiga sjöfarande
anträffas, såsom t. ex. Dampier, Cowley, Jean Bart, m. fl.: hvilka,
sedan de på sådant sätt skaffat sig rykte för tilltagsenhet och
skicklighet, ofta af sina regeringar i krigstid anställdes vid rikenas flottor,
som då till en stor del kommenderades af för tillfället antagne
officerare. Genom af dessa personer meddelade beskrifningar blefvo de
serskilde öarne inom gruppen först kände, och de af dem gifna
engelska namn hafva bibehållit sig till våra dagar. Vi igenkänna i
dem Stuartska husets och dess förnämsta anhängares namn.

Mot slutet af 1700-talet började Stilla Hafvet blifva någorlunda
kändt, och hvalfisket, som förut hufvudsakligen bedrifvits i Norra
Ishafvet, befanns der vara ännu mera lönande. En stor svårighet låg
dock i vägen för dess bedrifvande, nemligen bristen på ställen,
hvarest proviant och vatten kunde erhållas och reparationer verkställas.
De spanske hamnarne på Amerikas vestkust voro, likasom alla i
Spaniens kolonier, tillslutne för främmande fartyg, som väl bedrefvo
en betydlig lurendrejeri-rörelse på kusten, men ej kunde der erhålla
sina behof af lifsmedel. De många oceaniska ögrupperna voro för
litet kända och lågo för mycket ur vägen för att oftare besökas.
Resorna blefvo derigenom, oaktadt det milda klimatet och vanligen
herrskande vackra vädret, så till vida besvärliga att besättningarne
alltid ledo mycket af skörbjugg. Omkring 1790 erhöllo väl engelske
hvalfångare tillstånd att anlöpa spanska hamnar för att förse sig med
förnödenheter, men under så hinderliga vilkor att föga eller intet
derigenom var vunnet. På begäran af de köpmän och skeppsredare, som
spekulerade i hvalfiske på Stilla Hafvet, afsände engelska regeringen

1793 kapiten Colnett för att undersöka hvarest lämpliga hamnar kunde
anträffas. Colnett besökte alla i Stilla Hafvet långs Amerikas kust
belägne öar, samt Sandwich-öarna, men tyckes på det hela taget ej
utfört sitt uppdrag med serdeles lycka eller skicklighet. Hans karta
öfver Galapagos-öarne är under all kritik, och beskrifningen just ej
utmärkt för trohet, hvarjemte på många ställen temligen obestämda
uppgifter förekomma. Vinsten af hans undersökningar blef således
ringa, och i brist på bättre blefvo Galapagos-öarne fortfarande ett
slags hufvudstation för hvalfångare, som stundom der kunde erhålla
vatten i mindre qvantitet, och alltid bränsle, fisk och sköldpaddor,
hvarjemte ankarplatserna voro tillräckligt säkra för företagande af
reparationer af tackling, båtar m. m. Dertill kom den omständigheten
att honhvalarne, för framfödandet af sina ungar, uppsöka vikar, som
äro något skyddade mot sjögång, men hafva djupt och klart vatten,
hvilka båda egenskaper sunden och vikarne i nämnde ögrupp ega.
I synnerhet pläga de för detta ändamål besöka Banks Bay (se kartan),
hvarest de mellan Mars och Juni förr talrikt träffades; men det
utrotningskrig, som numera så länge förts mot dessa hafvets jättelika
innevånare, har dels minskat deras antal, dels skrämt dem, så att nu
för tiden jemförelsevis endast få i dessa trakter anträffas, ehuru ett
och annat fartyg stundom kan göra god fångst. Förr ansågs denna
vik såsom en af de bästa hvaltrakter i Stilla Hafvet, och i öarnes
närhet tog den förutnämnda amerikanska fregatten Essex ej mindre
än tolf engelska hvalskepp. Befälhafvaren på Essex, Commodore
Porter, har lemnat en ganska god beskrifning på ögruppen, men han
hade ej tid att i detalj undersöka den eller deröfver upprätta någon
karta. Skicklig sjöman och käck officer förorsakade han engelska
handeln stora förlusterUppskattade af honom sjelf till 8,500,000 dollars. Porters Journal, I, 257., till dess hans fartyg vid Valparaiso efter
ett tappert motstånd blef taget af fregatten Phæbe och korvetten Cherub.

Kanske kommer det ej att dröja länge förr än andra och idogare
nybyggare, än de hittills bosatte, slå sig ned på Floriana, i hvilken
händelse den sjöfarande snart der skulle kunna påräkna ymnig
tillgång på alla slags förfriskningar, både af djur- och vext-riket,
hvarjemte vatten med säkerligen ganska måttlig kostnad skulle kunna ledas
ned till stranden, så att åtminstone måttliga qvantiteter deraf skulle
stå till buds. För närvarande finnes blott ett enda ställe, hvarest
vatten kan till större myckenhet fyllas: det är i Freshwater Bay på
södra sidan af Chatham-ön, i en liten vik, hvari båtar utan svårighet 
kunna landa. Fartyget måste dock ankra utanför i öppna hafvet,
men med ordentliga ankardon är ingen fara för handen.


Den 20, kl. 5 om aftonen, lemnade vi James-ön, styrde nordvest-vart 
med frisk sydsydostlig vind, och skuro ett par timmar efter
afseglingen för fjerde gången under resan eqvatorn. Den 22 fingo vi
på 4° N. åter känning af den åt öster sättande ström, hvilken vi en
gång förut anmärkt, men med hjelp af en god och temligen frisk vind
passerade vi denna gång genom dess område på två dagar, under
hvilka vi skjutsades 76 mil (13 sv. m.) åt Öster. Dess norra gräns
var vid 7° N., och tycktes skarpt markerad: vattnets temperatur var
omkring 28°. Vädret var dessa två dagar mulet och regnigt, och
fortfor sålunda flera dagar med vestlig och sydvestlig vind. Den 27
och 28 hade vi mellan 12—14° N. temligen hård blåst från vest och
nordvest, med tjockmulen luft och ytterst häftiga regnskurar. Blixt
syntes flera gånger om qvällarne, men ingen åska hördes. Den 29
blef vädret vackert, men labra vestliga och nordvestliga vindar
qvarhöllo oss flera dagar nästan på samma ställe. Den 2 Juni fingo vi
vinden från nord och nordost och smickrade oss med att nu ändtligen 
hafva fått nordostpassäden, men sedan den fortfarit sålunda ett
par dagar, återkom den gamla nordvesten. Den 4 voro två seglare i
sigte, hvaraf den ena visade holländsk flagg. Hettan hade hela tiden
varit ganska besvärlig; den uppgick om dagen ända till 31°, sjönk om
natten sällan under 25°, och flera dygn å rad var den ej under 27°.
En sådan fortfarande värme blir snart plågsam ombord, och hafsvattnets 
var så varmt (28°—29°), att bad endast obetydligt uppfriskade
den förslappade kroppen. Strömmen satte i allmänhet något åt syd.
Den 6, 7 och 8 fingo vi ligga och hacka mot labra nordvestliga
vindar, men d, 9 kom slutligen den efterlängtade nordostpassaden på
15° N. och 118° V.

Redan vid afseglingen från Galapagos-öarne hade alle man blifvit
satte på ranson af vatten, och då åtskilliga proviantartiklar började
lida till slut, beslöt chefen att, i stället för att fortsätta seglingen till
San Francisco, hålla af till Sandwichs-öarna, på hvilka kurs nu sattes. 
Den stadiga och friska passadvinden medförde, som vanligt, ett
vackert och angenämt väder; luftens temperatur sjönk snart till
24—25° om dagen, och 21—22° om natten, på samma gång som 
hafvets till 23—24°. Flygfiskar syntes i otaliga skaror, men föröfrigt 
inga djur, hvarken hvalar, tumlare eller hajar. Allt efter som vi
nalkades vändkretsen drog sig vinden mera på ostlig, och stundom
ända till ostsydost. Några små regnskurar förekommo emellanåt, och
nätterna voro ofta mulna. I allmänhet var passaden ej mycket frisk,
och kastade temligen ofta ett eller annat streck åt ömse sidor.

Den 20 om qvällen var vinden ganska styf med regnbyar, och
följande dagen kl. 2 e. m. fingo vi Maui, den nordostligaste af 
Sandwichs- eller Hawaiiske Öarne, i sigte. Kort derefter visade sig
äfven Molokai eller Morotai, som ligger vester om Maui. Båda äro
höga och klippiga. Om qvällen friskade vinden starkt med regnbyar,
och vi måste minska segel till endast märsseglen, för att ej under
natten göra för stark fart. Följande morgon befunno vi oss vid
Molokais vestliga udde och i sigte af Oahu, passerade genom sundet, som
skiljer dessa två öar, och fingo snart de af kala, utspringande,
slocknade kratrar bildade uddarna Lealu och Leahi (Diamond Point) i sigte.
Hvar och en ombord varande betraktade med intresse dessa af ingen
af oss förut sedda öar, om hvilka vi endast genom ofullständiga
beskrifningar egde någon kännedom, och på hvilka vi för första
gången skulle göra bekantskap med den vidt utbredda och mycket
omtalade polynesiska menniskorasen. Straxt före kl. 10 f. m. fingo vi den
af Leahi hittills skymda staden Honolulu i sigte, en liten stund
derefter kom en båt medförande lots långs sidan, och kl. 11 ankrade
vi på redden på tjugusex famnars djup och botten af grof sand. Före
oss låg här nordamerikanska fregatten St. Lawrence, densamma som
ett par år förut varit i Stockholm och 1851 till London öfverfört
Förenade Staternas bidrag till den stora expositionen.

Under seglingen mellan Galapagosöarna och Honolulu förlorade 
vi ytterligare en skeppskamrat, båtsmannen Broms, som d. 8
Juni dog af nervfeber, och följande dagen på vanligt sätt begrafdes i
hafvet.

*




IX.

Honolulu.

1852. Juni 22 — Juli 2.

Genast efter ankringen afsändes en officer i land för att uppgöra om
salut, och vid hans återkomst ombord saluterades Hawaiiska flaggen 
med tjugueft skott, som af batteriet på toppen af den bakom
staden belägna Punchbowl-hill med samma antal besvarades. Kort
derefter kom en båt ombord, medförande en Hawaiisk officer, med
uppdrag att önska fregatten välkommen till Honolulu. Officern var en
reslig och starkt byggd man af godt utseende och var iklädd en
uniformsfrack med stora guldepåletter, hvita benkläder, värja och en
mycket galonerad hatt. Han talade något litet engelska, och var
ofantligt gladlynt och vänlig, tog alla menniskor i hand och frågade de på
post stående marin-soldaterna hur det stod till med deras helsa,
hvarvid dessa sågo helt förbluffade ut. Många båtar och kanoter infunno
sig snart, medförande en massa karlar, hvars ärende var att erbjuda
sig ombesörja tvätt för befälet.

Man ligger på redden ungefär en fjerdingsväg från staden,
ett något obeqvämt afstånd, då man har proviantering och vattenfyllning 
att sköta. Chefen beslöt derföre att med snaraste lägga in i
hamnen, hvilket följande morgon med biträde af hamnlots verkställdes.
Man väljer dertill helst morgonen, emedan den frampå dagen ofta friskt
blåsande passadvinden, som i häftiga byar rusar fram genom dalarna,
mycket försvårar inhalningen. Vanligen biträdes man af en hop
infödingar, och hamnlotsen släpper mot betalning till båtar och trossar.
Kostnaden uppgick för Eugenie till sjuttiofem piaster. Hamnen bildas
af det korallref, hvaraf ön omgifves, och i hvilket en vid Honolulu
utfallande å, Nuuanu-ån, åstadkommit en öppning, då, som bekant är,
koraller ej kunna lefva i sött vatten. Rännan, som leder in till den,
UTSIGT BREDVID HONOLULU.

är ungefär tvåtusen alnar lång och ett par hundra alnar bred; dess djup är
i allmänhet sex famnar, men närmast åt sjön endast fyra, och på ett ställe
blott tjuguen fot. Hamnen kan rymma omkring hundra större fartyg,
som då måste ligga förtöjda för och akter. Djupet är omkring fem
famnar, bottnen dyaktig. Honolulus hamn är den enda egentligt goda
på Hawaiiska Öarna. Ett par andra på samma sätt bildade förekomma
väl, men deras inlopp tillåta endast små fartyg att inlöpa; alla öfriga
ankarplatser äro endast öppna redder, men hvarest man nästan hela
året igenom utan fara kan ligga, emedan andra vindar än nordostpassaden 
sällan förekomma. Vi skola, längre fram nämna några ord om
de mest besökte af dessa.

Oahus södra sida, på hvilken Honolulu är belägen, är temligen
torr och ofruktbar, och bär de tydligaste märken af sitt vulkaniska
ursprung. De båda förutnämnde uddarne, Lealu och Leahi, bildas af
slocknade kratrar af mycket regulier skapnad, likaså den så kallade
Punchbowl-hill eller Puawai. De äro alla tre nästan alldeles kala,
endast några små buskar och örter växa der och hvar i skrefvorna.
Staden ligger mellan den sistnämnda kullen och stranden och begränsas 
åt vester af Nuuanu-ån. Dalen, genom hvilken denna rinner, går
ungefär i nord och syd, är vid sin mynning temligen bred, men
smalnar hastigt längre in åt ön. Den omslutes af skogvuxna höjder, och
dess nedre del har genom vattenledningar från ån blifvit förvandlad
till yppigt grönskande fält. De större höjderne inåt ön äro alla bevuxne
med tät skog. Staden erbjuder från ankarplatsen intet anmärkningsvärdt; 
endast den stora, ladulika methodist-kyrkan tilldrager sig ögat,
utan att likväl länge qvarhålla det. Långs kusten öster om staden
äro flera lundar af kokospalmer.

Sådan är utsigten från hamnen; vi vilja nu landstiga för att på
närmare håll betrakta den. Man landar vid en liten brygga, omkring
hvilken ett antal af stadens blomstrande ungdom af båda könen i
temligen lätt drägt roar sig med aquatiska lekar; en och annan ung dam
på sex eller åtta år är nyss uppkommen ur vattnet, som ännu
strömmar ned ur hennes tjocka, svarta hår öfver den tunna
bomullsklädningen, som påminner om Tegnérs uttryck:

”Troget, som klädningen fäst uppå den badande flickan”, ty den
visar så noggrant som möjligt alla gestaltens former. Bredvid står en
annan, som, litet mera aktsam om sitt plagg, aftagit det, och för
tillfället nödtorftigt ersatt det med någon liten lapp. Ungherrarne äro
ännu mera ogenerade i sin klädsel, de nöja sig med hvad naturen
bestått. Strax bredvid bryggan ligger stadens marknadsplats, hvarest
man ser den infödda befolkningens hvardagsrätter poi, fisk och
vattenmeloner i stora qvantiteter utbjudas till salu, medan kött, hvarjehanda 
frukter och åtskilligt smått fått sin plats i en portik strax bredvid.
På ”poi” skola vi genast bifoga en liten beskrifning. Marknaden hvimlar 
af barhufvade qvinnor i bjertfärgade bluser och karlar i hvarjehanda
kostymer, hvaribland en och annan temligen egen anträffas. Sålunda
ser man en i ponchoDet i Södra Amerika brukliga, ofta nämnde klädesplagg., som räcker något nedom bröstet, men utan
benkläder, en annan i bara vest, ehuru man måste erkänna att det
ojemförligt största antalet bär det plagg, hvilket man anser anständigheten 
fordra, ehuru dess svenska namn ej får utsägas i finare sällskaper. 
Denna folkmassa visar alla tecken till ett gladt lynne: alla stoja
och skratta, och ungdomen roar sig med hvarjehanda puts. För en
rask och skicklig tecknare finnes här en rik skörd att göra; en
Hjalmar Mörner skulle dermed kunna fylla en och annan portfölj. Strax
bredvid ligger en sträcka skjul, som begagnas till gårdkök och spisqvarter, 
och hvarest man får se måltider hållas, som erbjuda allt hvad
man kan tänka sig i den oaptitliga vägen. Nära derinvid ligger
tullhuset, en byggnad af temligen fängelselikt utseende och uppförd af
korallblock. Hela denna herrlighet ligger vester om landningsbryggan;
åt andra sidan är Honolulus fästning, som innesluter stadens fängelse
och guvernörens öfver Oahu bostad. Fästningen är byggd af jord,
bestyckad med femtiotvå kanoner, och tyckes vara föga fruktansvärd för
en anfallande fiende. Deröfver svajar de Hawaiiske Öarnes flagg, som
visar röda, hvita och blå ränder i sju hvarf öfver hvarandra, efter
antalet af de mera betydande öarna; i dess öfre hörn är engelska 
unions-jösen. Batteriet på Punchbowl-hill har fjorton kanoner och ligger
omkring femhundra fot öfver hafvet.

Rätt ifrån landningsstället bär Kaahumanu-gatan upp åt staden.
Gatorna äro någorlunda oregelbundna och temligen breda, dock ej alla
lika. Deras namn står på engelska skrifvet vid qvarterens hörn. De
äro ej stenlagda, och de massor af dam, hvaraf de äro betäckta, gör
gåendet obehagligt. Husen ligga till större delen ej omedelbart vid
gatan, utan i en liten trädgård, som genom ett staket eller en mur är
skiljd derifrån. Dessa murar äro uppförde af ”adobes,” eller stora af
lera och hackad halm förfärdigade tegel, som, i stället för att brännas,
endast blifvit torkade i solenOrdet »adobe» är spanskt, men brukas allmänt bland den engelska
befolkningen i Honolulu. I Spanien oeh alla dess kolonier samt i Orienten begagnas
dessa tegel allmänt. Sannolikt förskrifver sig bruket deraf från sistnämnde
trakt af jorden, och af beskrifningen i Mose andra bok på Israels barns arbete
i Egypten, hvaruti strå flera gånger nämnes som en hufvudbeståndsdel i teglet,
frestas man att tro att det just varit adobes, med hvars tillverkande de
fått släpa.. Det är från dessa murar som 
KANAK

Honolulu.

gatornas dammförråd hemtar sin näring, ty då de illa underhållas, som
vanligen är fallet, falla de sönder i stoft. Endast ett ringa antal af sten
eller korallblock byggde hus finnas. Talrikare äro trähus, dels med,
dels utan fot af sten eller adobes, ännu talrikare adobehus, och hälften
af hela antalet, hvilket uppgår till omkring femtonhundfa, består af
gräshus. Af desse sednare hafva en del en stomme af trä, på hvilken
gräsflätningen stöder sig, och äro af nästan samma form som de af
Européer i tropiska klimater begagnade, det vill säga med ett högt tak,
som nedtill utspringer så starkt att det bildar en portik kring hela huset,
hvilket derigenom beskuggas och hålles svalt. Sådana hafva flera af de
förmögnare invånarne uppfört, antingen tilleget begagnande eller för att
uthyra åt resande, men de, som utgöra den stora folkmassans bostäder, 
likna mera en höstack än ett hus. De hafva vanligen blott ett
rum, och husgeråd och möbler inskränka sig till ett par kalabasser
och några stråmattor. Fyra temligen goda hoteller finnas i staden.
Utom den förut nämnda stora methodistkyrkan, hvilken saknar all slags
prydlighet, finnes en katholsk, som ehuru enkel tager sig ganska bra
ut. På bodar och magaziner är ingen brist. Ett ej obetydligt antal
af de förre egas af Chineser, af hvilka äfven många anträffas såsom
handtverkare, tjenstefolk eller arbetare vid jordbruket.

Öster om staden leder en god landsväg öfver en torr och något
ödslig slätt till åtskilliga byar. En sådan ligger en half mil från
hafsstranden uti en lund af kokospalmer, omgifven af fiskdammar och
kärr, i hvilka sednare boskap och svin söka sin tillflykts ort mot
värmen; isynnerhet ser man svinen med tydlig förnöjelse vältra sig i dyn.
Ett litet stycke från denna by ligger ett konung Kamehameha tillhörigt
lustslott, som dock ej fått något vackert läge, utan ser helt otrefligt
ut, der det står på kala steniga fältet. Ganska talrika hjordar af vackra
kreatur betade på fälten deromkring. Vester om staden leda ett par
broar af högst tarflig beskaffenhet öfver Xuuanu-ån, och sedan går
vägen ett stycke mellan taroplanteringar Taro eller Kalo-roten (Aruna esculentum) är infödingarnes hufvudsakliga
näring. och fiskdammar. Snart
kommer man likväl ut bland en hop torra och solbrända backar, hvarest
hästar och boskap beta det afvissnade gräset. Omkring tre
fjerdingsväg från Honolulu ligger här mellan vägen och hafvet en saltsjö
kallad Alia-paakai. Den är belägen i botten på en gammal styckevis
infallen krater, är något öfver en åttondedels mil i omkrets, och blott
några få fot upphöjd öfver vattenytan. Vattnet är i allmänhet endast
ett par fot djupt, men i sjöns midt skall vara en grop, några famnar
i diameter, hvari botten ej ännu blifvit funnen, och det påstås att
sjön derigenom eger gemenskap med hafvet, hvars stigande och 
fallande något litet inverkar på dess vattenhöjd; stundom skall hela dess
yta vara öfverdragen af en saltskorpa af sådan tjocklek och fasthet att
den bär en menniska. Ödslighet och tystnad råda kring dess
stränder, hvarest endast några tufviga buskar vexa.

Halfannan mil från staden kommer man till en vidlyftig, men
grund vik, som dock erbjuder en god hamn för fartyg af mindre än
tolf fots djupgående. Saltlaguner finnas här, och sannolikt skulle
huru stora qvantiteter salt som helst utan mycken svårighet härifrån
kunna erhållas. Närmast kringliggande landet är fortorkadt och
ödsligt och endast några få menniskoboningar syntes i trakten. Gränsen
mellan de torra fälten och de skogvuxna, gröna backarna och bergen
i midten af ön är öfverallt helt skarp och bestämd. Vägen är äfven
åt detta håll god, ehuru något backig.

Den vackraste promenaden, ehuru på till en del mycket dålig
väg, har man norr ut från staden långs Nuuanu-åns dalgång, som, i
början bred, snart sammandrager sig, och hvars branta sidor äro
bevuxna med tät skog. An är helt obetydlig, men lemnar dock
tillräckligt vatten för att hålla ett stort antal taroplanteringar i ett
oupphörligen öfversvämmadt tillstånd, och bildar på flera ställen små
bassiner, hvarest man i skydd af de klippor, mellan hvilka den flyter,
kan erhålla uppfriskande bad. Skulle man derunder störas af några i
samma ärende stadda najader, så får man taga saken lika kallt som
dessa, hvilka låta den föga eller intet bekymra sig. Förvillar man
sig mellan planteringarna, af hvilka hvar och en bildar en dugtig
smutspöl af fyrkantig skapnad, så är det ingen lätt sak att reda sig
ur dem, åtminstone ej med bibehållen renlighet. Ett stycke från
staden träffar man åtskilliga täcka villor, bland hvilka den största
och prydligaste under vårt vistande i Honolulu beboddes af Förenade
Staternes kommissarie på Havaiiska Öarna, Mr. Severance. Innan man
tillryggalagt en mil, blifver vägen ofarbar för åkdon, och då här
uppe i bergen sällan någon dag går förbi utan en eller annan
regnskur, får man, om man rider, vara uppmärksam på sin häst för att
han ej skall snafva bland de hala stenarna och groparna. Skogen på
de omgifvande bergsluttningarna består endast af mindre träd, hvilka
äro sammanväfde af slingerväxter och ormbunkar, så att man endast
med största svårighet kan derstädes tränga sig fram. Halfannan mil
från Honolulu blir dalgången endast ett bösshåll bred; passadvinden
rusar genom denna smala öppning med stormande fart. Vägen
slutade fordom här, stängd af ett bråddjup, som nästan lodrätt sänker
sig sexhundra fot, och utför hvilket man endast med mycken
svårighet och fara kunde nedstiga. Numera har en väg blifvit anlagd,
som väl är mycket brant, men på hvilken man kan färdas till häst,
QVINNA PÅ HAWAIISKA ÖARNE.


ehuru man måste hafva litet förtroende till sitt öks sedighet och stadga
för att äfventyra sig derpå, i synnerhet vid färden utföre. Detta
ställe — PaliÄr ej egentligen ett nonien proprium, utan betyder bråddjup eller något dylikt.  — eger utom sin fysiska märkvärdighet äfven en
historisk: det var här som den store Kamehameha öfvervann Kalanikupule, 
höfding öfver Oahu, hvilken efter ett tappert motstånd stupade 
med en del af sina kämpar, medan andra af fienden trängdes
öfver bråddjupets kant och krossades mot klipporna. Åt norr har
man härifrån en vidlyftig utsigt öfver ön, men åt motsatt håll är den
till följe af dalgångens krökningar alldeles stängd. Oahus högsta
bergåsar nå en höjd af omkring 4,000 fot öfver hafsytan.

Hawaiiske Öarnes befolkning hör till den stora, öfver de flesta af
Stilla Hafvets ögrupper utbredda folkras, som först på de längst åt
vester belägna (Nya Hebriderna m. fl.) lemnar rum åt Papuafolken,
af några kallad den svarta polynesiska rasen, under det den förre
blifvit kallad den bruna. Hawaiierne, eller, som de vanligen benämna
sig sjelfva, Kanakerne äro i allmänhet af medelmåttig längd, eller
något derunder. Deras kropp är vanligen välbildad, men hufvudet
förefaller något stort och tungt mot kroppen, hvartill dock det tjocka
yfviga hår, hvaraf det betäckes, torde i ej oväsendtlig mån bidraga.
Ansigtets profillinie är oftast temligen lutande, ehuru man stundpm
ser personer som hafva den nära lodrät. Hufvudet är vackrare sedt i
profil än framifrån, då näsans bredd obehagligt faller i ögonen. *
Pannan är temligen lodrät, ögonen rätt ställda och af medelstorlek,
näsan ofta något böjd, intryckt vid roten och med starkt utstående
näsvingar; dess spets hänger gemenligen något ner. Munnen är bred,
med något tjocka läppar, tänderna vanligen starka och friska,
kindknotorna temligen utstående. Håret är svart och tjockt, stundom
krusigt, stundom rakt; skägget tunnt. Kroppsfärgen är brun med liten
blandning af rödt, ungefärligen som en nyligen brungjord bösspipas,
innan hon hunnit mörkna. Karlarne se i allmänhet vida bättre ut än
qvinnorna, som sällan äro behagliga. Det ligger något tungt och
klumpigt i byggnaden af deras hals och axlar; skillnaden i detta
afseende mellan dem och europeiska rasens qvinnor visas bäst genom den
benämning af ”långhalsar”, som infödingarne gifvit de sednare History of the Hawaian Islands by Jarvis, 3:e Edit. Honolulu 1847,
sid 112..
Bland höfdingarne förekomma ofta nog kolossala dimensioner, hvarpå
vi snart skola anföra exempel.

Folkmassans klädedrägt är, som man kan förmoda, temligen
enkel. Manfolkets består af ett par linnebyxor och en skjorta, ehuru
det ingalunda är ovanligt att endera saknas, och man ser ofta ganska
fantastiska kostymer, såsom vest och hatt, men inga benkläder, eller
andra i samma stil. Qvinfolkens är bättre; den består af en vid
blusklädning, som tillknytes kring halsen och sedan hänger alldeles fri
ned till fotknölen. Den har långa och vida ärmar, och är oftast af
bomullstyg, men bland de förmögnare ser man den stundom af siden.
Färgen är gemenligen brandgul, röd eller grön, ehuru alla andra
förekomma. Hufvudet är endast sällan betäckt, och strumpor och skor
höra till helgdagsgrannlåten. Håret brukas benadt hängande kring
halsen och ej längre än att det räcker till axlarna.

Kalabasser.

Bostäderna äro stackformiga hyddor af gräs och pandanus-trädets
blad. Några stråmattor företräda golfs ställe, och hela husgerådet
inskränker sig ofta till några andra dylika mattor, samt ett antal
större och mindre kalabasser. Sådana finnas af ända till omkring en
ankares rymd, och genom på den vexande frukten anbragte
omlindningar, gifver man den hvad form man önskar. Sålunda ser man en
del skålformiga, andra flaskformiga. De större brukas att deri
förvara kläder och dylikt, samt vid tillredandet af ”poi”. kanakernes
nationalrätt. Den tillagas af taro-roten, som för detta ändamål
rostas och males till ett något groft mjöl, hvilket med vatten röres till
ett slags klister, till färgen hvitt, med liten dragning i blått eller
violett. Detta klister arbetas flitigt med händerna och ställes sedan åsido
under ett par dagar. Då det börjat komma i jäsning och fått en
något syrlig smak, är det färdigt till servering, och såsom bihang
dertill hör fisk i fullkomligt rått tillstånd. Spisningen tillgår sålunda:
sällskapet sätter sig på huk kring poifatet, hvarje medlem håller en
fisk, eller en bit af en sådan, mellan venstra handens tumme och de 
två närmaste fingren, medan högra handens ring- och lillfinger af
tummen hållas tryckta mot flathanden och de öfriga två fingrarna
utsträckas. Desse sednare nedstickas i poien, och vid deras
uppdragande medföljer en lång ramsa deraf, hvilken med en skickligt
anbragt knyck bringas att linda sig om fingrarna och tillika med dessa
införes i munnen. Sedan de blifvit väl afslickade förnyas operationen, 
och sålunda fortfar man, emellanåt anlitande den råa fisken,
till dess man fått sitt lystmäte, hvartill en kanak behöfver en god
stund, ty han är utrustad med en förträfflig matlust. Man får
medgifva att detta sätt att ”inmundigav sin måltid ej är rätt aptitligt för
den dervid ovane, och vi få bekänna att vår mage afstyrkte emottagandet 
af de ett par gånger oss gjorde inbjudningar att deltaga i
välfägnaden. Man hörde dertill ofta nog en eller annan af sällskapet
låta sig undfalla vissa läten, som man hos oss ej gerna låter höra i
andras närvaro, och allraminst vid måltidsbordet; här tycktes dessa
vara ett angenämt och oskyldigt skämt, åt hvilket hvar och en
ljudeligt skrattade, under det han synbarligen ansträngde sig för att sjelf
komma fram med en dylik krystad qvickhet. Poi ingår till och med
i den kungliga familjens hvardagliga matordning, ehuru der
naturligtvis råder litet mera omvexling än hos den fattige. På öarne är
ingen brist på lifsmedel: hafvet lemnar flera slag god fisk, på
förträffligt oxkött är ymnig tillgång, likaså på svin, får, höns och kalkoner,
och af vextrikets produkter, på potates, kål, batater, meloner, drufvor, 
fikon, apelsiner, ananas, m. m., och med litet mera arbete skulle
dylikt finnas i ännu större mångfald och ymnighet.

Priserna på alla dessa herrligheter voro för få år sedan billiga,
men efter Californiens uppkomst har detta förhållande undergått en
för den sjöfarande obehaglig förändring. Oxköttet allena har hållit sig
vid någorlunda godt pris, ungefär samma som i Stockholm, emedan
det ej kan skeppas till det äfven på boskap rika guldlandet. En
kalkon kostade förut en half piaster, numera två till tre, en höna
betalas med en half piaster, ett får med fem, och ett tjog ägg med två
till två och en half! — Vi bedje läsaren påminna sig att en piaster
nära motsvarar en riksdaler specie, och fråga Sveriges husmödrar
hvad de skulle säga om att få betala sina ägg med tio riksdaler tjoget
och mjölken efter två riksdaler kannan? — En liten blygsam frukost
på mjölk och bröd gick här jemt till en riksdaler. Att alla de
artiklar, som ej öarne frambringa, utan hvilka måste hemtas från Europa
eller Förenta Staterna, härstädes blifva dyra, förstås af sig sjelft,
och det blir verkligen högst kännbart för kassan, när upphandling af
proviant och andra förnödenheter måste på sådana orter anställas.


Lördagseftermiddagarne erbjuda Honolulus gator och närliggande
vägar ett ganska lifligt skådespel. Alla infödingar, män och qvinnor,
som ega eller kunna hyra en häst, begifva sig ut på ridpartier.
Qvinnorna rida grensle i vanlig karlsadel, och hafva ben och fötter
insvepte i ett långt tygstycke, som hänger ända ned till marken.
Detta är stundom af siden, och kostymen fulländas af en tröja af
siden eller sammet, eller i dess ställe en med band och broderier
utsirad poncho; hufvudet täckes med en lågkullad plyschhatt, beprydd
med blommor eller fjädrar. De mindre förmögne nöja sig med
bomullsplagg af bjerta färger och en krans kring hufvudet, I staden är
det förbjudet att rida hårdt, men man tager skadan igen ute på
landsvägen, hvarest det går i flygande fart. Damerna äro lika
öfverdådiga som herrarne, och sitta verkligen utmärkt väl till häst. Det är
en högst pittoresk anblick att skåda en skock af dessa amazoner i
sina mångfärgade drägter och med håret flygande kring axlarne under
stoj och skratt komma sättande i fyrsprång utåt hafsstranden, der
bränningen skummande bryter sig. Hästarna äro af chilensk och
californisk ras, af medelstorlek eller något derunder, men väl byggda,
qvicka och uthålliga. Deras hofvar måste vara serdeles fasta och
goda. Vi kunna ej påminna oss hafva sett en enda skodd häst; man
kan icke destomindre rida i flera timmar på de hårdaste och
knaggligaste vägar, utan att hästen synes ömma det ringaste om fötterna
eller blifva snubbelfotad. Oaktadt infödingarne äro raska och
sadelfasta ryttare, ega de dock föga eller intet begrepp om att rida in en
häst, och om man träffar någon hjelpligt inriden, så har denne varit
i händerna på någon af de på öarne bosatte Chilener eller Californier.
De fleste ridne hästar hafva varit i bruk sedan andra året, och
genom oförnuftig behandling blifvit mer eller mindre skadade. Såsom
exempel på infödingarnes förstånd i den vägen hafva vi hört
uppgifvas, att om en häst skyggar under ryttaren eller annars visar någon
odygd, så straffas han ej genast derför, utan saken får anstå till
hemkomsten, då djuret bindes vid ett träd och jemmerligen piskas.
Om höstarne när den stora hvalfångareflottan anländt är hästarnes
svåra tid: de uthyras då till i land varande matroser, som
naturligtvis handtera dem högst illa. De blifva sålunda snart utslitne,
men ersättas lätt genom andra, ty tillgången är ymnig, och det
finnes intet ställe dit de med någon fördel kunna utskeppas, emedan
hela vestra kusten af Amerika öfverflödar af dylika af bättre
beskaffenhet än de Hawaiiske.

Ett par dagar efter ankomsten till Honolulu blefvo samtliga
officerare och civile på Eugenie af Förente Staternas chargé d'affaires,
herr Allen, inbjudne till ett aftonsällskap, och då man der kunde 
Kanakska till häst.

(Leahi i bakgrunden.)

hoppas få en öfversigt af öns notabiliteter, begagnade sig alla som
voro lediga af denna bjudning. Sällskapet var ganska talrikt, och vi
vilja i korthet redogöra för de märkvärdigare personerna. I första
rummet få vi nämna thronföljaren, prins Alexander Liloliho, och hans
äldre broder prins Loth Kamehameha, båda unga män af omkring 20
års ålder, af fördelaktigt utseende, och ganska elegant klädda i
uniform med stora guldepåletter. Båda tala något franska och engelska
och hafva gjort en resa i Europa. Det är genom adoption af den
regerande barnlöse konungen, Kamehameha den tredje, som den yngste
af desse bröder blifvit thronarfvinge. De hafva ytterligare en broder,
Moses Kaikioeva, guvernör på Kauai, och en syster Victoria Kamamalu, 
till följe af sin födsel premier-minister, men embetet har 1845
blifvit öfverflyttadt på en mansperson bland höfdingarne, och
innehafves nu af en person, hvilken vi genast skola omnämna. Deras fader,
Mathias Kekuanaoa, är nu guvernör öfver Oahu, modren var Kinau,
förra konungen, Liholihos halfsyster och en af hans fem drottningar.
Hon var under sin lifstid premier-minister, och dog 1839. Genom sitt
giftermål med henne blef Kekuanaoa, förut en obetydlig höfding, en
ganska betydande person. Till det yttre är han reslig och kraftfull,
och har ett vackert ansigte med ganska europeiska drag, och hans
hvita hår gifva honom ett verkligen vördnadsbjudande utseende. Han
har vid flera tillfällen visat prof på oförskräckthet och energi, men
beskylles för sjelfrådighet och hårdhet. Tjenstförrättande
premier-ministern Keoni Ana, eller John Young, är af anglo-hawaiisk
härkomst: af reslig och utmärkt väl proportionerad kroppsbyggnad,
utmärker han sig genom sitt intagande och nästan fullkomligt europeiska
utseende, lika mycket som genom sitt belefvade och angenäma satt att
vara. Han talar engelska fullkomligt obehindradt, skall hvarken
sakna hufvud eller kunskaper, men anses dock inom styrelsen vara blott
ett echo af finans-ministern, doktor Judd. Denne man hitkom med
amerikanska missionen såsom läkare, men är numera naturaliserad
Hawaiier, och har i flera år innehaft sin nu egande befattning. Han
är liten och mager, med ett lifligt och spirituelt ansigte; och säkert
en man af öfverlägsna själsgåfvor, anses han vara den egentliga själen
i styrelsen, beundras och högaktas af mänga, men har också många
hätska fiender bland här bosatte främlingar, i synnerhet de bland dem
befintliga katoliker. Då vi nu äro inne på kapitlet om styrelsens
medlemmar, få vi vidare nämna utrikesministern herr Wyllie. Han är
till börden Skotte, men, såsom Judd, naturaliserad Hawaiier, och
berömmes allmänt för sin utmärkta samvetsgrannhet såsom embetsmän,
sin godhet och välvilja mot alla, som anlita hans hjelp och biträde,
och sin artighet och belefvenhet i sällskapslifvet. Den enda 

anmärkning, vi hört riktas mot honom, äfven af personer som lågo i häftig
opposition mot styrelsen, är en något öfverdrifven fallenhet för etikett
och ceremonier, och en tröttande vidlyftighet och småaktighet vid
allmänna ärenders behandling. Undervisningsministern, herr Armstrong,
har tillhört amerikanska missionen. Han är artig och inställsam, men
i hans väsende ligger något halt och bakslugt, som gör ett vidrigt
intryck. Utom de nämnde ådrog blott en af de infödde herrarne sig
någon uppmärksamhet, nemligen Paki, en förnäm höfding och medlem 
af högsta domstolen. Denne man är omkring tre och en half aln
lång, dertill groflemmad och fetlagd, och sannolikt en bland de till
kroppsvolymen största män på jorden. Hans utseende bär stämpeln
af godmodighet, kanske till och med af enfald.

Vår värd, herr Allen, tycktes vara en man med hufvud och
kunskaper. Bland i sällskapet varande utlänningar må anmärkas
engelska general-konsuln för Söderhafsöarne, Miller, en ståtlig äldre man,
som varit militär, gjort kriget i Spanien under Wellington, derefter i
peruansk tjenst deltagit i krigen i Sydamerika, och derunder blifvit
befordrad till general, samt Förenta Staternas kommissarie, herr
Severance, en man af det mest obetydliga yttre, men aktad för sin
karakter.

Blott några få infödda damer syntes. Ett par af dem utmärkte
sig endast för sin lunsighet, men en dotter af den stora Paki, tjugu år
gammal och gift med en Engelsman, herr Bishop, deremot genom sitt
ganska behagliga utseende. Hon är af medelmåttig storlek, smärt och fin,
har ganska reguliera anletsdrag, vackra ögon, och vida ljusare hy än
som vanligen här är förhållandet. Dertill var hon nätt och smakfullt
klädd i en klädning af blekgult sidensars, och visste att skicka sig
som trotts någon dam. Bland de utländska damerna förtjenar dock
ingen att omnämnas: en stor del af dem hade klädningar, som gingo
alldeles upp under hakan, eller till och med upp under öronen, och
som gåfvo dem ett stelt och obehagligt utseende, sannolikt en af de
methodistiska dygderna. Ett visst tvång tycktes beherrska hela
sällskapet; men då, efter intagen supé, missionärerne aflägsnat sig,
spelade Eugenies musikcorps upp till dans, och litet mera munterhet
började göra sig gällande. Mellan danserna promenerades i den huset
omgifvande trädgården, som var upplyst af chinesiska lanternor, och
hvarest fanns god tillgång på beqväma stolar och bänkar. Luften
var så ljum, att de af dansen upphettade fruntimren ej tvekade att,
utan någon schal eller dylikt, begifva sig ut i det fria. En hel hop
infödingar af de lägre klasserna hade samlat sig utanför trädgårdens
staket, och yttrade emellanåt temligen högljudt sin förnöjelse åt
grannlåten.


Den 26 Juni hade Eugenies chef, tillika med officerarne och de
civile, audiens hos Hans Maj:t Kamehameha den tredje, konung öfver
Hawaiiska Öarna. Han eger ett ganska vackert hus i Honolulu, i
hvilket ceremonien försiggick, naturligtvis hade vi så mangrannt som
möjligt infunnit oss. Vid trappan var en liten afdelning af
konungarikets ett par hundra man starka krigshär, uppställd: vi emottogos af
utrikes-ministern, herr Wyllie, och infördes i ett ganska elegant
möbleradt förmak, hvarest vi omkring en half timme väntade på konungens
ankomst. Audiensen försiggick i ett rymligt och vackert rum.
Kommendör-kapiten Virgin höll till konungen på engelska ett tal, hvari
omnämndes de orsaker, som bragt Eugenie till de Hawaiiska Öarna,
och Sveriges konungs höga önskan, att de svenska eller norrska
fartyg, hvilka möjligen kunde komma att besöka öarna, måtte erhålla de
förmåner, som redan genom ömsesidig traktat blifvit tillerkända
åtskilliga andra nationers. Undervisnings-ministern, herr Armstrong,
öfversatte vår chefs tal på hawaiiska språket, samt tolkade H. Maj:ts på
detta språk gifna svarEn öfversättning deraf finnes bland bilagorna.. Derefter presenterades för H. Maj:t Eugenies 
alla närvarande officerare, civile och vetenskapsmän, hvarpå
H. Maj:t, som förut varit stående, satte sig ned, hvilket exempel
följdes af de flesta af de närvarande. Man kunde nu litet noggrannare
betrakta rummet och personerne.

Kamehameha är en medelålders manFödd 1814. Han heter egentligen Kauikeaouli., till vexten af
medelstorlek med något anlag för fetma. Hans anletsdrag äro äkta
polynesiska, och färgen temligen mörk, men hans utseende är ingalunda
ofördelaktigt. Under talen och presentationen såg han mycket
besvärad och förlägen ut, men sedan dessa ceremonier väl voro
öfverståndne, blef han alldeles en annan menniska, och sprakade genom
tolk mycket med kommendör-kapiten Virgin. I sällskaper, der
etiketten kan läggas åsido, skall han vara både språksam och artig. Han
var klädd i galonerade underkläder af hvitt kasimir och blå frack med
en massa guldbroderier; på hans bröst prålade en inhemsk
ordenskraschan, men vi kunna ej uppgifva ordens namn eller beskaffenhet.
Samma orden bars af några af de närvarande, såsom de båda
prinsarne, Keoni Ana, Paki, Kehuanaoa och ett par andra personer,
hvars namn vi ej känna. Alla de nämnda personerna äro redan en
gång beskrifne. Finans-ministern, doktor Judd, var ej vid tillfället
närvarande, icke heller drottningen eller någon af hennes hof.

Rummet var stort och vackert samt ganska väl möbleradt. Midt
på golfvet stod ett bord, på hvilket åtskilliga böcker och planchverk

lågo, bland andra den stora upplagan af United States Exploring
Expedition. På väggarne hängde porträtter af konungens broder och
företrädare, Liloliho eller Kamehameha den andre, och dennes
favoritdrottning Kamamalu, båda år 1824 döda i London i messlingen; af
konungen i Preussen och Blücher, samt af Kamehameha den store,
konungens fader. Denna sednare tafla är klent målad, men uttrycket
i den gamle furstens ansigte tyckes vara bra träffadt, och antyder
glädtighet, slughet och beslutsamhet. Han föreställes klädd i den
dyrbara kungliga mantel af gula fjädrar, för hvars tillverkande åtgått
en tidrymd, som sett nio generationer bestiga thronen. Den fogel, af
hyilken dessa fjädrar tagas, eger blott en dylik under hvardera vingen.
Fogeln fångas med limspön, och slappes åter när de två dyrbara
fjädrarna blifvit utryckte. Om det på denna kappa nedlagda arbete
skulle uppskattas efter nu gällande arbetspriser, skulle dess värde
uppgå till millioner i vårt mynt. Äfven sågs der ett porträtt af engelska
amiralen Thomas, hvars minne, af skäl som framdeles skola nämnas,
ännu är kärt och aktadt på Hawaiiska Öarna.

Vi måste sanningsenligt bekänna att hela den omtalade
ceremonien föreföll något löjlig. I och med detsamma man formligen
erkänner Hawaiiska Öarna som ett oberoende konungarike, måste man
naturligtvis också beqväma sig till att visa dess konung de ärebetygelse, 
som vanligen tilldelas regerande personer. Men det är omöjligt
ätt alldeles bortvisa den tanken, att hela denna ståt är något för den
beskedliga Kamehameha helt och hållet fremmande, eller annat än en
honom af hans ministrar och förmyndare förelagd lexa, genom hvars
upprepande han skall inbilla menniskorna att han uppnått europeisk
bildning, och sålunda vinna ett anseende, hvilket skulle återfalla på
styrelsens öfriga medlemmar. Herr Wyllie skall vara den som i
synnerhet bedrifver ceremoni- och etikett-väsendetElakt nog skrifver nuvarande franska konsuln i San Francisco, M. Dillon:
»I have met several times a french gentleman, and an englishman, both of
whom, on learning that I was coming to the Sandwich Islands, mentioned
Mr. Wyllie's name, alluded to his steam-like propensity to write and talk,
observed he had gone abroad for the benefit and relief of all his
acquaintances, particularly of the Reform Club, of which he had been, for some
years past, the great bore; but concluding with the admission that he was
not without abilities, had a good heart, and must now be in his element as
he had an opportunity of showing off as a Lycurgus, but wondering what
the Hawaiian people had done to merit this scourge.», och man får
naturligtvis ej förtänka honom att han fordrar ett noggrannt iakttagande
af hvad en gång blifvit i denna, väg stadgadt. Men huru som helst
är det svårt att taga saken som riktigt allvare.


Innan vi efter audiensens slut aflägsnade oss, tecknade alla sina
namn i en för detta ändamål framlagd tjock bok, redan öfverflödande
af namn på Örlogsfartygs befälspersonaler och andra resande till vatten
och lands.

Den 2 Juli hedrade Deras Majestäter af Hawaiiska Öarna Eugenie 
med ett besök, dervid beledsagade af ett talrikt följe. Konungens
person hafva vi redan beskrifvit, och han bar vid detta tillfälle samma
drägt som vid vår audiens. Drottningen är storvext och temligen
fetlagd, utan att dock vara obäklig: hennes utseende är ej oförmånligt,
och hon för sig med mycken värdighet. Hennes drägt bestod af en
hvit tyllklädning och hatt af samma material, prydd med blommor.
Hennes namn är Kalama, som skall betyda brännvin: ett temligen
besynnerligt namn på ett fruntimmer. Det är helt och hållet af böjelse
som konungen med sitt val fallit på henne, ty hon är ej af serdeles
förnäm börd, och skall flera gånger af denna anledning blifvit med
sidovördnad bemött af åtskilliga bland de förnämare höfdingarna.
Hennes godhjertenhet och välgörenhet berömmas allmänt. Utom
drottningen var blott ett fruntimmer i sällskapet, det var Konia, den
kolossala Pakis gemål. Hon var, såsom fruntimmer, af ganska försvarliga
dimensioner, hade ett mycket gladlynt och vänligt utseende, helsade
leende och under djupa nigningar på oss alla, men föreföll något
grotesk. Hennes ofantliga former omslötos af en gulbrun sidenklädning; 
hufvudet var obetäckt och prydt med ett par blommor. Bland
den öfriga sviten anmärktes de båda prinsarna, Keoni Ana, herrar
Judd, Wyllie och Armstrong, Paki, Kekuanaoa m. fl., hvilka alla vi
redan en gång beskrifvit. Dessutom voro inbjudne alla främmande
magters konsuler samt chefen och ofllcerarne på amerikanska fregatten
S:t Lawrence.

De kunglige personerne anlände i Eugenies tolfåraslup, och det
öfriga sällskapet i fregattens öfriga båtar. Kunglig salut affyrades
och rårna mannades, då den kungliga slupen satte af från land. Efter
ombordkomsten behagade Hans Maj:t låta sig förevisas marinernes
exercis, hvaraf han tycktes mycket road. Sedan han en stund åhört
musiken och tagit fregatten i ögnasigte, serverades en ”déjeuner à la
fourchette”, hvars rikliga rätter herrar höfdingar läto sig väl smaka.
Oaktadt de spejande ögon som bevakade dem, vågade en och annan
taga sig ett glas vin, men man märkte tydligt nog att det var med en
viss farhåga för att blifva ertappad och påföljande söndag vid
offentlig gudstjenst framställd som en gudlös drinkare. Herr Armstrong har
fordom varit mycket fallen för dylika personligheter, hvarpå kapiten
BilleNumera amiral. i sin berättelse om korvetten Galatheas jordomsegling framdrager 
några exempel. Vi äro ej rätt säkra på om han såsom undervisnings-minister 
fortfar dermed, men i alla händelser möter honom väl föga
svårighet att för detta ändamål få sig ersatt af någon annan. Ett par
af oss sökte förmå guvernör Kekuanaoa att med oss taga ett glas
champagne, men han pekade blott på vattenkaraffinen, ehuru vi tyckte
hans ögon derunder vara riktade åt annat håll; ganska riktigt sågos
ock doktor Judds skarpa och lifliga ögon från kajutens andra sida
genom glasögonen fixera honom. Amerikanska kommissarien, herr
Severance, tycktes blifva helt förtörnad öfver anbudet af ett glas rödt
vin, så att äfven den mest renhårige ”tee-totaller” ej bör hafva haft
någon anledning till anmärkning emot hans rättrogenhet. För öfrigt
vilja vi ej förneka att dylikt möjligen härstädes, — omständigheterna
tagna i betraktande, — kan vara på sin plats, hvarom mera framdeles.

Under sin återfärd i land erhöllo åter de kunglige vanlig salut.
Vid den afskedsaudiens kommendör-kapiten Virgin föregående dagen
haft, hade konungen yttrat följande afskedsord, hvilka vi såsom prof
på språket meddela både i original och öfversättning. Den sednare
är från den af herr Wyllie gjorda engelska öfversättning, hvilken han
lemnat kommendör-kapiten Virgin.

Pono ia oe kehai aku i kuu
makema ke nui, ia O Oscar kou
Alii, he nui kou mahalo ia ia, a
one kona mau Aupuni elua. Olioli 
au no kou hoo ponopono ana
i Kehuikahi Aloha, i ke Kalepa
ana, ame ka holoholo moku pu
ana me kou Aupuni.

Oka la 4 oia kala hanau oke
Alii o Suedena me Norewai;
anolaila, uakau oha oe nei, au i
kou Kiaaina, ehookani aloha pu
i 32 i mea ehanohano ai kou
Alii ke holo aku oe me kou
moku maikai mai loko aku nei oke
awa.

Ni skall göra mig ett nöje
genom att underrätta min store och
gode vän, Hans Maj:t Kung Oscar,
att jag mycket högaktar Hans
Maj:t och de två riken, öfver
hvilka han är konung. Jag glädjer 
mig åt att Ni har upprättat
vänskaps- och handelsförbindelser
med mitt konungarike.

Som den 4 är Hans Maj:t
Konungens af Sverige och Norrige 
födelsedag, har jag befallt
guvernören att skjuta en kunglig
salut af 32 skott till ära för Hans
Maj:ts födelsedag, just som Hans
vackra fregatt under Edert befäl
lemnar hamnen.

Så snart konungen och hans medfölje lemnat fregatten, börjades
tillredelserne för afsegling. Förtöjningen lättades, båtarna insattes, och
kl. ½5 passerade vi genom den trånga rännan mellan korallrefven ut
i hafvet, under salut från batteriet på Punchbowlhill, hvilken af
fregatten besvarades.


Under vistandet i Honolulu hade en handels-traktat mellan de
förenade rikena och Hawaiiska Öarna blifvit afslutad, och en på
ställdt bosatt Bremare, herr Hackfelt, förordnad till konsul. Herr
Hackfelt har i flera år seglat på dessa farvatten, förstår ganska väl
svenska språket och tycktes i alla afseenden vara en ganska lämplig
person för den syssla, han åtagit sig sköta. Han är gift med en sin
landsmaninna och drifver en ej obetydlig handelsrörelse.

Af flera af Honolulus utländska innevånare hafva åtskilliga af
Eugenies officerare fått röna gästfrihet och välvilja, saker för hvilka
man på dessa aflägsna ställen ej kan vara nog tacksam. Det är ej
blott stundens nöje som dervid vinnes, utan man sättes äfven i stånd
att taga litet reda på en hel hop ställningar och förhållanden, hvilka
på ställen, der man ej det ringaste kan meddela sig till den infödda
befolkningen, skulle förblifva en alldeles obekanta. Likväl får man
dervid akta sig att blindt rätta sig efter de omdömen man hör fällas
af dylika på stället bosatta utlänningar, ty desse äro ofta nog
förestafvade af det egna intresset, af nationalstolthet, eller andra på
samma sätt inverkande skäl. Men om man från flera håll hopsamlar
dylika yttranden, söker litet reda på de facta som ligga till grund för
dem, och något sjelfständigt tänker öfver dessa, så torde man ofta,
om just ej alltid, åtminstone komma sanningen på spåren.

Då vi nu gå att lemna en kort framställning om Hawaiiske
öarnes beskaffenhet och deras befolknings historia, kunna vi ej hoppas att
gå fria från misstag, de må härröra af okunnighet eller partiskhet.
Vi våga likväl tro att åtskilliga resande före oss oförskräckt fällt
omdömen lika omotiverade som våra, och meddelat underrättelser, hvars
noggrannhet ingalunda öfverträffat dem vi skola lemna. De historiska
tilldragelserna äro hufvudsakligen hemtade ur Jarves' historia Öfver de
Hawaiiska ÖarnaHistory of the Hawaiian Islands by J. J. Jarves. Third edition. Honolulu 1847., ett arbete, som på det hela taget synes oss vara
godt, äfven om vi ej obetingadt vilja underskrifva alla deri yttrade
omdömen och åsigter.

På folkets utseende och fysiska beskaffenhet hafva vi redan
lemnat en beskrifning. Tagen efter den befolkning man ser i Honolulu
och dess närhet, kan den möjligen gifva en för mycket ofördelaktig
bild deraf, men de hufvudsakliga dragen äro väl desamma öfver alla
öarna. Folkets fysik skall för längre tid tillbaka varit bättre än nu.
Redan den första beröringen med Européer qvarlemnade bedröfliga spår,
i det ett ej obetydligt antal qvinnor angrepos af syphilis, för hvars
ytterligare spridande den här, såsom på de flesta andra ögrupper i
Stilla Hafvet, herrskande ytterliga lösaktighet naturligtvis blef ett det
verksammaste medel, och om hvars botande ingen kännedom fanns.
Det är dock ganska troligt att sjukdomen redan fore Cooks tid
funnits utbredd bland öarnes befolkning; la Pérouse, som 1786 besökt
Maui, antager detta förhållande såsom alldeles otvifvelaktigt, och
stöder sig dervid på bestämda uppgifter af sin skeppsläkare, Rollin, hvars
insigter och erfarenhet han på flera ställen i sin resa med beröm
omtalar. Vare härmed huru som helst, så har dock, enligt allas
vittnesbörd, denna sjukdom grymt bidragit både till hela folkrasens
försämring och till folknummerns aftagande, i det ofruktsamhet ofta deraf
blifvit en följd. Oaktadt de ansträngningar, som blifvit gjorda för att
åstadkomma en förbättring i seder, och den allmänna öfvergången till
kristendomen, existerar dock fortfarande en lösaktighet, hvarigenom
en hvarje år tillkommen införsel af smitta sprides bland en stor del af
i synnerhet Oahus och Mauis befolkning.

Som bekant är upptäcktes Hawaiiske Öarne af Cook på hans tredje
resa. Att deras tillvaro förut varit af Spaniorerna känd, är dock högst
sannolikt; den förmodan att denna kännedom hållits hemlig, på det
de ej skulle blifva tillhåll för bukanierer, och att de mellan Acapulco
och Manila seglande galionerne för detta ändamål undvikit att komma
i sigte af dem, är väl ej ogrundad, då man påminner sig hvilka
plundringar städerna på vestkusten af Amerika hade att utstå sedan
nämnde äfventyrare slagit sig ned på Galapagos-Öarne. Huruvida
Cook af de af Anson under hans plundringståg 1740—44 tagna kartor 
blifvit ledd på den tanken att några öar skulle finnas i denna trakt
af oceanen, måste vi lemna oafgjordt. Cook fick d. 19 Januari 1788
Kauai och Niihau i sigte, han ankrade följande dagen vid den förre,
men begaf sig snart uppåt Behrings Sund. 1 November och December 
samma år upptäckte han Maui, Molokai, Hawaii och öfrige öar,
och ankrade den 17 Januari 1779 i Kealakeakua vik på sistnämnde
ö. Han qvarlåg der till den 4 Februari, men återkom i hafveri d. 11,
och slutade den 14 sin jordiska bana.

I den om denna resa utgifna berättelse är öarnes folkmängd
uppskattad till 400,000 personer. All anledning är förhanden att anse
denna uppgift temligen öfverdrifven, och förhållandet är detsamma
med Cooks uppskattning af folkmängden på de andra af honom besökta 
öarna i Stilla Hafvet. Det är klart att så ovanliga föremål, som
fartyg ännu då voro, skulle sammanlocka en mängd folk till det ställe,
der de lågo till ankars; och ehuruväl denna omständighet säkert ej
undfallit en så skarpsinnig man som Cook, så är det dock naturligt
att den verkat till att gifva öarna ett utseende af att vara mera
befolkade än de i verkligheten voro. Beskaffenheten af de inre delarna
af Hawaii var af Cook ganska ofullkomligt känd, och om han ansett 
dem ega en befolkning blott någorlunda motsvarande kustens, så ligger 
redan deri en källa till betydlig missräkning. Det antages dock
att folkmängden vid denna tidpunkt uppgått till 300,000. Huru dess
aftagande sedermera fortgått synes af nedanstående tabell, i hvilken
inflyttade utlänningar äfven äro upptagne. Deras antal hade år 1850
hunnit till 1962.

               1823 (lös uppskattn.)   Census 1832.   Census 1836.   Census 1850.

Hawaii ......  85,000.       45,792.       39,364.        25,864.

MauiDen lilla ön Kaholawe's befolkning är räknad till Maui's. Den uppgår ej till
100 personer.  ...... 20,000.       35,142.       24,279.       21,047.

Lonai .......   2,500.        1,600.        1,200.           604.

Molohai .....   3,500.        6,000.        6,000.         3,540.

Oahu ........  20,000.       29,755.       27,809.        25,440.

Kauai .......  10,000.       10,977.        8,934.         6,956.

Niihau ......   1,000.        1,047.          993.           714.

Summa         142,000.      130,313.      108,579.        84,165.

Och under åren 1848—49 var förhällandet mellan födde och döde
följande:

                    1849.                      1848.

              Döde.        Födde.      Döde.         Födde.

Hawaii .....  1,250.        500.       2,726.         586.

Oahu .......  1,368.        451.       2,409.         396.

Maui .......  1,065.        329.       1,619.         267.

Kauai ......    418.         90.         686.         154.

Molohai ....    166.         40.         412.          52.

Niihau .....      3.          3.          44.          18.

Lonai ......     50.          9.          47.           5.

Summa         4,320.      1,422.       7,943.       1,478.

Vi se häraf att befolkningen på aderton år minskats med en
tredjedel, och att helt nyligen de dödes antal inom året uppgått till
tre gånger de föddes. Kommer detta förhållande att fortfara, är dess
totala undergång att snart emotse, och infödingarne anses af många
såsom ett redan dömdt folk. Man kan ej undgå att röras af en
vemodig känsla, när man tänker på huru en nation, om ock liten och
obetydlig, sålunda bortsmälter för att åt fremlingar lemna sina fäders
jord.

Orsakerna till det hemska resultat tabellerne visa äro
mångahanda. Förr voro de beständiga krigen och de så mycket i bruk
varande barnamorden kraftiga hinder mot tillökning i folkstocken,
men sedan 1823, då tabellen börjar, hafva dessa orsaker ej förefunnits, 
och några egentliga farsoter hafva ej heller under denna tid hemsökt
öarne. En ej obetydlig del af landets ungdom ligger till sjöss på
hvalfartyg, men då större delen af dem sannolikt återvänder till sin
fädernebyggd, så kan deras tillfälliga bortovaro ej verka mycket
ingripande. Den hufvudsakliga orsaken måste således ligga i de
genom umgänge med de hvita alstrade sjukdomar, hvars verkan
förstärkes genom olämplig föda, vårdslöshet i klädedrägt, smutsiga bostäder
och brist på läkare och läkemedel. Ofruktsamhet är mycket vanlig,
och en mängd barn dö till följe af bristande omvårdnad. Nästan
öfverallt, der den hvita rasen slagit sig ned, och klimatet ej varit
den alltför ogynnsamt, ser man huru de andra, infödda raserna
småningom aftaga och slutligen försvinna. Äfven korta besök af fartyg
på Söderhafvets öar hafva orsakat sjukdomar af mer eller mindre
förderflig natur, hvilka först en längre tid efteråt visat sig. Sådant har
inträffat oaktadt fartygets besättning varit fullkomligt frisk, och
sjukdomarne hafva ej alltid varit sådana som möjligen genom egentlig
smitta kunnat meddelas eller i Europa vanligen äro af någon mycket
mördande beskaffenhet. Vi känna naturligtvis ej huruvida denna sak
är i medicinskt afseende utredd, vi hafva blott anfört ett af många
bestyrkt factum.

Hawaiiske Öarne besökas årligen af ett antal fartygSe bilagorna vid slutet af boken., som ofta
öfvergår femhundra; större delen deraf är hvalfartyg, som hafva stora
besättningar, och antalet af sjöfolk, som sålunda årligen någon tid
uppehåller sig på öarna, uppgår till 15—20,000, hvaraf finnes en
talrik samling utskum af alla nationer. Af dessa qvarlemnas hvarje
år, i synnerhet i Honolulu och LahainaPå Maui., ett nytt tillskott till det
förut i landet varande rika förråd af syphilis, hvilket tillskott, snart
till följe af redan förut nämnde orsakers verkan spridt kring hela landet,
hindrar giftet att småningom öfvergå till mildare former. Hela den
nuvarande generationen af det egentliga folket anses deraf i mer eller
mindre mån förderfvad, och det kan med skäl betviflas om den
uppvexande blifver bättre.

För längre tid sedan fördes båtlaster af qvinnor ombord på 
ankommande fartyg och förblefvo der flera dagar eller så länge fartyget
qvarlåg. Männer utsände sina hustrur, fäder sina döttrar, och tyckte
detta sätt att förtjena penningar vara helt naturligt. Det var gammal
sed, och vi få på Tahiti se att den ej varit inskränkt till Hawaiierna.
År 1820 anlände de första missionärer från Förenta Staterna, och
bland deras första bemödanden var att få detta bruk förbudet,
hvarigenom åtminstone infödingarne blefvo gjorde uppmärksamme på dess 
otillbörlighet, hvarom de förut kanske ej haft begrepp. Det lyckades
missionärerna att genomdrifva sin önskan, och höfdingarne förbjödo
hvarje transporterande ombord af qvinnor. Detta förbud uppväckte
en häftig förtrytelse bland en del af de besökande fartygens befälhafvare, 
och flere af dem anföllo åren 1825—6, såväl i Honolulu som
Lahaina, missionärerna, till och med i deras bostäder, fordrande att
förbudet skulle återkallas. Att en och annan rå och ohyfsad
hvalfångare tillåtit sig sådant kan ej väcka förundran, men att en officer
och befälhafvare på ett örlogsfartyg, en man på hvilken hans styrelses
anseende i aflägsna trakter ofta nog till ej obetydlig grad hvilar, kan
glömma sig nog långt att göra sig till dylikas medbrottsling, är
besynnerligt. Och dock finna vi 1826 löjtnant Percival, chef på Förenta
Staternes skonert Dolphin, med hotelse om vålds användande aftvinga
höfdingarna i Honolulu förbudets upphäfvande; han qvarlåg sedermera
tio veckor i hamnen för att tillse att intet hinder lades i vägen för
liderligheten. Sedan dess hafva dock sederna något förbättrat sig,
ehuru vi ej tro förbättringen vara så stor som åtskilliga vilja låta
påskina. Vi hafva hört en köpman i Honolulu yttra att prostitution
fortfarande är den hufvudsakliga väg, hvarigenom kontanta penningar
komma i folkmassans ego, att deras belopp uppgick till ett till
tvåhundratusen piaster, och att det var genom dessa penningar, som
en betydande del af importhandeln lefde och blomstrade.

En något trög och dåsig godmodighet tyckes vara hufvuddraget i
kanakens karakter. Allt sedan man i sin barndom läste Cooks resor,
har man gerna vant sig att anse Hawaiiske Öarnes innebyggare för
blodtörstiga, vildsinta menniskor, men vi äro öfvertygade om att deras
karakter i det hela taget vid tiden för Cooks besök var likadan som
ännu. Den utmärkte mannens bortgång uppväckte hela den civiliserade 
verldens saknad, och de af hans följeslagare meddelade berättelser 
om förloppet dervid kunde ej gerna vara annat än till hans fördel
framställda. Den andra parten hade ingen taleman, och dömdes ohörd.
Men sedan numera äfven den fått yttra sig, så kan man ej undgå att
klandra Cooks förfaranden, och mindre förundra sig öfver infödingarnes 
anfall på honom, än öfver att det ej skett långt förut. Cook kan
ingalunda i allmänhet anklagas för grymhet mot infödingarna på de
öar han besökt, men af naturen hård och kärf till lynnet, frågade han
föga efter att stöta deras fördomar och seder, om hvilka han, likasom
om deras språk, väl ej hade serdeles noggrann kännedom. Sålunda
finner man att han på Hawaii lät nedbryta stängslet kring ett tempel
för att begagna det till bränsle; infödingarne knotade väl, men det
stadnade dervid, dock emottogos ej de två yxor han ville gifva i
betalning. Flera temligen våldsamma och orättvisa förfaranden torde 
äfven kunna läggas honom till lasf under det återstående vistandet på
ön. Likväl var hans död ingalunda en följd af någon på förhand anlagd
hämndplan, utan helt och hållet af ögonblickets uppbrusning hos några,
hvilka ansågo sig förorättade, och genom en tillfällighet kommit på
den tanken att Cook ej, såsom de förut trott, var en gudomlig varelse.
Vi bedja uttryckligen att hvad vi yttrat om Cook ej må anses såsom
något försök att nedsätta denne hjeltemodige mans minne: de antydde
felen äro sådana att nästan hvarje rätt kraftfull natur mer eller mindre
gör sig skyldig till dylika, och kanske har han vid de flesta tillfällen 
sjelf knappast anat till hvad grad han kränkt öboernes inrotade
fördomar eller hvad man vill kalla dem.

Bland Spaniorerna i Södra Amerika är det till ordspråk vordet att
man aldrig, aldrig bör lita på indianer. Möjligen kunna desse med
skäl säga detsamma om Spaniorerna sjelfva, men regeln torde dock
vara riktig. Man får likväl ej tro att dermed menas att indianen
beständigt har hufvudet fullt af planer till nedriga förräderier; meningen
är att någon konseqvens i handling, något hållande af gifna löften och
förbindelser ej får påräknas hos honom. Han räcker uppriktigt handen 
till vänskap ena dagen, men den följande har hans lystnad blifvit
väckt eller hans stolthet sårad, och ur stånd att beherrska eller styra
den väckta passionen, är han färdig att döda den han nyss försäkrat
om sin tillgifvenhet. Vi tro att detta kan temligen väl tillämpas på
Polynesiens inbyggare, bland hvilka äfven de som grymmast ansedde
befolkningar t. ex. Fidji-öarnes, ingalunda i hvardagslag skola visa
några serdeles prof på vildsinthet. Men väckes rof- eller hämndlystnaden, 
så äro de i stånd till hvarje grymhet, der ej kristendomen
förmildrande trädt emellan.

De gröfsta slag af brott, såsom mord och dylika, äro numera,
sedan de fordom vanliga barnamorden upphört, och menniskooffer ej
mera komma i fråga, på Hawaiiska Öarna sällsynta. Vi hafva hört
påstås att intet mord der kan länge förblifva oupptäckt. Äro flere
delaktige deruti, skola ej många dagar gå förbi förrän någon af dem
sqvallrar ur skolan; till och med den, som på egen hand begått ett
mord, kan sällan i längden hålla sin hemlighet i säkert förvar, äfven
om inga yttre omständigheter riktat misstankar på honom och 
föranledt undersökning. Detsamma gäller om andra brott: talträngdhet
skall vanligen snart bringa dem i dagen. Stölder äro vanliga, men
oftast af obetydligare natur, gränsande till snatteri. Ser en kanak en
hög piastrar ligga framme, så motstår han knappt frestelsen att lägga
sig till en och annan, men vågar sig ej på det hela. Inbrott äro
sällsynta, utan är det tillfället som gör tjufven. Emedlertid är denna
omständighet till mycken förargelse för de personer, som hafva kanaker 
till tjenstfolk, ty alla skafferier och förråder äro utsatta för beständiga
plundringar.

Besynnerliga drag af envishet skola ofta förekomma. Det lär vara
ganska vanligt att en kanak, som begifver sig till staden för att sälja
litet frukt, ägg eller dylikt, derpå på förhand bestämt ett helt och
hållet af ögonblickets infall förestafvadt pris, och då han vid
ankomsten till staden finner det vara dubbelt så högt som der gängse priser,
vänder han hellre om med sina varor, och låter dem kanske förfaras,
än han emottager det mindre priset. Vi hafva hört ett fruntimmer
berätta att ute på landet en kanakska utbjudit till henne en korg
drufvor för en sax; som någon sådan ej fanns till hands, erbjöds i
stället en summa penningar, tillräcklig att derför köpa två eller tre
saxar, men qvinnan stod ej att öfvertala, utan gick sin väg med
drufvorna. Vid ett annat tillfälle hade en annan qvinna begärt ett antal
synålar i betalning för någonting; som priset tycktes för ringa, fick
hon ett större antal än det begärda, men lemnade genast tillbaka
öfverskottet.

Lättja och håglöshet äro allmänt herrskande, och annat kan val
ej förväntas i detta klimat. Någon förbättring skall dock i detta
afseende på de sednare åren inträffat, men dugligt arbetsfolk kan
knappast fås bland infödingarna. De börja ofta nog arbeta, men ledsna
inom få dagar, och gå sin väg utan att säga ett ord derom. Följden
är att här till ej obetydligt antal vistande Kineser företrädesvis
användas vid sådana företag som fordra jemnt och ihållande arbete.
Kinesen är här, som allestädes, idog, ordentlig och sparsam. Dessa
egenskaper göra honom som arbetare eftersökt, och hafva åsamkat honom
de inföddes hat, ty de se sig genom hans mellankomst tvungne att
arbeta litet trägnare och för litet billigare pris än förut, när de ej
hade några medtäflare på marknaden. Flere Kineser äro etablerade
som minuthandlande och handtverkare, andra äro anställde som
tjenstfolk hos här boende Européer.

Hela befolkningen kan numera anses kristen. 1 de inre distrikterna 
af Hawaii skall dock mycket af de gamla hedniska vidskepelserna 
ännu finnas qvar, och vi finna af förteckningen på förbrytelser
för de sednare åren, aft de under hedendomen så fruktade besvärjelserne 
till beredande af menniskors död ännu stundom förekomma.
Det förefaller temligen illa beräknadt att bestraffa dylika dårskaper;
säkraste sättet att bringa dem i misskredit tyckes vara att ej fråga
derefter. Bestraffningen måste för den okunnige vara ett bevis på att
skada genom dylika medel kan åstadkommas. Ungefär en sjettedel af
befolkningen kan antagas vara katholiker.


Mycket har på Hawaiiska öarna blifvit gjordt för folkets undervisning.
År 1850 funnos tolf registrerade lärdoms-skolor (select schools), samt ett par
som ej blifvit officielt tillkännagifna. Lärjungarnas antal vid registrerade
var 335 Hawaiier, 61 af blandad ras och 67 hvita.  Folkskolor (government
schools) funnos till ett antal af 543, hvaraf 441 voro protestantiska och 102
katholska. Lärjungarnes antal i de förra var 12,949 eller i medeltal
för hvarje 29; i de sednare 2,359, eller i medeltal 23 i hvarje.
Kostnaderna för samtliga dessa skolors underhåll, undervisnings-ministerns
lön och omkostnaderne vid hans expedition inberäknade, uppgick till
43,000 piaster, hvaraf staten gaf tre fjerdedelar, och den fjerde inflöt
genom frivilliga bidrag, hvilka sednare alla komma lärdoms-skolorna
tillgodo. Staten bidrager till dem med endast omkring. 2,000 piaster.
Hvarje skattskrifven person betalar till skolfonden två piaster årligen.
En utförligare redogörelse för samtliga skolorna skall i tabellform
blifva bland bilagorna införd. Antalet infödingar, som studerade engelska 
språket, var år 1848 omkring 200, men hade år 1850 växt till 421.
Innan vi närmare vidröra öarnes styrelse och ekonomiska förhållanden, 
vilja vi kasta en blick på deras fysiska beskaffenhet och
meddela en kort öfversigt om dess innebyggares historiska öden.

Dessa öar äro belägna på 19°—22° nordlig latitud och 155°—160°
longitud vester om Grenwich. Deras namn och storlek är som följer:

 HawaiiStafningen är den nu definitift antagne. Den inom parenthes är den på äldre
kartor vanligen förekommande. K och T, samt L och R äro i språket
alldeles bortblandade, så att man säger Kalo eller Taro, Honoruru eller Honolulu,
Kamehameha eller Tamehameha, o. s. v. (Owhyhee) ... 95 svenska qvadratmil.

 Maui (Mowee) ..........  15    »        »

 Oahu (Woahu) ..........  13    »        »

 Kauai (Atooai) ........  12    »        »

 Molokai (Morotoi) .....   4½   »        »

 Lanai (Ranai) .........   2½   »        »

 Niihau (Oneehou) ......   2    »        »

 Kaholawre (Tahoorowa) .   1½   »        »

eller tillsammans 145 qvadratmil, hvaraf Hawaii utgör två tredjedelar.
Dessutom finnas fyra obebodda klippholmar, Molokini, Lehua, Kaula
och Bird Island, hvilken sednares egentliga namn vi ej känna. Den
ligger temligen afskiljd från den egentliga gruppen.

Alla dessa öar äro af vulkaniskt ursprung; verksamma vulkaner
förekomma ännu på Maui och i synnerhet på Hawaii, hvarest äfven
täta jordbäfningar förekomma. Vulkanerna äro af en förvånande höjd
och storlek, flera af dem finnas utförligt beskrifne i United States
Exploring Expedition (1838—42), hvars chef, löjtnant Wilkes, ett par 

veckor uppehöll sig på Mauna Loa, som når en höjd af 14,100 fot.
Mauna Kea är ännu 200 fot högre, Mauna Hualali omkring 10,000;
alla tre äro belägne på Hawaii, som äfven eger den ofantliga kratern
Kilauea, en förundran för alla resande som besökt den. Mauna
Haleakala på Mauni är 10,500 fot hög, och Eeka dersammastädes 6,400.
Oahus högsta åsar äro 4,000, och Kauais 8,000 fot höga.

Oaktadt sålunda vulkaniska stenarter måste såsom hufvudbeståndsdelar 
ingå i öarnes bildning, skola dock på flera af dem kalkstenslager 
förekomma vid en betydlig höjd öfver hafsytan. De största
finnas på Oahu, vid byn Kahuku. Inga metaller hafva blifvit funne
på någon af öarna.

Klimatet är serdeles sundt och temperaturen mycket jemn hela
året genom. Under tolf år har, enligt Jarves, den högsta temperatur
i skuggan varit 32° (90° F.), den lägsta 12° (53° F.), och
medeltemperaturen 24° (75° F.). Nordostpassaden blåser reguliert större
delen af året, ehuru naturligtvis kring de större öarnas vestra eller
läsidor de i varma klimater vanliga land- och sjö vindar omvexla.
Omkring vintersolståndet är passadvinden ofta ostadig, och sydliga
eller sydvestliga vindar bringa då moln och regn. Någon för alla
öarna rätt allmänt gällande uppgift om regnqvantiteten kan ej gerna
gifvas, ty uppe i bergen går sällan en dag förbi utan en eller annan
skur, och på Hawaiis östra kust dryper allt af väta, och talrika små
floder störta sig i forssande vattenfall ned mot hafvet, under det på
vestra kusten, t. ex. vid Kealakeakua regn endast sällan faller, så att
man nästan lider brist på godt vatten, som på några ställen till och
med alldeles saknas. De höga bergen tillåta ej de med fuktighet
lastade molnen passera sig förbi, deras åt lovartsidan vända
sluttningar uppsupa nästan hvarje vattenpartikel.

Följande tabell öfver väderleken i Honolulu för 1838 skall vara
ett godt prof på ett vanligt år, ehuru något mera regn fallit, än som
gemenligen är händelsen. Observationerna hade blifvit gjorde af en
på stället bosatt Engelsman, doktor Rooke.

      Temperatur.    Antal dagar.               Antal dagar.     Nederbörd.

      Max.  Min.  Passadv. Sydl. v. Variabl.  Vackra. Regn. Var.  i tum.

Jan.  25°,5 20°,0    21       5        5        25      3     3   0,8.

Febr. 25,5  20,0     20       3        5        18      6     4   8,5.

Mars  27,2  20,5     22       3        6        21      4     6   2,1.

Apr.  26,7  20,0     29       1        0        27      1     2   1,0

Maj   28,4  21,7     25       5        1        28      1     2   0,5.

Juni  28,9  22,7     20       7        3        17      3    10   2,5.

Juli  29,5  23,9     26       3        2        24      3     4   1,5.

Aug.  30,0  23,9     30       1        0        28      1     2   1,2.

     Temperatur.       Antal dagar.             Antal dagar.   Nederbörd.

         Max.  Min.  Passadv. Sydl. v. Variabl.  Vackra. Regn. Var.  i tum.

Sept.    29°,5 22°,7   27       2         1         25     3     2    2,5.

Okt.     27,7  21,7    16       7         8         20     5     6   12,0.

Nov.     26,7  19,5    18       9         3         19     5     6    6,7.

Dec.     26,1  16,7     4      25         2         23     6     2    7,5.

För året 30,0  16,7   258      71        36        275    41    49   46,8.

Utom Honolulu hafva öarna ingen för större fartyg tillgänglig
hamn, men det gemenligen vackra vädret gör att äfven de öppnaste
redder kunna anses säkra, ehuru landningen med båt stundom kan
vara obeqväm eller vådlig i anseende till dyningen, som vräker på
stranden i mer eller mindre våldsamma bränningar. Den näst Honolulu 
mest besökta plats är Lahaina på Maui: sedermera Hilo eller
Waiakea och Kealakeakua på Hawaii, samt Waimea och Hanalai på
Kauai. På denna sistnämnde ö fås lifsmedel ymnigare och för bättre
pris än på de öfriga.

Naturalstren äro de i tropiska trakter vanliga. Utom de åtskilliga
frukter, vi redan en gång nämnt, finnes bomull, kaffe, indigo, tobak,
sockerrör, m. m. Kukui-trädets (aleurites triloba) nötter lemna olja, af
koa-trädet fås takspån. Sandel-trädet har förr gifvit en dyrbar exportvara, 
men alla stora träd äro nu borthuggne, så att intet på lång tid
kan skeppas. Unga träd finnas i öfverflöd. Af landtfoglar träffas
endast få arter, men snäppor och änder skola öfverflöda i vissa trakter.
Råttor finnas i mängd och göra betydlig skada på sockerrören. Förvildade 
svin och hundar vistas i skogarna, äfven höns, samt på Hawaii
förvildad hornboskap. Ormar och grodor finnas ej, och en hop
skadedjur af insekternes familj hafva först på sednare tider upträdt,
ursprungligen ditförda med fartyg eller varor. Innan vi nämna något
om landets uppodling måste vi betrakta de historiska orsaker, som
verkat derpå.

De äldre traditioner, som i ett slags recitativer fortlefvat ända
till dessa tider, och deri innehållna konungalängder ligga ej inom
gränsen för detta arbete, äfven om man deraf egde tillräckligt antal för att
hopsätta någon sammanhängande historia. På de olika öarna herrskade
olika dynastier, som än afsattes, än åter kommo till väldet, och som
oupphörligt bekrigade hvarandra. Konungen herrskade despotiskt, och
allt land ansågs tillhöra honom. Han lemnade jord i förläning åt
höfdingarna, som utarrenderade den i mindre stycken, hvilka ofta ännu
ett par gånger klyfdes. Någon slags genom lag betryggad besittningsrätt 
för åbon fanns ej, och till allrasednaste tider har eganderätt till
jord varit gemene man förnekad. När höfdingen blef missnöjd med
en åbo, körde han helt enkelt bort honom. Man anser att två 
tredjedelar af jordlappens afkastning gick ut i skatter; blott en kom
brukaren till godo, och äfven den var ej alltid i säkert behåll. Någon
egentlig lifegenskap fanns ej, utan kunde hvar och en fritt flytta från en
höfding till en annan, och ofta hade samma man jordlotter under flera
olika höfdingar, för att vara mindre beroende af en endas godtycke.
Då naturligtvis ett stort antal underhafvande var en källa till magt
och inflytande, så var denna frihet ett temligen godt skydd mot för
mycket hård behandling från höfdingarnes sida; en dylik skulle
blottställt honom för att blifva utan underhafvande. Det är således
sannolikt att systemet i praxis blef mindre tryckande än den i Europa
ännu existerande lifegenskapen, oaktadt intet skydd fanns mot tillfällig,
af nyck eller passion förestafvad  grymhet.

Likasom ännu bland flera af Indiska archipelagens malajiska folk,
begagnade höfdingarne sinsemellan ett eget språk, som med största
omsorg hölls hemligt; kom något ord deraf till de lägre klassernas
kännedom, blef det genast uteslutet och ersatt genom ett annat. All
rang var ärftlig, men berodde mera af modrens än fadrens. Detta bruk
var en naturlig följd af den gränslösa lösaktighet, som allmänt 
herrskade. Tre olika klasser höfdingar funnos: man kunde kalla dem
furstar, högadel och knapadel. Vissa embeten medförde en högre eller
lägre af dessa grader. Höfdingarne af högsta graden fordrade af
folkmassan alla tecken af den djupaste underdånighet, hvars underlåtande
straffades med döden. Sålunda måste plebejen falla på sitt anlete, när
en sådan visade sig, han fick akta sig för att komma vid dess
person, eller nyttja något som den förnäme begagnat. Ännu 1818
blef en karl dödad derföre att han begagnat ett en höfding tillhörigt
klädesplagg. Den, hvars skugga föll på kungen, eller som ej kastade
sig framstupa när något bars till eller från honom, den som gick i
skuggan af en höfdings hus med krans på hufvudet, eller med håret
vått, eller med mantel på sig, hade döden att frukta till straff derför; och
brott mot en massa andra dylika stadgar, som ej ens bibehöllo sig
oförändrade, utan dagligen erhöllo nya tillägg, medförde samma följd.

Religionen var en oinskränkt afgudadyrkan, Några af gudar
dyrkades af alla, deribland intog gudinnan Pele ett af de förnämsta rummen.
Hennes bostad var i vulkanen Kilauea, hvarest hon hade en hel här
af drabanter och undergudar med besynnerliga namn, af hvilka vi
endast citera ett: Makoli-wawahi-waa, — det vill säga: den eldögade
båtkrossaren. Men utom de allmänt erkände gudarne hade hvar och
en mera betydande person en eller flera dylika, som naturligtvis äfven
dyrkades af hans underhafvande. Sådane gudar till- eller afsattes
efter behag. Deras bilder voro gjorda af trä och måste hafva varit
utmärkt fula, efter hvad man kan dömma af dem som finnas i behåll. 

Templen bestodo af vidlyftiga, af trä eller sten uppförda inhägnader. 
På Hawaii finnes ett dylikt ännu i behåll: dess längd är 230
och bredd 100 fot, murarne äro 8 till 20 fot höga, och nedtill 12 fot
tjocka. Det byggdes af Kamehameha den förste åt hans favoritgud
Kaili. Hvarje tempel var blott helgadt åt en enda gud, som ock
hade sin serskilda klass prester, af hvilka offren uteslutande
förrättades. Konungen ensam hade fritt tillträde till alla tempel.
Gudabilderna förvarades i små hus. Till deras ära offrades frukter, höns,
svin, och vid stora högtider menniskor. Dessa sednare utsagos på
förhand, ofta månader och år förr än de skulle dödas. Sannolikt
valdes dertill personer, till hvilka prester eller höfdingar fattat någon
fiendskap. Stundom mördades de på fältet eller i sitt hem, stundom
släpades de till templet för att der få det dödande klubbslaget. Alla
brottslingar, eller de som brutit såkallad ”tabu”, offrades äfven åt
gudarne. Deras döda kroppar lades, likasom alla andra offers,
framstupa på ett altare framför gudabilden, och lemnades der att ruttna.

Prestkallet var ärftligt, och utom den egentliga gudstjensten
befattade sig dess medlemmar med trolldom och all slags vidskepelse.
Vi hafva redan omtalat den ännu, liksom i vårt goda Sverige, ej
alldeles försvunna tron på möjligheten att döda menniskor genom
besvärjelse. Likasom hos Romarne förutspåddes kommande händelser af
foglars flygt och skrik, af himmelens utseende, hundars skällande och
offrens inelfvor. Om, såsom man hört påstås, vidskepelse står i nära
samband med religiositet, så måste Hawaiierne fordom varit ett
ofantligt religiöst folk, och nu med kristendomens införande nalkas
atheismen, emedan dessa gammaldags förträffligheter allt mera och mera
förglömmas.

Ett kraftigt verktyg i de mägtigas händer var den fridlysning
— ”tabu” — hvars tillvaro i denna form är en egenhet för Polynesien. 
Allt, som höfdingarne ville hafva för sig, och presterne för sig
och sina gudar, förklarades tabu, antingen för tillfället eller för
beständigt. Fiskvatten, källor, badställen, djur, frukter m. m. belades
med tabu, och ingen vågade begagna dem. Åtskilliga matvaror voro
alltid tabu för qvinnorna. Vid annalkandet af de årliga religionsfesterna, 
under krigsrustningar, vid konungens och hans närmastes
sjukdom eller död, m. fl. tillfällen pålades en allmän tabu öfver hela
landet, hvilken brukade vara en månad eller något mera. Var den
af lindrigare sorten, gjorde den föga afbrott i den hvardagliga ordningen, 
annat än att man afhöll sig från en del arbeten och i stället besökte
templen. Men under en sträng tabu måste alla arbeten åsidosättas,
ingen fick derunder lemna sitt hus, de tjenstförrättande presterna
allena undantagne. Ingen eld fick tändas, intet buller höras; på 
hundarne band man igen munnen, hönsen insveptes i tygstycken eller
sattes under kalabasser; tvättning eller badning var förbjuden. Hvarje
brott mot en sådan tabu straffades med döden, från hvilken knappt
annan räddning fanns, än att uppnå någon af de fåtaliga tillflyktsorter, 
som tillförsäkrade den, som en gång befann sig inom deras murar,
fullkomlig tillgift för sitt brott, likasom de under krig lemnade en
aldrig kränkt fristad åt de i striden icke deltagande. Numera användes 
ordet tabu för att uttrycka ett lagförbud eller sådant som genom
lag blifvit fridlyst.

Likasom man ännu i dag kan få se på de i naturtillståndet
lemnade Polynesiska ögrupperna, var barnamord fordom på Hawaiiska
öarna lika vanligt som likgiltighet eller hårdhet emot ålderstigna.
Man skall ännu ofta träffa äldre qvinnor, hvilka erkänna sig hafva
mördat halfva dussinet af sin afkomma, och ofta har vid barnets
inträde i verlden dess graf redan varit gräfd inom eller i närheten af
föräldrarnes hydda. Man skulle frestas att anse sådant för dikt, men
Wilkes' beskrifning på Fidji-öarnes innevånareI United States Exploring Expedition. sätter dylika saker
utom all tvifvel. På dessa sistnämnda öar gifva barnen sina gamla
föräldrar en höflig anmaning att de gerna kunna lemna det jordiska,
och om de ej rätta sig efter denna vink, blifva de lefvande begrafne.
Huruvida grymheten emot de ålderstigna bland hawaiiska folket nått
denna höjd, är ännu ej kändt, men torde få betviflas, och man vet
med säkerhet att redan långt innan Cooks ankomst allt förtärande af
menniskokött upphört.

Vi hafva redan en gång nämnt de egenskaper som för närvarande 
utmärka folket. De voro naturligtvis fordom i hufvudsaken de
samma, men det band kristendomen lagt på utöfningen af åtskilliga
laster saknades då, och ingen ordentligt skipad lag var till hands
för att straffa brottslingen, såvida ej hans förbrytelse innebar ett
förnärmande af de förnäme. Hurudan den moraliska ställningen således
måste hafva varit, är lätt insedt. Att hvad vi anse dygder ej funnits
till öfverflöd, inses deraf att för flera af dessa, t. ex. tacksamhet, ej
finnes något ord i hawaiiska språket, sådant det var vid de första
missionärernas ankomst.

Sådant var tillståndet när Cook 1788—89 upptäckte öarne. Såsom
ofta vid dylika tillfällen varit fallet, ansågs han för en gud, och erhöll
namnet Lono, efter en af de förnämsta gudarne. KalaniopuuCooks Teraiobu. Vi veta att K och T, L och R förvexlas, och från
Taraniopu till Teraiobu är öfvergången lätt., 
herrskare på Hawaii, mottog honom med djup vördnad och sände
rika skänker. Cook fördes till det förnämsta templet, hvarest han 
kläddes i rödt tyg och sattes mellan två afgudabilder, hvarpå svin
och frukter offrades åt honom. Men högheten har ock sina obehag,
och han måste beqväma sig till att äta fläsk, som en gammal snuskig
prest tuggat åt honom, och dricka ava eller kava, den på alla
Polynesiens öar brukliga rusande dryck, som beredes på det sätt att roten
af ett slags peppar tuggas och utspottas i en skål, hvaruti vatten
sedan hälles, som, då det fått suga till sig rotens saft, är färdigt till
servering. Cook har af missionärer i allmänhet blifvit strängt
klandrad för det han lånat sig till dessa hedniska ceremonier; vi tro att
hvar och en annan hade gjort som han, med undantag möjligen af
välfägnadens förtärande, men vilja medgifva att en gång kunnat vara
nog för nyfikenhetens tillfredsställande. Omständigheterna vid hans
död äro redan kända.

Ett par år derefter dog Kalaniopuu, hvarpå hans brorson, den
ryktbare Kamehameha den förste, kom i besittning af väldet, sedan han
bekrigat och öfvervunnit åtskilliga höfdingar, som satte sig upp emot
honom. Han var då ungefär trettio år gammal och känd för sin
käckhet och slughet. Innan adertonde århundradets slut lyckades han
lägga alla de Hawaiiska Öarna under sitt välde. De många krig och
strider, han för detta ändamål måste utkämpa, ligga alldeles utom
gränsen för detta arbete, men vi måste något litet egna vår uppmärksamhet 
åt några under hans regering timade händelser, som ej varit
utan inflytande på öarnes framtid.

Några år förflöto utan att något fartyg visade sig vid öarne, men
1786 började man åter att besöka dem, och 1789 ditkom en amerikansk 
brigg, Eleanor, i hvars sällskap följde en liten skonert, på
hvilken skepparens på briggen son, en aderton års yngling, förde
befälet. Efter att hafva tillbragt en tid vid Hawaii, seglade
briggen till Maui, hvarest tvenne höfdingar en natt stulo en af dess
båtar, och dödade båtvakten, som låg insomnad. Kapitenen, hvars
namn var Metcalf, anföll den närbelägna byn, dödade en af dess
innebyggare och tog två till fånga. En af dessa uppgaf tjuvarnes 
namn och vistelseort, dit Metcalf med sitt fartyg genast begaf
sig. Qvarlefvorna af båten, hvilken tjufvarne sönderhuggit för att
komma åt spikarna, samt den dödade matrosens ben blefvo här
återlemnade till honom, hvarpå han ställde sig försonad. Men då kort
derefter ett stort antal infödingar i sina kanoter befann sig långs sidan
af fartyget, lät han helt oförmodadt skjuta ibland dem med kanoner
och handgevär, hvaraf omkring hundra infödingar dödades och en
ännu större mängd sårades. Någon tid förut hade han låtit prygla
en hög höfding, som svurit att hämnas på de första hvita han råkade.
Då den lilla skonerten kort efter nyssnämnde händelse anlände till 
Maui, blef den anfallen af infödingarne och hela dess besättning,
med undantag af en person, Isaac Davis, mördad. Briggen var då i
Kealakeakua. Dess båtsman, John Young, befann sig i land. och
blef, då han skulle gå ombord, på Kamehamehas befallning qvarhållen, 
hvarpå briggen måste segla utan honom. Dessa män, Young
och Davis, blefvo af Konungen väl behandlade, fingo land och
qvinnor, men bevakades på det strängaste när något främmande fartyg fanns
i hamnen. Båda blefvo Kamehameha till mycken nytta. Davis dog
1810, Young först 1835, vid nittiosex års ålder. Nuvarande
premier-ministern är hans son; en annan, James Young Kanehoa, är
guvernör på Maui.

Åren 1792—93 besöktes öarne af Vancouver, som lemnade efter
sig ett af alla aktadt minne. Han skänkte Kamehameha ett antal
kreatur och hjelpte honom att bygga och tackla ett litet fartyg.
Kamehameha å sin sida gaf Vancouver en mängd hedersskänker, och försåg
rikligen hans fartyg med lifsmedel. Redan vid denna tid finner man
att förrymde matroser innästlat sig bland infödingarna, dem de mera
än en gång uppäggat till våldsamheter och plundringsförsök mot
ankommande fartyg.

Vancouver tog, med Kamehamehas och öfriga höfdingars
medgifvande, Hawaii i besittning för engelska kronans räkning; men något
missförstånd tyckes dock dervid varit för handen, ty infödingarne
uppgifva att de blott anhållit om Englands beskydd.

Kamehameha skötte regeringen med kraft och klokhet. Herrskare
öfver alla öarna, gjorde han slut på de förut vanliga småkrigen
mellan underordnade höfdingar, och tvang dessa att iakttaga mensklighet
och rättvisa mot sina underhafvande. Han uppmuntrade handeln,
men höll en noggrann tillsyn öfver alla besökande fartyg, för att
förhindra våldsamheter, såväl mot som af deras besättningar. Han
tillhöll infödingarne att mera omsorgsfullt än förut sköta sin jord, och
vårdade med omsorg den nyligen införda boskaps-afveln. Mot slutet
af hans regering började den gamla religionsbyggnaden att vackla,
men inga missionärer funnos ännu på öarne, och konungen förblef
till sin död hedning. Han afled på Hawaii vid sextiosex års ålder,
d. 8 Maj 1819. Vid hans begrafning offrades trehundra hundar, men
ingen menniska. I enlighet med ett gammalt vidskepligt bruk,
undangömdes hans ben så väl att numera ingen vet hvarest de äro begrafne.

Med sin i rang förnämsta drottning Keopuolani efterlemnade
han sönerna Liloliho (född 1797) och Kauikeaouli (född 1814), samt
dottren Nahienaena. Den förstnämnde var redan under fadrens
regering erkänd såsom thronarfvinge, och antog efter uppstigandet på
thronen namnet Kamehameha den andre. Enligt den aflidnes förordnande 
skulle Kaahumanu, den mest älskade af hans drottningar, samfäldt
med Liloliho styra riket såsom premier-minister (Kuhina Nui). Denna
egna styrelseform har fortfarit tills för några år sedan, då, vid den
tredje qvinliga premierns, Kekauluohis, år 1845 inträffade död, den
ändrades så till vida att embetet numera skötes af en af konungen
dertill vald person bland höfdingarna.

Redan innan Kamehamehas dödsår var tilländalupet, började en
stor religiös rörelse bland Hawaiiske Öarnes befolkning. Den vid
hvarje konungs död pålaggde tabu blef denna gång bruten. Den unga
Kauikeaouli, nuvarande konungen, åt tillsammans med sin moder,
Liloliho yttrade sig offentligt för åsidosättandet af den gamla lagen
att män och qvinnor skulle äta hvar för sig, och en qvinna begick
ostraffadt det dubbla brottet att förtära en kokosnöt, en qvinkönet
förbjuden spis, på sjelfva den gamle konungens dödsdag. I Augusti samma
år blefvo Kalaimoku, eller, som han ock kallades, William Pitt, och
hans broder Boki efter katholska ritualen döpte ombord på franska
korvetten Uranie, men skola sedan många gånger deltagit i hedniska
ceremonier. Det är deras dop som finnes beskrifvet i Jacques Arago's
resa kring jorden, en bok som för öfrigt tyckes vara författad i afsigt
att försöka huru mycket man kan tillåta sig att i en resebeskrifning
fantisera, vi vilja ej säga ljuga. I November tillställde Liloliho i
Kailua på Hawaii en stor måltid med serskilda bord för de olika
könen, men då alla satt sig, gick han öfver till damernas bord och
förblef der hela måltiden. Hans undersåter följde hela landet kring
detta kloka exempel, och befallning utfärdades att förstöra tempel och
afgudabilder. Sjelfva öfverstepresten Hewahewa biträdde vid de
sednares uppbrännande, en lag stiftades som förbjöd afgudadyrkan,
men som ingen annan slags dyrkan blifvit satt i stället, hvarken de
jure eller de facto, befann sig nu landet utan religion. Ett uppror i
hednisk anda utbröt, men qväfdes snart af Kalaimoku. I Mars
följande år anlände från Förenta Staterna de första missionärer, som
besökt Hawaiiska Öarna. De blefvo väl emottagna, och ehuru en
opposition mot deras qvarblifvande visade sig, erhöllo de dock
tillstånd dertill sedan Kaahumanu förklarat sig för dem.

Kung Liholihos karakter torde vara ett godt prof af den vid
denna tid bland folket mest herrskande. Han hade öppet brutit med
landets gamla religion, men kom sig ej på allvar före med den nya.
Godmodig och vänlig, när han var lemnad åt sig sjelf, var han lätt
att leda till utsväfningar och hårdhet, och begick i vredesmod mer
än en gång verkliga grymheter. Han läste och studerade flitigt
emellanåt, men öfverlemnade sig lika ofta åt spel och dryckenskap.
Hans dåliga sidor smickrades af hvarjehanda på öarne bosatte 
landstrykare, som visste att draga god vinst af hans medgörlighet. Han
köpte af dylika utländska grannlåts varor till oerhörda priser, och för
att betala derigenom åsamkade skulder tog han sin tillflykt till
de gröfsta utpressningar. Sandelträd höggs utan afseende på om
brist derpå snart var att förvänta, och folket kördes till skogs för att
från de otillgängligaste ställen släpa stockarna ned till stranden.
Liholiho tycktes vara ur stånd att styra en enda af sina passioner eller
nycker; under det han erkände kristendomens sanning och utgaf ett
stadgande om hvilodagens helighållande, var hans lif en oafbruten
kedja af utsväfningar.

År 1823 fick han ett infall att resa till England, dit han mot
slutet af året begaf sig, åtföljd af Kamamalu, den mest älskade af
hans fem drottningar, samt ett par höfdingar och tjenare. Hela
sällskapet nådde i Maj följande året målet för sin resa, efter att på yägen
gjort ett besök i Rio de Janeiro, hvarest det blef mycket vänligt
emottaget. Att deras Hawaiiska Majestäter i London skulle blifva
dagens lejon, var naturligt. Men deras vistande der blef ej långvarigt, 
de angrepos båda af messlingen och dogo båda i Juli. Deras
lik, jemte deras öfverlefvande följeslagare, blefvo 1825 på fregatten
Blonde öfversända till öarne, hvarest deras död väckt djup sorg.
Vid de sammanträden mellan höfdingarne som höllos för reglerandet 
af thronföljden, erkändes såsom konung den af Liholiho dertill
utsedde yngre brödren Kauikeaouli, för hvilken Kaahumanu fortfarande 
skulle sköta regeringen. På Kalaimokus (William Pitt) förslag
stadgades att de af den förste Kamehameha åt höfdingarne i förläning
gifne jordsträckor skulle oförytterligt stadna hos dessas familjer, från
hvilka, de blott i händelse af högförräderi skulle kunna återtagas.
€hefen på Blonde, Lord ByronFarbror till skalden och genom dennes död nyligen kommen till
pärsvärdigheten., förde dervid de fattigare klassernas
talan, och lyckades åstadkomma några deras lif och egendom
skyddande lagar. England erkände formligen Hawaiiska Öarna som
oberoende stat.

Vi komma nu till en ny period i denna lilla stats historia, den
nu regerande konungens minderårighet, under hvilken kristendomen
definitivt blef antagen såsom rikets religion, men äfven grunden lades
till de tvistigheter, hvilka längre fram mera än en gång satt
konungarikets oberoende på spel.

All tro på de gamle afgudarnes magt var nu försvunnen utom i
de inre, mindre besökta delarna af Hawaii. Tabuer af alla slag
hade blifvit försummade och brutne, utan att några olyckor drabbat 
de felande, och Kapiolani, en dam af hög rang, vågade till och med
nedstiga i Kilaueas krater, utan att förut hafva förrättat de brukliga
offren, hvarigenom Peles, ställets gudinnas ynnest skulle vinnas. Hon
återkom oskadd, fastän hon på allt sätt hånat och skymfat Pele,
och tron på denna gudinnas magt fick derigenom en svår stöt. För
kristendomens spridande stod den förra religionen mindre i vägen än
utsväfvande och vinningslystne fremlingars ränker. Det var under
denna tid som Percivals förut nämnda våldsgerning inträffade.
Engelska konsuln Charlton gjorde allt möjligt för att stifta oenighet mellan
höfdingarne och missionärerne. Den kraftige William Pitt Kalaimoku
dog 1827, och i hans broder och efterträdare i embetet, Boki, fick
Charlton snart en lydig lärjunge, hvars oordentlighet och slapphet
åstadkom många förargelser.

År 1827 tillkom ett nytt tvisteämne i skapnad af två katholska
missionärer. De anlände på ett franskt handelsfartyg och landade
utan att, enligt gammal sed, dertill hafva erhållit tillstånd. Kaptenen
på fartyget fick befallning att åter bortföra dem, men han seglade
utan vidare sin väg, och katholikerne fingo tillstånd att tills vidare
qvarstadna. Många af infödingarne, okunniga om kristendomens
egentliga trosläror, ansågo, med anledning af helgonbilderna och fastans
likhet med de fordna tabuerna, katholska religionen som ett nytt slags
afgudadyrkan, och Kaahumanu ville på dess bekännare tillämpa de
mot den sistnämnda stiftade lagar. Att de amerikanska missionärerna
ej med serdeles välvilja mottogo sina katholska medbröder, kan väl ej
förtänkas dem, då de sednare predikade en lära, hvars satser i många
afseenden voro, enligt de förras åsigt, rent af fördömliga. Det är ej
utan att man i katholikernes förfaranden märker mycket som påminner 
om den gamla goda regeln att ändamålet helgar medlen. Öppna
löftesbrott tycktes föga bekymra dem, då de ej genom ordrytteri och
undflykter kunde komma ifrån gifna förbindelser. Flera gånger
förgäfves tillsagde att lemna öarna, blefvo de slutligen 1832 på ett
hawaiiskt fartyg förda till San Pedro i Californien. Det kan ej förnekas
att deras lärjungar blefvo med hårdhet behandlade, men detta tyckes
mera varit till följe af den trotsighet de visat styrelsen och
höfdingarne, än egentligen för deras religiösa tro, ehuru flera af dem
straffades såsom för afguderi. Vid samma tid tillämpade guvernören på
Oahu, Kuakini eller John Adams, Kaahumanus broder, med en stränghet 
som stötte på raseri, de mot hvarjehanda småförbrytelser (såsom
arbete på söndagen, o. d.) stiftade lagar.

Kaahumanu dog i Juni 1832, och efterträddes af Kinau, Liholihos
halfsyster och en af hans efterlemnade drottningar, hvilken antog det
officiella namnet Kaahumanu den andra. I början på 1833 förklarades 
den unge konungen myndig. Han egde redan då efter omständigheterna 
ej obetydliga kunskaper, men var af ett temperament ej olikt
broderns. Snart leddes han af utsväfvande fremlingar in i spel och
dryckenskap, exemplet spred sig hastigt bland befolkningen, hvars
lustar dessutom fått fritt spelrum genom upphäfvande af de för få år
sedan stiftade lagarna mot otukt och dryckenskap. Redan talades om
Kinaus afskedande; i hennes ställe skulle Liliha, Bokis enka och
motpartiets gunstling, blifva premier-minister. Saken ansågs afgjord, då
konungen helt hastigt åter försonade sig med Kinau, hvarpå oväsendet
snart afstadnade och de upphäfde lagarne åter infördes, ehuru i något
förmildrad form.

En irländsk katholsk prest vid namn Walsh anlände 1836 till
Honolulu. Han förständigades att med snaraste åter afresa, men fick
genom engelska konsulns bemedling tillstånd att tills vidare qvarstadna, 
med vilkor att ej arbeta på sin religions spridande, hvilket han dock
sjelf erkänner sig hafva brutit, så ofta sådant oupptäckt eller ostraffadt
kunde försiggå. Emellertid hade kapiten Vaillant på franska korvetten
Bonite och kapitenen lord Edward Russell på engelska fregatten Acteon
halft med våld aftvungit Öarnes styrelse en traktat, hvarigenom rättighet 
tillförsäkrades deras respektive landsmän att uppehålla sig derstädes.
Stödjande sig härpå återkommo 1837 de båda till Californien
bortskickade missionärerna, Fransmannen Bachelot och Engelsmannen Short.
De landade nemligen, men befalldes gå ombord på det fartyg som
bragt dem dit. Härpå följde en tillställning, uppgjord mellan dessa
herrar, fartygets egare (en i Honolulu bosatt Fransos vid namn Dudoit),
och engelska konsuln Charlton, hvarigenom styrelsen retades till att
något litet förgå sig i afseende på formen, och blef utsatt för de
tre stora sjömagternas, Englands, Frankrikes och Förenta Staternas
hämnd.

Den lät ej länge vänta på sig. I Juli 1837 anlände franska
fregatten Venus, kapiten Dupetit-Thouars, och engelska korvetten
Sulphur, kapiten Belcher, och såväl Charlton som Dudoit sparade ingen
möda att upphetsa dessa herrar mot styrelsen och de amerikanska
missionärerna, hvilka väl redan då kunde anses ett kött. De båda
kapitenerne hade ett stormigt företräde hos konungen; Charlton hotade
att kringpiska Bingham, den inflytelserikaste af missionärerna, som
äfven i audienssalen blef personligen misshandladHan blef sparkad af, såsom han sjelf uttrycker sig, »a person, whom I, but
for his brutal behaviour, would have taken for a french officer».. Kapiten
BelcherNumera Sir Edw. Belcher och befälhafvare öfver den till Franklins
uppsökande utsända eskader. har blifvit beskylld för att hafva med knuten näfve hotat Kinau. 
Sjelf har han på det bestämdaste förnekat detta, och visade sedermera
vänliga tänkesätt mot konungen. Audiensen slöts på så sätt, att både
han och Dupetit-Thouars erkände styrelsens rättighet att bortvisa
presterna, och förbundo sig att förmå dem att med första möjliga
lägenhet afresa, hvilket de ock innan årets slut gjorde.

De af infödingarna, som antagit katholska religionen, blefvo nu
utsatta för åtskilliga förföljelser och misshandlingar, och man kan väl
ej frikänna amerikanska missionen för allt deltagande deri. I Honolulu
boende utlänningar togo till större delen varmt de förföljdes parti,
men för mången var väl begäret att få ställa till krångel hufvudsakliga 
driffjädern. I sin ifver att befria de i häkte insatta, gingo dessa
herrar styrelsens rättigheter något för nära, men blefvo eftertryckligt
tillrättavisade af guvenör Kekuanaoa.

Men om styrelsen häruti gjort sig skyldig till förebråelser, så fick
den ock, som man säger, sota derför. I Juli 1839 anlände till Honolulu 
franska fregatten Artemise, kapiten Laplace, som till Hawaiiske
Öarnes regering sände en note, hvars innehåll är en besynnerlig
blandning af skryt, osanningar och öfvermod. Der förekommer till exempel
den nyheten, att ingen civiliserad nation finnes, bland hvilken ej fri
utöfning af alla religioner tillåtes, och efter att hafva lofsjungit
Frankrikes ”noble et liberal system politique”, hotar han med att genast
skrida till våldsamheter, om ej de i noten medelade befallningar åtlyddes.
Konungen var på Maui och efterskickades genast, men då han ej inom
utsatt tid hann anlända, undertecknade premier-ministern Kekauluohi,
den ett par månader förut döda Kinaus syster och efterträdarinna, samt
guvernör Kekuanaoa de föreskrifna vilkoren, och sände de som borgen
för deras uppfyllande fordrade 20,000 piaster ombord på Artemise.
För att hopskrapa denna summa måste regeringen mot hög ränta låna
penningar af åtskilliga utländska köpmän. Ännu voro dock ej alla
partier nöjda. Aret förut hade spirituosa blifvit till införsel förbjudne,
och en hög tull lagd på viner, de som funno sitt intresse derigenom
förnärmadt, hittade nu på den utvägen att genom Laplace skaffa sig
ersättning. Denne antog sig utan betänkande deras sak, och tvang
genom hotelser och insinuationer den nu anlände konungen att
underteckna en traktat, som förbjöd honom att på någon vara lägga högre
tull än fem procent af värdet, och hvarigenom på öarne vistande
Fransoser sattes i stånd att trotsa nästan alla landets lagar. Under hela
denna transaction hystes allvarsamma farhågor för ett upplopp af
stadens infödda och utländska pöbel, och de bättre af utlänningarna
organiserade sig till försvar, i händelse sådant skulle utbryta.

Efter denna tvetydiga bedrift afseglade Laplace. Vi veta ej till
hvad grad hans regerings föreskrifter bundit honom, men i hela hans 
sätt att gå till väga röjer sig ett öfvermod, som fann sitt nöje i att göra
strängheten så skymfande som möjligt.

Den ofvannämde Dudoit, numera fransysk konsul, skyndade sig
att draga fördel af den nyligen påtvungna traktaten, och snart anlände
ett med spirituosa lastadt fartyg, med hvilket trenne katholska
missionärer följde. Dessa herrar företogo sig; enligt sin vana, att försöka
vända upp och ned på den styrelses åtgärder, hvilken de ej kunde
beherrska, de upplöste efter godtycke redan ingångna äktenskap, och
franska konsuln protesterade mot hvarje band eller beskattning på
brännvins minutering. Kapiten Mallet, på franska korvetten Embuscade,
förenade sig med honom, och fordrade dessutom att regeringen skulle
på sin bekostnad anlägga en katholsk högskola, att ett stycke land, som
föregafs vara af Boki skänkt till katholska missionen, skulle blifva
denna tillställdt, samt att den skulle få rättighet att köpa hvad jord
den behagade. Enligt hvad vi hafva ofvan sett, voro de sednare
punkterne alldeles stridande mot landets lagar, och Boki hade ingen
rättighet att bortgifva någon jord. Det är bedröfligt att se huru en
nation, som säger sig gå i spetsen för civilisationen, åtskilliga gånger
i Stilla Hafvet uppträdt på ett sätt, som ingalunda bär syn för sägen
och endast kan ursäktas på grund af en trängande nödvändighet, något
som väl ej kan hafva förefunnits. Att med våld hindra en styrelse
att reglera brännvins-minuteringen inom landet, är något oerhördt;
men i politiken har blott funnits och skall alltid blott finnas en rätt
säkert gifven sats: rätt är det som lyckas.

Kort efter sistnämda händelse blef den ofvan ofta omtalade engelska
konsuln Charlton förgrymmad mot styrelsen och begaf sig till England,
lemnande en Mr. Simpson såsom vice konsul. Denne man måste hafva
egt en synnerlig energi och förmåga, hvilka egenskaper, i förening med
hans högt yttrade förakt för hela regeringen och afsigt att göra öarna
till engelsk besittning, väckt misstroende mot honom, och konungen
nekade att erkänna honom såsom konsul. I Februari 1843 anlände till
Honolulu engelska fregatten Carysfort, kapiten lord George Paulet,
hvilken, sedan några preliminära fordringar blifvet afslagna, den 18
Februari tog öarna i besittning för engelska kronans räkning. Konungen,
kännande sig för svag att göra motstånd, och fruktande brand och
plundring af staden, förklarade sig vika för våldet, men protesterade
på det kraftigaste mot de i hans suveränitet gjorda ingrepp. De många och
långa räkningar på skadeersättningar, som Simpson och hans vänner nu
uppgjorde, gå verkligen in på det oförskämdas område, men vi kunna ej
här meddela några detaljer derom. Regeringen beslöt att sända en agent
till England för att anropa dess styrelses ädelmod, och en ansedd
amerikansk köpman i Honolulu, vid namn Marshall, åtog sig detta uppdrag.

Lord Georg beskylles af det amerikanska partiet för att ej med
synnerlig samvetsgrannhet hafva förvaltat det rike han tagit i
besittning, utan tillåtit sig hvarjehanda temligen tvetydiga handlingar; men
hans regering blef ock kort. Amerikanska kommendören Kearney
protesterade emot besittningstagandet, och i Juli anlände engelska
stationsbefälhafvaren i Stilla Hafvet, kontreamiral Thomas, som genast
förklarade ändamålet med sitt besök vara att återställa öarna åt deras lagliga
konung. Den 31 Juli försiggick detta med stor högtidlighet, och amiral
Thomas har på Hawaiiska Öarna efterlemnat ett af alla aktadt namn.
Charlton blef vid sin ankomst till London entledigad från sin
konsulsbeställning, och Simpson utgjöt i en brochyr sin harm mot den
minister, som ej befrämjat och begagnat sig af hans försök att förskaffa
England en ny besittning. Mot slutet af 1843 erkände både England
och Frankrike Hawiiska rikets fullkomliga oberoende. Den af Laplace
påtvungna traktaten blef dock ej ändrad förr än 1846, då äfven de
20,000 piastrarne återställdes genom amiral Hamelin. En annan
traktat upp gjordes, hvars vilkor dock utvisade ett fortfarande begär att blanda
sig i rikets inre angelägenheter. Samma år afslöt Danmark genom
kapiten Bille på korvetten Galathea med öarnas styrelse en handelstraktat, 
hvari dess fullkomliga oberoende i alla afseenden erkändes.

Stridigheterna med Frankrike voro dock ej ännu slutade. Mot
slutet af 1847 ankom en ny fransk konsul, Chevalier Dillon, som
tyckes från första stunden uppbjudit all sin förmåga för att ställa till
krångel. Hvarje regeringens åtgärd blef föremål för anmärkningar från
hans sida. Såsom prof på andan i hans handlingssätt är ett enda
exempel tillräckligt. Sedan längre tid var det stadgadt att inlagor till
tullkammaren skulle vara på Hawaiiska eller engelska språket. Dillon
insände dylika på franska, som naturligtvis tillbakasändes. Nu hette 
det att sådant var en skymf mot Frankrike, och att det var regeringens
skyldighet att ombesörja öfversättningen. Då man tager i befraktande
att bland antalet ankommande fartyg endast ungefär hvart trettionde
är franskt, under det att nio af tio äro amerikanska, så faller
obilligheten af ett dylikt påstående genast i ögonen. Såsom en följd af en
mängd klagomål af samma halt från Dillons sida måste dock det lilla
konungariket åter lida en förödmjukelse, i det att amiral Tromelin,
i spetsen för en eskader, i Augusti 1849 presenterade ett ultimatum
af sådan natur, att det af ingen styrelse med anspråk på sjelfständighet
kunnat antagasBland annat begärdes ersättning till en Fransman i Honolulu, för hos honom
af matroser på engelska korvetten Amfitrite anställd skada, på grund deraf
att styrelsen ej anställt åtal mot våldsverkarne. Mannen värderade den honom
tillfogade förlust till åtta piaster (som under Dillons behandling ökades till
nittiotre), och hade aldrig ansett det löna mödan att för en sådan ringa summa 
anställa något åtal., och, då det afslogs, landsatte en beväpnad styrka,
som till en betydlig del förstörde Honolulus lilla skans. Något
motstånd gjordes ej, utan konungen nöjde sig med att protestera mot det
hans rike tillfogade våld, och har sedermera af Frankrike begärt en
summa af 100,060 piaster i ersättning för den föröfvade skadan.

Under alla dessa svårigheter utvecklade sig dock styrelsens
organisation med stora steg. Konungen och höfdingarne lärde sig inse
nödvändigheten af att i rikets tjenst anställa personer med mera
kännedom om europeiska förhållanden, om politiska och ekonomiska värf,
än den de sjelfve egde. En af de amerikanska missionärerna, Richards,
var redan tidigare anställd: doctor Judd blef 1842 finansminister,
och en amerikansk jurist, herr Ricord, attorneygeneral. Herr Wyllies
antagande daterar sig från 1845. Richards dog 1847 eller 1848 och
efterträddes af den ofvan flere gånger nämnde Armstrong. Från doktor
Judd föreskrifver sig det hufvudsakliga af anordningen af embetsverkens 
verksamhet och ärendenas behandling, och hans förvaltning visar
det goda resultat, att åtskilliga regeringens gamla skulder blifvit
afbetalade, och statsinkomsterne från 41,000 piaster (1842) uppgått till
284,000 (1850), oaktadt inga nya utskylder under tiden blifvit
folket pålagde.

Det är ej blott från främmande magters ombuds sida som styrelsen
erfarit ledsamheter. Flera på öarna naturaliserade utlänningar hafva
bittert klandrat ofvan uppräknade personer, under det andra anklagat
hela missionen för egennytta eller dolsk fanatism. Många resande
hafva utsträckt dessa anklagelser till alla missioner i Stilla Hafvet, och
vi måste ett ögonblick uppehålla oss härvid.

Att de protestantiska och de katholska missionerna måste häckla
och fördöma hvarandra, är en naturlig följd af deras religiösa
öfvertygelse. Det låter dock besynnerligt, när man hör katholikerna, hvars
uppträdande på Söderhafvets öar är af vida sednare dato än protestanternes, 
beklaga sig öfver de sednares intolerans; sådant påminner nog
mycket om grandet och bjelken. Med dessa båda partiers inbördes
beskyllningar mot hvarandra vilja vi ingalunda befatta oss. Vi skulle
dock nästan vilja medgifva, att katholicismen vore den mest lämpliga
form, i hvilken kristendomen kunde bibringas sagde öars befolkningar, 
och om vi yttrat oss ogillande om herrar Bachelots och Shorts
uppträdande på Hawaiiska Öarna, så är det sättet derför, som vi
egentligen klandra; ett visst bemödande att fiska i grumligt vatten lyser
deruti allt för mycket fram.

Grunderna för de mot missionärerna i allmänhet riktade anfall
äro mycket olika. En del personer fördöma deruti sjelfva idéen, sjelfva
spridandet af kristna läran i hvad form som helst, emedan de förneka
dess sanning; dessa måste vi lemna åt herrar theologer. Andra 
fördöma sättet, på hvilket missionärerne gått till väga, och åter andra
hafva ansett den europeiska civilisationen vara otillämplig på Stilla
Hafvets folkraser. Vi skola yttra oss om de hufvudsakligaste bland
de gjorda beskyllningarna, och börja med den för egennytta.

Att sådan förekommit hos flera individer kan väl ej betviflas,
men att missionärerne kollektivt kunna derföre beskyllas, att sådan
varit ledande driffjädern för deras verksamhet, tro vi ej vara
förhållandet. Att på Hawaiiska Öarna ett par af der varande missionärer
kommit till statens högsta embeten, bevisar ej den gjorda beskyllningens 
behörighet. Dessa embeten äro ej så lönande, att ej deras
innehafvare borde kunna i sitt hemland slå sig lika väl, eller bättre ut.
Man har jemfört den protestantiske prestens trefliga, ja ofta till och
med prydliga hem med den katholskes tarfliga koja, och deraf tagit
sig anledning till utrop öfver den förres rofgirighet. Vi kunna ej
instämma deri, och våga till och med hysa den öfvertygelsen, att
åsynen af ett ordnadt husligt lif i längden kommer att inverka
förmånligt på infödingarnes seder och materiella välstånd. Fransoser anföra
alltid som en svår beskyllning mot de protestantiska missionärerna,
så engelska som amerikanska, att de drifva handel. Man vet dock
ganska väl att dessas katholska medbröder i yrket ingalunda försumma
samma rörelses bedrifvande, men de äro sluga nog att låta sådant
gå genom en i bakgrunden stående person. Att de ej försummat sin
fördel, synes af den myndighet hvarmed de tyckas sända de franska
örlogsfartygen att gå deras ärenden; den beredvillighet, dessa
befälhafvare dervid visat, kunna vi ej tillskrifva någon religiös anda hos
individerna, utan måste den härröra af några från högre ort kommande
befallningar.

En annan beskyllning är den för fanatism och ofördragsamhet.
Det kan ej förnekas, att en sådan med fog kan göras, men man får
ej vänta någon hög grad af tolerans af en missionär. Toleransen är
ofta nog en nära anförvandt till liknöjdheten, och så långt historien
räcker tillbaka i tiden, finna vi att de som uträttat något för en
religions spridande varit temligen ofördragsamme i afseende på dess
trosläror. Man har klandrat den kärfva och själlösa form i hvilken
kristendomen blifvit infödingarne bibringad, det pedanteri hvarmed
brott mot åtskilliga af dess mindre angelägna stadganden blifvit
beifrade såsom dödssynder. Riktigheten af detta klander måste vi
medgifva, men fästa dock uppmärksamheten derpå, att bland de förbudna
nöjena voro åtskilliga ej så alldeles oskyldiga, ehuru de förefalla
sådana för den med ämnet obekanta. Man tycker det orimligt
att förbjuda dans; men då man betänker att dansen hos söderhafsöboerna 
var och ännu är något helt annat än hos oss, att den stod i 
nära beröring med de hedniska religions-ceremonierna och var
förknippad med helt andra begrepp än som hos oss är fallet, sa måste
man medge att dess förbjudande blef en nödvändighetSe framdeles om Areoy-sällskapen på Tahiti.. Att
missionärerne städse ifrat för en absolut nykterhet, bör ej vara anledning
till klander, då det öfverallt visat sig att rusande drycker haft en högst
förstörande inverkan på polynesiska folken, genom hvilkas hela natur
går en till omöjlighet gränsande svårighet att motstå en frestelse.

Man har ofta hört upprepas det påstående, att genom kristendomens 
införande folket blifvit afvändt från sina gamla sysselsättningar,
utan att några andra trädt i stället, hvarigenom lättja och håglöshet
tagit öfverhand, samt att för litet afseende varit fästadt vid att bibringa
kännedom om de yrken och slöjder, som kunde vara för en vid
egentligen tungt och ihållande arbete ovan befolkning lämplige. Vi
medgifva till en viss grad det grundade i denna beskyllning, men påminna
blott om att de ej haft i detta afseende medgörliga lärjungar att
undervisa. Många af missionernas medlemmar hafva offrat både tid och
möda på undervisning i handarbeten, trädgårdsskötsel m. m., men
utan serdeles framgång. Men hos en och annan hafva ock de riktigt
fanatiska läsare-idéerna visat sig. Sålunda berättar amerikanaren
Wilkes, annars missionärernes varma beundrare, huru en af dessa i
Hilo på Hawaii förstört åtskilliga af hans företrädare såsom plantskolor 
anlagda kaffeplanteringar, hvilka, han påstod vara öfverflödiga, och
således syndiga, emedan allt utöfver de nödvändigaste behofvens
fyllande vore ett alster af högmod och fåfänga. Det är samma dråpliga
lära, som i ett par af Sveriges nordostligaste socknar blifvit på
sednare åren så allmänt spridd.

Ändtligen äro de ej få, hvilka, medgifvande kristendomens värde
och civilisationens företräden, anse den sednare vara de polynesiska
folkens graf och att den förra förderfvat deras karakter. Att de
Hawaiiske Öarnes befolkning på ett ohyggligt sätt aftagit, hafva vi redan
sett; men då man betänker att aftagandet mellan 1769 och 1823 varit
från 300,000 till 130,000, och att missionärer först 1820 der bosatte
sig, så måste man medgifva att desse sednare ej derpå kunnat hafva
något inflytande, äfven om det härrört från gemenskapen med den
hvita rasen, hvilket väl ej kan betviflas vara, fallet. Utan att
handeln och sjöfarten på Stilla Hafvet förbjudes kan ej denna gemenskap
förekommas, och då man tager i betraktande att från hvalskepp
förrymda matroser eller förbrytare från Australien äro infödingarnes
lärare på de öar, der ej någon missionär bosatt sig, så våga vi med
säkerhet påstå, att den sistnämndes närvaro är en verklig fördel, äfven 
om han ej skulle vara utrustad med alla de evangeliska dygderna.
Så vidt missionärerna ifrat mot fylleri och lösaktighet, mot krig och
barnamord, hafva de snarare bidragit till att hämma folkstockens
aftagande, men orsakerne till detta aftagande hafva dock varit för
öfvermägtige.

Mången tror att innevånarne på Polynesiens ögrupper, före dessas
upptäckande af Européerna, lefde i ett menlöshetens och oskuldens
fredliga tillstånd. Att detta ingalunda varit förhållandet, visa oss en
mängd underrättelser af personer, hvilka besökte dessa trakter innan
något missionsväsende var påtänkt, och som således i detta afseende
ej kunna beskyllas för väld. Vi nämna exempelvis Cook, la Pérouse,
Bougainville, Porter m. fl. De intyga att ögruppernas befolkningar,
såsom än i dag Fidji-öarnes, voro delade i en mängd små stammar,
hvilka oupphörligt bekrigade hvarandra: att en sedeslöshet utan
gränser var allmänt herrskande: att folkmassan lefde i ett djupt slafveri
under ett litet antal förnäma: att menniskooffer och barnamord voro
vanliga, och att ålderstigna föräldrar ofta med våld förpassades till
andra verlden. Den skildring vi lemnat af hawaiiska folkets ställning
torde med få ändringar gälla för större delen af Polynesien, och
illusionen om idyllisk oskuld förlorar sålunda all sannolikhet. Skola
dock Polynesiens folk genom umgänget med de hvita blifva förintade,
så hade det visst varit för dem vida bättre om aldrig Wallis och
Cook och andra upptäckare nått deras stränder, ty en dålig
existens är dock bättre än ingen. Men upptäckten är redan längesedan 
en ”fait accompli”, hundradetals fartyg genomkorsa årligen
Stilla Hafvet från Behrings Sund till Cap Horn, från Amerikas kuster
till Australiens och Japans, dessas gemenskap med de under vägen
passerade öarnes infödingar kan ej förhindras, och vi skola framdeles
få se huru de ofta lemna sjukdom och elände efter sig. Men det är
orättvist att beskylla missionärerna för en olycka, den de ej möjligen
kunnat förhindra, och den omständigheten, att de merendels funnit
hätska fiender i der och hvar på öarne bosatta skojare af alla nationer, 
talar ej obetydligt till deras fördel. Till och med d'Urville,
annars deras skarpa vedersakare, erkänner att de, till både öboernes
och besökandes fördel, bilda en motvigt mot desse sistnämndes
förstörande inflytelse.

Några resande hafva talat om strömmar af blod som flutit, under
de mellan kristna och hedningar för trons skull förda krig. Vi hafva
visat att några sådana ej förefallit på de Hawaiiska Öarna, och ehuruväl 
det på Tahiti och Tongatabu ett par gånger gått temligen hett till,
tro vi dock ej att antalet stupade varit större än det under motsvarande 
tidrymd i de förr vanliga krigen mellan småhöfdingarna.


Vi måste dock medgifva, att intrycket vi erforo vid vistandet på
Hawaiiske Öarne motsäger de statistiska tabeller, som visa huru handel
och rörelse, skolor och statsinkomster ökats. Det förefaller som
existerade allt detta bredvid kanakbefolkningen, som uttryckte det ej dennas
tilltagande arbete och rikedom, utan de inflyttade fremlingarnes. Man
ser på de högre skolornas undervisnings-schema både grekiska och latin,
mathematik och filosofi; men man tycker sådant finnas der blott för
att intet skall på förteckningen fattas, och kan knappt föreställa sig
huru en poi-ätande kanak skall se ut och vara till mods vid
konjugerandet af de många och långa klassiska verberna, dem han ej kan
uttala, ja hvars ljud alldeles saknas i hans språk. Det är samma
känsla som vi erforo vid audiensen hos konug Kamehameha, ett visst
tvifvel på verkligheten af hvad vi hade för ögonen. Tidningar utkomma
på hawaiiska språket, men läser väl någon dem? — gossar och flickor
besöka skolan och lära sig läsa, men sysselsätta de sig väl utom den
med läsning? — Honolulus landthushållnings-sällskap håller
sammankomster, der plogar och fruktträd, diken och boskapsraser likasom hos
oss afhandlas, men frågar väl kanaken derefter? — Vi tro det ej. Vi
hafva läst ministrarnes årsberättelser och kamrarnes förhandlingar,
tidningsartiklar och exportlistor: de säga att öarne stiga i rikedom och
välstånd; men fast vi ej kunnat vederlägga detta, har dock en inre
röst ropat att alltsammans är ett sken, en lögn, lika bedräglig som
rodnaden på den lungsigtiges anlete, och att den enda sannt talande
ziffertabellen är den, der slägtets snara undergång står uttryckt.

Ett stort hinder för rikets materiella förkofran undanröjdes 1850,
då höfdingarnes jordmonopolium upphäfdes och hvar och en af landets
innebyggare erhöll rättighet att ega all jord han kunde ärligt förvärfva.
Redan 1836 hade dåvarande åboer erhållit försäkran om ärftlig åborätt
till sina innehafvande jordstycken, från hvilka de blott efter föröfvande
af nesligt brott kunde bortdrifvas, och vid sista regleringen af dessa
förhållanden delades jorden i lika delar mellan kronan, höfdingarna och
åboerna, som erhöllo sin jord skattefri, med undantag af tre till fem
piaster i lösen för fastebref. Styrelsen förbehöll sig dock försigtigtvis
rättighet att i händelse af behof beskatta jorden, och kanske hade det
varit klokast att genast från början derpå lägga en lindrig skatt. Herr
Armstrong lät med anledning af denna förordning i de på hawaiiska
språket utgifna tidningar införa några råd till menige man, förmanande
dem att ej missbruka de fördelar styrelsen sålunda beredt dem. Någon
kärf methodism finnes ej i dessa föreskrifter, han tvärtom tillstyrker
ej blott arbetsamhet i allmänhet, utan äfven att använda allt bemödande
för beredande af trefnad, snygghet och prydlighet i hemmet.

Bland svårigheter, hvarmed de som försökt i något större skala
införa förbättringar i jordbruket, är följande af ganska egen
beskaffenhet. De förut af menige man innehafde jordlotter voro endast
åkerlappar, men när de lade sig till kreatur, erhöllo de tillstånd att låta dem
beta på jordegarens utmarker. Snart lade alla menniskor sig till hästar,
många fattiga familjer hafva för sitt nöje tre eller fyra, till och med
flera dylika, och taga dessutom på utfodring alla sina vänners i staden,
utgifvande dem för sina egna. Den stora mängd hästar som häraf
blifvit en följd skadar på tvänne sätt; den äter upp betet för de
nyttigare husdjuren, och åstadkommer lättja bland folket, som föredrager
att göra promenader till häst framför att sköta sin jord. Ingen
afsättningsort finnes för de öfverflödiga hästarna, och deras hudar löna sig
ej så väl som oxhudar till skeppning. Fårafveln har en annan slags
fiende i den mängd hundar infödingarne äfven endast för sitt nöje
uppföda, eller kanske rättare icke uppföda, ty de få ingen mat hemma
hos sina egare, utan stryka omkring på fälten och göra betydlig skada
på de späda lammen, hvaraf, om vi ej missminna oss, en fjerdedel
eller en femtedel åtgår för att fylla dessa rofdjurs tomma magar. Oaktadt
den goda afsättning, som kan påräknas för fjäderfä, har knappt någon
enda inföding tagit sig före att till något större antal uppföda dylikt,
och de utlänningar, som slagit sig ned på landet, hafva mera
vidtutseende företag å bane.

Californiens uppblomstring kommer utan tvifvel att inverka mycket 
på Hawaiiske Öarnes framtid. Det kan väl hända att tilloppet af
hvalfångare förminskas, men så har i stället en förut saknad afsättningsort 
för landets produkter erhållits. Öarne må numera frambringa huru
mycket kaffe och socker som helst; afsättning kan ej fela, och om
rörelsen skötes väl, så bör intet annat land kunna konkurrera med dem.
Kaffet är af yppersta beskaffenhet, och lokaler för dess odlande finnas i
öfverflöd. Vi få längre fram i denna bok se att Mauritius, som är af
samma storlek som Maui, framalstrar halftannat hundrade millioner
skålpund socker, så att Hawaiiske Öarne tillsammans böra kunna för
en temligt lång framtid fylla Californiens behof af denna vara, om
odlingen blott kan bedrifvas med tillräcklig fart. För apelsiner kan
allt framgent der påräknas god afsättning, och för närvarande ditföres
fjäderfä, ägg och smör. Derigenom har en utväg till betydlig förtjenst
öppnats för landtmannen, men den begagnas, som nämndt är, ej med
synnerlig ifver. Arbetslönerne hafva stigit, på samma gång som priset
på utländska varor och klädespersedlar fallit, så att ingen arbetslös
person behöfver för sitt uppehälle taga till något olofligt näringsfång.
Kommer en ångbåtslinie mellan Californien och China med Ostindien en
gång till stånd, bör denna blifva för öarna en ny källa till rikedom och 
framåtskridande. Ovisst är dock, om ej i denna händelse Nord-Amerikas 
Förenade Stater utsträcka sin hand efter dem; oaktadt detta
samhälles statsmän alltid tala om sitt lands fredliga politik, så har
erfarenheten redan visat att man ej för mycket får lita på dessa fagra
tal. Under loppet af resan skola vi återkomma till detta ämne, då vi
stöta på spridda fartyg af den eskader, som blifvit utsänd att påtvinga
ett annat folk för det alldeles fremmande åsigter, och när det kommer
allt omkring, är ”the policy of commerce” ej mycket samvetsgrannare
i sitt handlingssätt än ”the policy of conquest.” Det oaktadt vilja vi
ej påstå att det för Hawaiiske Öarnes innevånare skulle vara någon
olycka att blifva medborgare i den stora republiken, såvida blott ej
de slafegande staternas inflytande blifver tillräckligt starkt, för att med
anledning af kanakernes mörka färg bringa dem under samma faderliga
omvårdnad, för hvilken den svarta rasen i nämnda stater redan förut
är föremål.

Kanske borde vi, innan vi sluta detta kapitel, nämnt något litet
om hvalfiskfångsten i Stilla Hafvet. Då vi likväl ej ega någon
personlig erfarenhet af huru vid sjelfva fångsten tillgår, utan vår
beskrifning derpå blott skulle blifva lånad från andra, anse vi bäst att
afhålla oss från någon dylik, så mycket mera som det hufvudsakliga
deraf är allmänt kändt. Lika litet anse vi lämpligt att här redogöra
för hvarest hvalar, allt efter årstiden, talrikast anträffas, oaktadt
sådant, med ledning af Amerikanarne Wilkes och Maurys skrifter i ämnet,
ingalunda skulle möta någon svårighet. Deremot skola vi till deras
tjenst, som derför intressera sig, i bihanget vid bokens slut meddela
några uppgifter om det antal fartyg som för närvarande sysselsätter
sig med hvalfångst, och öfver den afkastning, som deraf kan påräknas.

*




X.

Segling till San Francisco och uppehåll derstädes; segling derifrån
till Tahiti.

1852. Juli 2 — Sept. 13.

Med den måttligt friska passadvinden framskredo vi eftermiddagen 
d. 2 Juli långs Oahus södra och sydvestliga sidor, hvilka
erbjuda den anblick vi redan beskrifvit, nemligen torra brungula
kullar, hvars vulkaniska bildning tydligt tillkännagifves genom deras
form, och till hvilka de skogige åsarne i öns midt bilda bakgrunden.
Först kl. 9 e. m. hade vi passerat Cap Kaena, öns vestliga udde,
hvarefter kursen sattes nordlig, så nära vinden som var förenligt med
god framfart på fregatten. Den nästan oafbrutet blåsande
nordost-passaden gör det omöjligt att från Hawaiiska Öarna sätta kurs direkte
på Californien, utan måste man antingen kryssa sig upp mot passaden,
eller med denne styra nordvart, till dess man hunnit de latituder, der
vestliga vindar kunna påräknas. Hvarje sjöman vet att det sednare af
dessa alternativer är det enda, som kan komma i fråga, och alltid
under likartade förhållanden väljes. Eugenie fortsatte således sin kurs
nordvart; i dagningen d. 3 var Kauai i sigte i vestsydvest, vid
middagen var solen på några få minuter när i zenith, och ett par timmar
sednare skuro vi norra vändkretsen på 159° V. Passaden fortfor
frisk och jemn från ostnordost ända till på 33° N., hvarefter vi till
39° hade svaga och ostadiga ostliga vindar. Sistnämnde parallel skars
den 11, ungefär i meridianen af Oahus vestliga udde. Foglar (ett par
arter procellarier) hade redan ett par dagar förut börjat visa sig, den
hittills klara himmelen började blifva mulen, thermometern hann ej mera
om dagen öfver 22°, och hafvets temperatur var 19°—20°. Nästan
intet tecken till dyning kändes. Liten eller ingen ström hade förnummits 
sedan afseglingen från Honolulu.


Från den 11 till och med den 17 förblefvo vi i närheten af 39:de
parallelen. De två första dagarna hade vi nordvestliga vindkast
omvexlande med stiltje, derefter frisk men ojemn blåst mellan nordnordost 
och ost. Himmelen var derunder betäckt af tunga moln, regn och
tjocka inträffade flera gånger. Den 16 kom vinden frisk från nordnordost, 
och vi höllo nu ostvart med alla segel till, dem brisen tillät föra.
Vi fortsatte den ostliga kursen, oaktadt vinden snart drog sig mera
emot, och den 20 började vestlig dyning låta känna sig. Ända till den
23 fortfor Eugenie dock att endast långsamt framskrida mot ostliga
vindar, hvilka ena timmen blåste friskt och den andra lemnade henne
nästan i stiltje. Oaktadt himmelen i allmänhet varit mulen, förflöt
likväl blott en enda dag utan observation. Följande dagar till och med
den 27 gick vinden omkring från ost till syd, sydvest och nordvest,
och stadgade sig slutligen frisk från  detta sednare håll. Sistnämnde
dag visade sig klarligen att vi befuuno oss i närheten af Californiens
kust,långs hvilken den norr ifrån löpande strömmens kalla vatten
orsakar en betydlig klimatförändring. Luftens temperatur var d. 26
kl. 9 e. m. 17°, men d. 27 vid samma timma endast 13°, och hafvets 
sjönk mellan förra dagen kl. 6 e. m. till samma timme den sednare
från 18°,o till 13°,6; ett par timmar derefter visade den blott 11°,8,
hvilket gör en sänkning af 6°,2 på 27 timmar, under hvilken tid
fregatten genomlupit en sträcka af omkring 260 mil (46 sv. m).   Strömmen
satte härunder åt sydsydvest omkring 14 mil (2 1/2- sv. m.) i dygnet.
Himmelen var mulen och luften tjock. Sjögräs samt stammar och
grenar af träd sågos flyta omkring på hafsytan.

Den 28 kl. 2 f. m. befunno vi oss så nära de utanför inloppet
till San Francisco, på ungefär 20 mils (3½ sv. m.) afstånd från kusten
belägna klipporna Farallones, att vi måste lägga bi för att afvakta
dagningen. Latituden hade flera gånger under natten blifvit bestämd
genom höjder af polstjernan, ett försigtighetsmått, som man ej vid denna
kusts angörande bör försumma, om lägenhet till observation yppas; det
händer annars lätt att man af strömmen föres för långt åt syd, och
kan blifva tvungen att åter hålla till sjöss för att slå sig upp
nordvart. Kl. ¼5 f. m. höllo vi inåt land, och strax derefter skymtade den
nordvestligaste af de nämnda klipporna fram genom den gråa, något
tjocka morgonluften. Ytterligare ett par klippor visade sig strax
derefter, men innan kort insveptes alltsammans i en ogenomtränglig slöja
af dimma, som hela natten igenom, lik en mörk vägg, stått vid
horizonten i öster. Vi trefvade oss under små segel medelst lodet sakta
långs klippgruppens Sydvestra gräns; kl. 6 framskymtade de sydostlige
holmarne genom en liten öppning i tjockan, men kl. ½8 måste vi
vända utåt. Man kunde nu från fregattens halfdäck knappt se dess 
bogspröt. Vinden var nordvestlig, med måttlig bris. Vattnet hade
en grågrön färg, mycket sjögräs flöt långs sidan, och stora skaror af
sjöfogel plaskade och skreko rundt omkring. Luftens temperatur var
kl. 6 endast 12°, och hafsvattnets 11°,7.

S. O. Farallon.

En stund efter sedan vi vändt utåt började dimman skingra sig,
och kl. ½9 klarnade det upp, hvarpå vi vände inåt land. En half
timme senare befunno vi oss söder om den sydostligaste af Farallones.
Dessa klippor, äfven kallade Frayles (Munkarne), äro sju till antalet,
hvaraf de fyra nordvestliga bilda en grupp, och de tre öfriga en annan.
Den sydostligaste holmen är störst och torde vara omkring en half
svensk mil i omkrets; den består af kala, skrofliga kullar och
klippspetsar af gulaktig eller grå färg. Vid dess vestra ända är ett
naturligt hvalf, och söder om den högsta kullen står ett trähus på något
afstånd från stranden. Kl. 10 kom en liten skonert långs sidan, och
fregatten erhöll derifrån lots. Kort derefter stillnade det alldeles ut,
men middagstiden sprang en liten bris upp från sydkanten, och
friskade snart. Landet kring inloppet började nu visa sig, men oaktadt
himmelen var klar, var luften så disig och ogenomskinlig att nästan
intet kunde redas af höjdernas konturer. Kl. 3 e. m. passerade
fregatten med frisk fart mellan de uddar, som bilda inloppets mynning,
och ankrade kl. 4 i Saucelito-viken på 15 famnars djup och dybotten,
efter tjugusex dagars resa från Honolulu. Såsom jemförelse må 
nämnas, att en amerikansk brigg, som lemnat samma ställe d. 12 Juni,
anländt först dagen före oss, hvilket gör fyratiosex dagars resa.

Inloppet till San Francisco.

Landet kring San Francisco består af en mängd högre och lägre
kullar, af hvilka de så kallade Table Hills, belägna norr om inloppet,
nå en höjd af omkring 2,600 fot. Det helt nära staden liggande Blå
Berget hinner endast till 1,100 fot. Närstående lilla teckning visar
huru landet  presenterar sig från sjön. Utanför inloppet ligger
parallelt med kusten en bankEn sådan bank kallas på engelska »bar»; något deremot rätt svarande ord
finnes ej i vårt språk., på hvilken djupet ingenstädes är öfver
nio famnar, men närmare norra stranden endast fyra och en half. Man
bör akta sig för att ankra på denna bank. emedan ytterst våldsamma
brottsjöar ofta derstädes förekomma. Engelska kapitenen Beechey,
som i medlet af 1820-talet besökte dessa trakter, berättar att hans
fartyg under brottsjöarna rörde upp sand från bottnen, oaktadt vattnet
var fyra och en half famn djupt, och fartyget ej gick djupare än
femton fot. Sjelfva inloppet bildas mot norr af Punta Boneta, en låg
udde, på hvilken stark bränning oftast vräker, och mot söder af Punta
de los Lobos, så benämnd af den mängd skälar, som vistas der, men
isynnerhet på de nära derutanföre belägna små klipporna. Stora
skaror af dessa djur lågo der och solade sig, medan andra summo af
och an, hållande en skarp jagt efter de simmande sjöfoglarna, dem de
understundom lyckades att fånga, genom att på något afstånd från
skocken dyka ned och sålunda nedifrån öfverraska någon fogel. Vi
sågo på en liten stund flera dylika blifva skälaföda. Afståndet mellan
de båda uddarna är två mil (1/3 sv. m.), och farvattnet alldeles rent,
om man undantager ett litet stycke närmast hvardera stranden. Två
små klippor, kallade Mile Rocks, ligga på ungefär en fjerdedel af
bredden från Lobos-udden; man kan gå på ömse sidor om dem, men
vanligen väljer man den norra. Två mil (1/3 sv. m.) längre in bildar
rännans södra strand en skarpt utskjutande udde, hvarpå en liten
förfallen skans är belägen. Farvattnet sammantränges härigenom till
mindre än en mils (omkring 1/8 sv. m.) bredd: detta pass har fått namnet
Guldporten (Golden Gate). Den präktiga San Francisco-viken öppnar
sig här för den ankommandes blickar, men staden är ännu bortskymd
af en hög udde. Midt framför sig har man holmen Alcatrazes, och
litet söder om denna en annan något större, kallad Yerba Buena,
mellan hvilken och staden ankarplatsen är belägen. För att under de
tilltänkta arbetena med förseende och reparation af fregattens tackling
vara mindre besvärad af besök, isynnerhet af sådana personer som
drifva det aktningsvärda ”crimp” -yrketCrimps kallas de som öfvertala sjömän att rymma, för att sedan få utsuga
dem och slutligen afyttra dem till andra fartyg. , valde chefen den på vikens
motsatta sida belägna ankarsättningen i Saucelito-viken, hvilken först
sedan allt blifvit i ordning skulle utbytas mot den utanför staden, till
hvilken vi nu hade nära en svensk mil.

Strömmen går stark i rännan, isynnerhet under ebben, då den når
en fart af sex mil (1 sv. m.) i timmen, och de många häftiga hvirflarna
göra det vådligt för fartyg att utan någorlunda god bris begifva sig
på väg inåt. I sjelfva viken löper strömmen ingenstädes starkare än
två mil (1/3 sv. m.) i timmen. Hamntiden är vid staden 11t. 42m., vid
Saucelito 11t. 20m., höjdskillnaden är vid springtid åtta fot och vid
dödtid omkring fem. Ebben löper vanligen sju timmar och floden fem:
och tidvattnet är starkare om natten än om dagenSe Ringgold's kartor öfver Californien, Washington 1852.. I lotspenningar,
när man kommer från sjön, betalas tolf piaster för hvarje fot af
fartygets djupgående.

Straxt sedan fregatten ankrat afsändes båt till staden för att
efterhöra bref; den återkom frampå qvällen och medförde dylika till de
flesta af officerarne, och vi behöfva väl ej säga att de voro kärkomne.
Som post skulle afgå till Europa om ett par dagar, skyndade hvar och
en att afsluta sin till större eller mindre del redan färdiga brefvexling.

Från vår ankarplats har man en vidsträckt utsigt, som hvarken
saknar storhet eller skönhet; men under hela vistandet på stället var
ingen enda dag så pass klar, att man kunde skönja några detaljer af
äfven på måttligt afstånd belägna föremål, och af de mera aflägsna
kunde ej ens de hufvudsakliga konturerna redas. En tjock solrök låg
beständigt; utbredd öfver hela trakten; solen skymdes deraf en god
stund sedan han redan stigit öfver horizonten eller innan han vid
nedgåendet hunnit den. Denna solrök är till ej obetydligt hinder för sjöfarten,
i det den ofta hindrar varseblifvandet af märkena för grunden, eller
för de kursar, som böra styras. Stundom var allt insvept i tjock
dimma, och molnen hängde hela dagen genom kring kullarnas toppar.
Det oss närmaste landet består af terrassformigt öfver hvarandra
liggande rader af temligen branta kullar, åtskiljda af djupa dalar, i
några af hvilka små rännilar framflyta, som efter starkare regn
förvandlas till forssande bäckar. Kullarne äro till större delen kala, men
vidsträckta snår af buskar och små träd anträffas här och der. Ett
slags ek med taggiga blad ingår såsom hufvudbeståndsdel i dessa snår.
Större träd träffas endast nere i dalarna. Gräset var helt kort och
alldeles förvissnadt; men att döma efter de betande kreaturens vackra
utseende, måste det dock vara födande och mustigt. Herrskande
färgtonen i landskapet var gulbrunt, så att allt hade en något ödslig
karakter, så mycket mera som endast få menniskoboningar syntes.

Vid stranden lågo några ruskiga hus, i hvilka voro ett par
dåliga krogar och bodar; nära invid husen var ett sågverk, som nu
stod stilla till följe af vattenbrist. Några ofantliga furustockar af
fem till sex qvarters diameter lågo i vattnet derutanför. Längre bort
stod på en brant, mot stranden sluttande klippa ett litet hus, under
hvilket en temligen stor vattencistern var upptimrad, från hvilken
vattnet genom blyrör leddes ned till en träbrygga, der båtar beqvämt
kunna ligga för att fylla kärlen. Cisternen tillhör en i staden boende
person, från hvilken tillstånd till fyllning måste erhållas; priset på
vattnet är en cent pr gallon (10 rst. b:co pr sv. kanna). I en stor
öppen dal längre norr ut ligger en landtgård, tillhörig en här sedan
lång tid bosatt Amerikanare, vid namn Richardson. Gården såg
numera temligen förfallen ut, och en större, ofulländad korsverksbyggnad
lutade redan till undergång: innevånarne voro några indianer med
qvinnor, och tycktes samtligen sysselsätta sig med att göra intet.
De hade en påfallande likhet med pampas-indianerna: samma korta
och undersättsiga vext, samma krokiga ben, samma tjocka hufvud
med bred mun, flat näsa, små, under lugg seende ögon, utstående
kindknotor och svart, stripigt hår. Ett par af dem höllo på att rida
in en ung häst, som dock knappast tycktes vara värd det lilla besvär
man gjorde sig med honom. Ännu var ej längre kommet än att han
kastade sig omkull så snart han blifvit sadlad, och hela lektionen
tycktes bestå deri, att han med sadeln på ryggen fick ligga och rulla
sig några hvarf omkring, hvarpå han åter släpptes på bete.

Under de åtta dagar vi qvarlågo här besökte en del af fregattens
officerare staden, medan andra roade sig med jagt bland busksnåren
på kullarna; men som ej några hundar funnos att tillgå, inskränkte
sig fångsten till några få harar, vaktlar och åtskilliga småfoglar,
hvilka bidrogo till de zoologiske samlingarnes ökande. Äfven fiskades
med not, och åtskilliga arter fiskar erhöllos, hvaribland stora rockor
voro de i ögonen mest fallande. Besättningen var sysselsatt med
tacklingens och seglens förseende, hvarjemte vatten fylldes, och ved
togs ombord.

Den 5 Aug. afseglade fregatten kl. 5 e. m., under ledning af
lots från Saucelito-viken, och ankrade en timma sednare mellan staden
och Yerba Buena på nio famnars djup och sandbotten. Från
ankarplatsen pejlades Alcatrazes i N.V. t. V. ½ V. och telegrafen norr
om staden i S.S.V. ½ V.; något litet öster derom ligger under
vatten klippan Blossom Rock, som numera är märkt med en svart
boj. Afståndet till staden är härifrån ungefär en åttondels svensk
mil. Ett par hundrade fartyg lågo i hamnen; många af dessa voro
alldeles öfvergifna af sina besättningar, ja till och med af sina
befälhafvare.

San Francisco-viken är omkring åtta svenska mil lång, och delas
af en genom staden och Yerba Buena dragen linie i två temligen
nära lika stora delar. Dess bredd är mycket olika, man kan säga
mellan en half och två svenska mil, ehuru ett par smalare sund
förekomma. Formen är ganska oregelbunden och stränderna bilda många
uddar och vikar. Den nordligaste delen utgör en rund bassin af
omkring två svenska mils diameter, kallad San Pablo-viken: på dess
nordöstra strand ligger staten Californiens hufvudort, Vallejo, så
benämnd efter en ansedd Californien som alltifrån eröfringen visat
sig vara mycket amerikanskt sinnad. Från San Pablo-viken kommer man
genom Carquines-sundet in i Suisun-viken, i hvars östra ända den
guldrika Sacramento-flodens mynning är belägen. Fullständiga
kartor öfver alla delar af dessa farvatten äro utgifna af kapitenen i
Förenta Staternas flotta, Cadwalader Ringgold.

En stor del af vikens vidlyftiga yta är ej tillgänglig för andra
fartyg än små båtar, och äfven med sådane finner man svårighet att
vid låot vatten landa. I synnerhet är detta fallet vid södra hälftens
stränder, kring hvilka stora sträckor blifva torra vid lågt vatten
under springtid. Den starka strömmen i norra delen af viken har hållit
denna renare; den myckna sand och dy Sacramento-floden medför
har förts öfver till den södra, hvarest den i stillvattnet sjunkit till
bottnen. Banken utanför inloppet har naturligtvis uppkommit på
samma sätt. En smal ränna med 4—9 famnars vatten leder dock
ända till vikens sydligaste vrå; den hålles troligen ren af den på
sistnämnde punkt utfallande Guadalupe-flodens strömfåra.

Staden San Francisco är belägen på det ställe, der den lilla
spansk-mexikanska staden stod. Bästa ankarplatsen i viken är
derutanför. Men äfven här var staden omgifven af en remsa grund och
bankar, som gjorde landningen obeqväm för båtar, och tvang att vid
lossning af fartyg använda pråmar, som till och med endast vid högt
vatten kunde komma stranden nog nära, för att utan allt för mycken
tidspillan och kostnad aflemna sin last på det torra. Knappt hade
dock staden börjat vexa så mycket, att man kunde med någorlunda
visshet påräkna dess framtida förkofran, förr än man tänkte på den
nämnda olägenhetens afhjelpande, så mycket mera som ett annat
vigtigt ändamål på samma gång kunde vinnas. Mellan vattenbrynet
och de i stadens rygg belägna kullar var afståndet helt kort; för den
händelse att staden betydligt skulle tillvexa, måste man antingen låta
den sträcka sig långs stranden, eller bygga på kullarnes sluttningar.
I förra fallet skulle afståndet mellan dess yttersta delar blifvit
mycket stort, i det sednare backarne till hinders. Man gräfde således
undan af kullarna och fyllde med den bortgräfda jorden utåt sjön,
och numera kunna de största fartyg ligga förtöjda vid de utspringande
träbroarna, hvarjemte en mängd lämpliga byggnadstomter erhållits.
Af hvad värde dessa sednare äro kan man sluta till af den
omständigheten, att en mexikansk soldat 1850 erhöll 25,000 piaster i
betalning för en tomt, som han tre år förut tillbytt sig mot ett par stöflar,
och en här sedan många år tillbaka bosatt Tysk, vid namn Leydesdorff, 
för 17,000 piaster sålde en annan jordlapp, för hvilken han i
byte gifvit en ankare vin. Leydesdorff är nu död, men en gata i
San Francisco bär hans namn till efterverlden.

Husen äro, såsom man kan föreställa sig, af den mest
olikartade beskaffenhet. Några stora handelsfirmor hafva der etablerat
kontor och åt sig uppfört ståtliga hus af från China hämtad huggen
granit; bredvid ett dylikt träffar man ett anspråkslöst flyttbart, och
emellan dessa båda ytterligheter finnas alla gradationer. Den nyligen
utfyllda delen af staden bildar naturligtvis ingen pålitlig grund för
större byggnaders uppförande, och man visade oss ett par nästan
färdiga hus af tegel, hvilka sjunkit så mycket att man funnit sig
tvungen att ofördröjligen företaga deras nedrifvande, en ruinerande
affär öfverallt, men i synnerhet i San Francisco. Någon kyrka finnes
ännu (1852) ej, men det var fråga om uppförandet af ett par sådana.
Gatorna äro ej stenlagda: i den öfra delen af staden äro de skäligen 
sandiga, i den nedre lagda med plankor, hvilka på de ställen, der
marken ej ännu är riktigt utfylld, uppbäras af bockar. Åtskilliga
personer hade på dessa ställen inqvarterat sig under gatan, som tjenade
dem till tak. Flera fartyg, som vid guldfeberns första grasserande
blifvit öfvergifna af sina besättningar och sedan drifvit eller
bogserats på grund, hafva genom de ofvannämnde utfyllningarne kommit
att stå midt upp i staden, och användas nu till magasiner, krogar m.
m.; af deras värde har ofta ingen fyrk kommit redare eller försäkringen 
tillgodo. Ofantliga skyltar hänga öfverallt på husens väggar,
och en stor del af varorna ligger ute på gatan, för att om dagen
bereda litet bättre rum i bodarna.

Ett par goda hoteller hafva redan uppstått; på Jackson-House
äter man lika godt som på de bättre i Europa, och priserna äro, om
man tager förhållandena i betraktande, ej serdeles höga, ehuru tio
eller tolf riksdaler för en enkel middag förefaller oss Svenskar nog
dyrt, hvadan vi också aktade oss för att besöka huset, utan nöjde
oss med den enklare kost, som erbjöds ombord i vårt flytande hem,
och i hvilken den enda billiga matvara i Californien, nemligen oxkött,
under vistandet här ingick som hufvudsaklig beståndsdel. För den,
som förtjenar tjogtals piastrar om dagen, är en utgift af ett halft
dussin för ett middagsmål en småsak, och de goda San-Franciscanerne 
äro ej de som förakta detta lifvets goda, utan champagnekorkarne 
smälla lika tappert som någorstädes i Europa. Talrika
”drink-shops” finnas på hvarje gata; de äro blott öppna stånd, och
man får på stående fot och under publikens ögon intaga de 
förfriskningar, till hvilka man känner sin håg lockad. Deras namnlista
täflar i längd med den i Sverige för supar upprättade; man har att
välja på ”ging-sling, brandy-cocktail, mint-julep, sherry-cobler” m. fl.,
förutom alla mera vanliga blandningar af de olika sorterna spiritus
med sodavatten eller det rena elementet.

San Franciscos spelhus hafva redan vunnit en vida omkring
utbredd ryktbarhet. De sades dock vid vårt vistande ej mera vara i
så blomstrande tillstånd som ett par år förut. En ung intagande
dam, klädd med den utsöktaste lyx, gör vanligen ”les honneurs” vid
spelbordet, och söker med smäktande ögonkast och mysande småleende 
narra Adams söner i förderfvet. De af dessa älskvärda sirener,
hvilka visat sig besitta förmågan att locka kunder, betalas för sitt
biträde högt af spelhusvärdarna, vi hafva hört uppgifvas ända till tio
piaster i timmen; och naturligtvis underlåta de ej att begagna
tillfället till enskilda spekulationer på de vinnandes hjertan, så att ett
vackert utseende och ett förledande skick på få ställen i verlden ega
större kapitalvärde än här. Såsom ytterligare lockmedel användas 
några i banken delaktiga personer, hvilkas med lämpliga medel
åstadkomna goda tur lätt inbillar den i konsten mindre bevandrade, att god
vinst är att af spelet påräkna, en olycklig förvillelse, som oftast
slutas med att nykomlingen finner sig grundligen ”plockad”. Alla slag
falskt spel bedrifves oförsynt, och nyssnämnde såsom lockfoglar
använde herrar äro färdiga att på gatan utkasta den person, som
möjligen är oförskämd nog att anklaga gentlemannen och den aktningsvärda 
unga ladyn, hvilka förestå banken, för ett mindre ärligt sätt att
sköta spelet. Det skall till och med hafva inträffat, att en anmärkning 
i denna anda blifvit omedelbart besvarad med ett pistolskott.
För att penningarne med mera nöje skola kunna dansa finnes på de
flesta spelhus musik, åtminstone om qvällarna, då naturligtvis rätta
speltiden infaller, ehuruväl man ofta träffar något litet valdt sällskap,
som anser det synd att låta hela förmiddagen förflyta utan ett
oskyldigt parti. Högar af guldmynt, små guldklimpar och påsar med
guldsand bilda en lysande kontrast mot bordens gröna kläde, och vid
lampornas sken är effekten deraf isynnerhet storartad. En och annan
silfverslant ses blygsamt leta sig väg mellan de förnämare runda eller
åttkantiga gyllene kamraterna, och äfven denne vandrare finner en
vänlig fristad i bankörens låda. Vi måste bekänna att vi endast
helt flygtigt betraktat hela denna herrlighet: man kan för skam skull
ej länge vistas derinne utan att spela, och vi kände intet begär att
låta någon del af vår aflöning komma hvarken herrar bankörer eller
deras älskvärda medhjelparinnor till godo.

Den spelande publiken räknar medlemmar bland alla de olika
slag menniskor, som från verldens skiljda ändar strömmat till
Californien. Det himmelska rikets söner eftergifva i ifver och ihärdighet
ingalunda Chilenen eller Peruanen, hvars förmåga i denna väg vi i ett
föregående kapitel omtalat. På få ställen i verlden ser man väl
sådana samlingar af stygga ansigten som i denna stad, och vi förmoda
att förhållandet är detsamma uppe i grufvorna. Vi äro långt ifrån
att för skojare anse alla dem, som befatta sig med guldvaskningen,
utan tro att flere hederliga menniskor deribland finnas, ehuru de råkat
i något dåligt sällskap. Kanske dock att numera det större antalet
består af temligen hyggliga individer. Men öfver flertalet af den
befolkning, man ser röra sig på San Franciscos gator, ligger ett uttryck
af råhet och öfverdåd utbredt: man känner att mammon der regerar
med oinskränkt magt, äfven om ej alla hans undersåter för beständigt 
öfvergifvit andra herrar. Möjligen är detta omdöme för hårdt:
kanske söker mängden blott ett medel att åter upprätta en genom
ungdomslättsinne eller likartade orsaker ruinerad tillvaro, en utväg 

att återbetala gamla skulder och i sitt hemland skaffa sig en
jordlapp för att der tillbringa sina återstående dagarÅtminstone förekommer sådant som undantag. Förf. känner en ung man
från Gottland, som med i Californien samlade penningar hjelpt sin på
obestånd råkade fader, och, då han genom denna vackra handling åter befann
sig stå med två tomma händer, för andra gången begifvit sig på vaskning..

Industririddare af alla slag öfverflöda i San Francisco. Der saknas 
hvarken qvacksalfvaren med sina alla krämpor botande läkemedel, 
eller magnetisören, eller andeskådaren. Ett fruntimmer annonserade 
oupphörligt i tidningarne om att hon uppenbarade både det
förflutna och det tillkommande, och det på alla europeiska språk samt
åtskilliga andra. Såsom curiosum meddela vi följande ur tidningen
”San Francisco Daily Whig”.

Föreläsningar öfver gemenskap med andeverlden.

”Professor Pinham ämnar öppna en kurs af tolf föreläsningar om
andliga uppenbarelsers uppkomst och framsteg, visande huru andar
använda elektricitet för att röra liflösa föremål, såsom bord, stolar,
soffor m. m. De som ej tro på andar, eller att sådane kunna
meddela sig åt menniskor, erhålla hvardera femton minuters tid för sina
vederläggningar. Hälften af hela tiden kommer att användas till
ämnets discuterande, och den andra hälften till försök i borddans,
bultningars framkallande, sittande i ring för att åstadkomma andlig sömn,
så att personer kunna samtala med andar, o. s. v.

Biljetter en dollar; för hela kursen sex dollars. Tidig anmälan
måste göras, emedan blott 75 biljetter utlemnas. En särskild kurs
för damer börjas den 30 Juli, kl. 5 e. m.

Nästa vecka utkommer ett arbete, hvari de andliga uppenbarelsernas 
uppkomst och framsteg i österlandet, samt deras sednaste
utveckling i San Francisco afhandlas.”

Vi se att man i Europa ännu i detta afseende befinner sig på
en ståndpunkt, som jemförd med San Franciscanernes kan kallas
menlöshetens; åtminstone är detta förhållandet i vårt kära fosterland.
Att döma af det utmärkt billiga priset tyckes det dock som den värde
professorn hade en nog lumpen tanke om sina andar och de fördelar,
hvilka genom ett närmare umgänge med dem stode att erhålla, ty
att någon menniska blott af oegennyttigt nit för vetandets utbredande
skulle i detta guldets land uppträda med dylika förträffliga saker, är
högst osannolikt.

På de sista två åren har antalet af ordentligt och hederligt folk
dock i betydlig mån tilltagit, och ehuruväl man kan antaga att
begäret efter rikedomar fört dem hit, så måste man erkänna, att detta
sålunda verkat förmånligt äfven i moraliskt afseende. För öfrigt
kunna vi ej instämma med dem som, äfven när det väljer den ärliga
vägen, beskärma sig öfver sträfvandet att samla förmögenhet. Flera
ansedda handelshus hafva numera kontor, och många mindre dylika
hafva etablerat sig med afsigt att qvarstadna. Högst få hafva
medfört familj, emedan tjenstefolk endast med svårighet och mot oerhörd
betalning kan erhållas. De som hade hustrur med sig lefde på
resande fot, bebodde ett par små rum och intogo sin middag på
värdshus.

Någonting liknande egentligt sällskapslif finnes således ej ännu i
San Francisco, men tillfälle till umgänge med damer saknas dock ej
alldeles för den som deraf har oundgängligt behof. Ett icke ringa
antal unga fruntimmer har begifvit sig hit för att göra lycka. Ett
sätt till förtjenst hafva vi redan omnämnt, och tillägga blott att de
andra ej äro guldvaskningens olika procedurer, såvida man ej vill
taga uttrycket i bildlig bemärkelse. I denna sednare händelse måste
man medgifva, att åtskillige ej saknat framgång; vi hafve hört
omtalas att en och annan kunnat återvända till sitt hemland med
tillräcklig behållning för att på räntan deraf kunna föra ett bekymmerslöst 
lif. Bland denna societet träffas döttrar af många länder; största
antalet skall vara från Förenta Staterna, i synnerhet New-York;
men Frankrike, Perú och Chile hafva äfven lemnat en ej obetydlig
kontingent. Man träffar ej sällan utmärkt vackra individer, och i
toalettväg sparas intet för att till möjligaste fördel framställa behagen.
Till och med från China ankomma hela laster med flickor, men oaktadt
de härstamma från det himmelska riket, kunna vi ej kalla dem englar,
icke en gång på utseendets vägnar. Den profkarta på chinesisk
skönhet som här erbjöds var ej egnad att stegra förväntan på hvad man
i sjelfva landet skulle få skåda: man fann att den på thelådor och
dylikt framställda typen verkligen är tagen från naturen.

Bland de många fremlingarnes prosaiska figurer framskymtar en
och annan spansk Californier såsom ett väsen från en annan tid, och
erbjuder åtminstone en tillfällig ögonfägnad. De flesta vi sågo voro
utmärkt välbildade och vackra menniskor, och deras drägt är ganska
pittoresk. De vida guldgalonerade ridbyxorna äro på benets yttre sida
öppna från knäet nedåt; inom dem synas ett par kortbyxor af sammet
och damaskor af brunt läder. Kring lifvet bäres en röd gördel, jackan
har uppskurna ärmar, likasom ridbyxorna prydda med guldgaloner, och
hufvudet täckes af en spetsig galonerad hatt. En sådan herre till
häst ser ogement ståtlig ut; sadeltygen äro i god öfverensstämmelse
med kostymen, och stundom sitter frun tvärs öfver sadeln framom sin
herre och man.


Man har mycket hört talas om den i Californien rådande osäkerheten 
till lif och egendom; men vi hysa den öfvertygelsen att dermed
står vida bättre till än man i allmänhet tror. Att våldsamheter ännu
stundom förefalla uppe i grufvorna, och någon gång i staden, kan ej
förnekas, men sådant hör ingalunda till dagliga ordningen. De som
åstadkommit mest ondt hafva varit från straffkolonierna i Australien
förrymde förbrytare, hvilka flera gånger anstiftat mordbrand, hvarigenom 
staden två gånger blifvit laggd i aska. Ett band af dessa bofvar 
hade lyckats så skrämma polismyndigheterna, att dessa ej vågade
gå bröstgänges till väga; men en vacker dag blefvo bandets anförare 
gripne och af Judge Lynch dömde att hängas, hvilken dom ock
genast gick i verkställighet på en vind, hvars takstolar begagnades
till galgar. Hvad man numera kanske mest har att frukta är att
komma i gräl och blifva nödsakad att på ett mer eller mindre
obehagligt afstånd stå såsom skottafla för en med studsarens eller
pistolens bruk väl förtrogen person. Dueller förekomma nemligen ofta,
men sådant är ju äfven fallet i de södra af Förenta Staterna.
Emedlertid äro få af San Franciscos innevånare utan vapen; pistoler bäras
allmänt i fickorna, och en sexpipad revolver af Colts modell hänger
esomoftast på sängstolpen vid hufvudgärden.

På åkdon och ridhästar är ingen brist, men priset för deras
begagnande är sådant, att den besökande ej gerna kan bestå sig detta
nöje. Genom en amerikansk f. d. sjökaptens, numera handlandes
gästfrihet erhöllo några af oss tillfälle att till häst göra en liten
utflygt kring staden. Denne man hade flera gånger besökt Sverige,
och af erkänsla för den välvilja, hvarmed han der blifvit bemött, erbjöd
han oss att få begagna hans hästar, och var oss sjelf följaktig.
Någon egentligen underhållen väg finnes ej inåt landet, men markens
beskaffenhet är sådan, att en god väg af sig sjelf bildats der gräset
blifvit nedtrampadt af de färdandes hästar. Hufvudsakliga sättet att
färdas är ännu till häst. Landet är temligen kulligt, med stora
Öppna fält mellan höjderna. Till odlingar fanns knappast spår,
gräset var nedvissnadt och gulbrunt, och endast få kreatur syntes,
så att hela trakten hade en afgjordt ödslig karakter, hvilken de få
ryttare, man utom stadens omedelbara grannskap mötte, ej räckte till
att upplifva. Vi stadnade en stund vid gamla missionen San
Francisco och besågo dervarande anspråkslösa kyrka: den långa låga
byggning, som dermed sammanhänger, tjente förr till brödernas
härberge, men är nu förvandlad till krogar. Vi fortsatte vår väg
omkring halfannan mil längre bort och frukosterade på ett ställe,
kalladt Rancho de las Pulgas, hvilket namn vi taga oss friheten troget
öfversatta med den otrefliga benämningen Lopptorp. Vi återvände till 
GAMLA MISSIONS-KYRKAN
i San Francisco.


staden på en annan väg, som bär närmare kusten, och hvars djupa
sand var ganska tröttande för våra redan hårdt ridna hästar. För
att hvila dessa, tittade vi in på ett litet värdshus, bredvid hvilket en
rätt hygglig trädgård var anlagd. Man blef här ganska väl serverad,
ehuru till något kännbart pris. Möbleringen i ett par af rummen
gaf all anledning till den förmodan, att stället plägade begagnas till
”parties fines”, och ett par damer, på hvars beskaffenhet äfven den
menlösaste ej länge skulle misstagit sig, anlände äfven dit just som
vi ämnade begifva oss derifrån, hvari vi ej heller läto störa oss.
Passerande förbi det förra så kallade Presidio, eller mexikanska
guvernörens bostad, återkommo vi från vår sex eller sju timmars
färd till staden. Antalet krogar af bättre eller sämre beskaffenhet vi
under färden sett kunna vi ej uppgifva, men våga försäkra att det
täflar med det i Stockholms, i sådant afseende väl lottade
omgifningar befintliga.

Sex eller sju tidningar utgifvas redan i San Francisco, och man
ser öfverallt på gatorna ställningar med taflor, på hvilka ett stort
antal sådane äro uppklistrade. Man kan der mot en ringa afgift läsa
hvad man behagar, och på åtskilliga af dessa ställen finnas till och
med stolar. Den berömde statsmannen Henry Clays nyligen timade
död gaf alla bladen ett godt ämne till spaltfyllnad, och stora
högtidligheter till firande af hans minne vore å bane. Ett af de största
spelhusen var utsiradt med taflor och flaggor, bärande inskrifter om
den hädangångnes förtjenster.

Den här herrskande dyrhet på lifvets förnödenheter är af alla
känd, men de oundgängligaste af dessa stå dock ej i så högt pris,
att detta icke snarare kan kallas billigt, om man jemför det med
dagspenningen, som för en arbetskarl torde kunna antagas till minst
fem piaster om dagen. En mark oxkött kostar omkring 12 sk. b:co,
och bröd är ej heller serdeles dyrt. För tio till tolf piaster i veckan
kan man få tak öfver hufvudet och tillräcklig föda. Deremot kostar
ett dussin ägg två till två och en half piaster, en hummer två, en
mark smör halfannan, o. s. v. För tvättning af ett dussin linneplagg
får man betala fem piaster, så att det faller sig billigare för
arbetaren att bortkasta sina smutsiga plagg och köpa nya, än att betala
dylika tvätträkningar. Skjortor, strumpor m. m. ses sålunda ligga i
alla vrår och bilda en af stadens mest karakteristiska egenheter.

Californien eger en ymnig tillgång på villebråd af många olika
slag, och i stadens marknad finner man elgar, flera slag rådjur och
hjortar, änder och vildgäss, harar, rapphöns, vaktlar, morkullor,
bekassiner, m. m. På fisksorter är ingen brist, men de äro samtligen i
högt pris. Trädgårdsodling har redan börjat bedrifvas i större skala 
och säges vara så lönande, att en liten förmögenhet kan förtjenas på
ett år. Apelsiner hämtas från Tahiti, ananas från Panama och
Mexikanska kusten, fjäderfä från Hawaiiska Öarna.

Åtta stora ångbåtar, af samma form och inredning som de på
Förenta Staternas floder brukliga, underhålla gemenskapen mellan San
Francisco och Sacramento, med anlöpande af de deremellan belägna
Vallejo, Benicia, New-York och Suisun. Andra mindre dylika afgå
till öfriga besökta platser kring viken. För kommunikationen med
Atlantiska hafvet äro trenne ångbåtslinier af olika bolag upprättade.
Pacific Mail och New-York and San Francisco Steamship Companys
båtar gå till Panama, de Vanderbiltska linien tillhörande till San Juan
del Sud, hvarifrån resan göres öfver NicaraguaP. M. Company hade vid 1853 års början i Stilla Hafvet 14 fartyg på
tillsammans 15,536 tons, och på Atlantiska sidan 10 fartyg på 19,600 tons;
Vanderbiltska bolaget 10 fartyg på 18,000, och N. Y. and S. F. bolaget 4
fartyg, på 7,400 tons. En fjerde linie hade då tillkommit nemligen Empire
City Line med tre båtar på 6000 tons. (Hunt's Merchants Magazine, March
1853.). Åtskilliga seglande
fartyg göra äfven reguliera turer till och från Panama, det vill säga
så reguliera som farvattnets kinkiga beskaffenhet i afseende på
vindar och strömmar medgifver.

Bland de många fartygen i hamnen tilldrogo sig åtskilliga
klipperskepp uppmärksamhet. Ett af dessa, benämndt Tornado, var af
2,600 tons drägtighet.

Det var chefens mening att under vistandet i San Francisco
gifva besättningen tillstånd att gå i land, på så sätt att en fjerdedel
i sender blef permitterad. Början gjordes med ena hälften af
styrbords vakt; men då deraf fem man ej till följande morgon
återkommit, inställdes vidare permittering. Polisbiträde reqvirerades för att
eftersöka de saknade, och en officer sändes till det ofvannämnde
klipperskeppet Tornado, som på vägen ut till sjös fallit i stiltje, och
ombord på hvilket man trodde en del af dem hafva tagit hyra. En
polistjensteman medföljde i båten. Innan denne nådde skeppet, hade
detta redan fått bris och hunnit så långt att ingen möjlighet var att
nå det. Frampå dagen tillråttakommo tre båtsmän. Chefen hade
genom konsuln låtit i polisen anmäla förhållandet, och begärt biträde
för de saknades efterspanande, men erhållit till svar att man väl
skulle göra sitt bästa, men att liten eller ingen sannolikhet om
framgång funnes. Kort derefter blef han på gatan tilltalad af en person,
som frågade om han vore chefen på svenska fregatten, och erbjöd
sig att mot betalning uppgifva hvarest tre af de saknade funnos.
Mannen medföljde på chefens begäran till konsuln, och upplyste att
dessa tre blifvit, i det ögonblick de skulle begifva sig ombord,
inbjudne på en krog, hvarest de trakterades med en hastigt berusande
dryck, och i sanslöst tillstånd blifvit undangömde, samt sedan frampå
natten förde ombord på ett fartyg, hvarest de ännu qvarhöllos. En
officer sändes, åtföljd af angifvaren och en poliskonstapel, från
fregatten ombord på detta fartyg, der karlarne ganska riktigt
anträffades. De voro högst belåtna åt att hafva blifvit tillrättafunna; deras
berättelse om förloppet öfverensstämde med angifvarens. Deras nya
och goda kläder hade blifvit utbytta mot dåliga paltor. På de öfriga
två erhölls ingen spaning. Den ena af dessa var musikant, den
andra marinsoldat. Den förras sätt att behandla sitt instrument var
ej sådant, att hans afvikande förorsakade någon kännbar lucka i
harmonien; den sednare sades i Carlskrona råkat i några obehagliga
förhållanden, som kommo honom att ej med serdeles längtan motse
återkomsten till fäderneslandet.

Det ofvan beskrifna sätt att förhyra matroser, eller att supa dem
fulla och i sanslöst tillstånd föra dem ombord på fartyg, är mycket
begagnadt i åtskilliga länder. I Förenta Staternas hamnar hor det
till ordningen, och på den sanslöse karlens räkning uppbär oftast den
som aflevererar honom en eller annan månads hyra för kläder eller
förtäring, dem karlen aldrig bekommit. Fartygets befälhafvare, glad
åt att hafva fått sin besättning fulltalig, eller åtminstone så talrik att
han kan gå till sjöss, hvarken vill eller kan underkasta dessa
krogräkningar någon granskning. Genom ordningsinnes och nykterhets
spridande bland sjöfolket har detta ohyggliga system numera lidit
betydligt afbräck, utan att dock hafva alldeles fallit ur bruk.

Vår gamla bekanta från Valparaiso, engelska fregatten Thetis,
låg vid vår ankomst i hamnen, men afseglade innan vi lemnade
Saucelito-viken. Oaktadt alla möjliga försigtighetsmått, lyckades det ej
dess chef att fullkomligt hindra rymning: fyra man förstodo gäcka
posternas vaksamhet. Det länder de permitterade af Eugenies
besättning till stor heder, att de ej låtit locka sig till att öfvergifva fartyg
och flagg, oaktadt frestelser dertill ingalunda saknats, och till och med
våld för detta ändamål användts, hvaraf vår hederlige vattenskaffare,
gottländske båtsmannen Qvick, flera veckor bar märke i skapnad af
ett ytterligt blått öga, det han erhållit under det han befriade
underskepparen Loman, som redan var insläpad på en krog, för att
derifrån förpassas till säkrare förvaringsort. Qvicks ovanliga
kroppskrafter satte honom i stånd att utföra denna för honom hedrande
bedrift.

Söndagen d. 8 Augusti hölls ombord på Eugenie gudstjenst,
hvilken bivistades af flere i staden vistande Svenskar, samt ett svenskt
fruntimmer. Dagens predikotext var ”om den otrogne gårdsfogden”,
en för San-Franciscaner ganska lämplig.

Under den korta tid vi uppehållit oss på detta ställe hafva
klimatets hufvudsakliga egenheter tyckts bestå i den tjocka solrök,
hvari trakten är insvept, och den friska sjövind, som gemenligen
blåser om dagen. På en lugn klar natt, med stiltje, eller svaga
vindflägtar från nordkanten, följer stundom om morgonen tjocka, som
småningom skingras af sjövinden, hvilken frampå förmiddagen
intränger i hamnen, och middagstiden ofta blåser styf, för att vid
solnedgången hastigt stillna ut. Dess riktning är ungefär från sydvest.
Vi hafva i början af detta kapitel omnämnt hafvets låga temperatur
långs kusten. En naturlig följd deraf är att sjövinden är ganska
sval, och luften kännes medan den blåser rå och fuktig, oaktadt solen
under tiden är ganska het. Obehaget ökas af de gräsliga moln af
damm, som vid hvarje vindpust yra omkring. Talrika afvikelser från
det beskrifna inträffa naturligtvis, men ej oftare än att man på stället
anser klimatet om vintern behagligare än om sommaren, emedan
under den förra sjövinden ej är så herrskande. Den högsta af oss om
dagen anmärkta temperatur var 23°,3, men en dag uppgick den endast
till 15°,8. Den lägsta om natten var omkring 12°, och vattnets i
viken höll sig på båda ankarplatserna på 15°—16°. Hvad vi nämnt
gäller endast för sjelfva kusten; redan några få mil inåt landet har
man ett helt annat klimat, med ytterlig hetta om sommaren och
ganska skarp köld under vintern.

Då vi först i Sydney kunde påräkna att erhålla proviant,
upphandlades deraf i San Francisco så mycket som i fregattens förrådsrum
kunde bergas. Som en del artiklar ej kunde till någorlunda billiga
priser här erhållas, beslöt chefen att på vägen till Tahiti anlöpa
Honolulu, hvarest tillgång på dessa fanns vid vårt första besök.

En Tysk, herr Herrlich, förr svensk-norrsk konsul i Pernambuco,
innehar nu samma syssla i San Francisco. Han hade den artigheten
att för chefen och officerarne på Eugenie anställa en större middag,
och äfven från andra håll ha välvilja och gästfrihet blifvit oss bevisade.

Den 10 Aug. kl. 10 f. m. lättade Eugenie och började oaktadt
den starka tjockan kryssa utåt. Middagstiden ljusnade det några
ögonblick, men då strömmen kl. 1 e. m. kantrade, nödgades vi åter
ankra, och förblefvo liggande hela dagen. Den ena tjockbanken avlöste
oupphörligt den andra, men dessemellan var luften ovanligt
genomskinlig. Följande dagen kl. 10 f. m. gingo vi åter till segels. Dimman
var ej fullt så tjock, men vi måste emellanåt långa stunder ligga med
förmärsseglet back, och yttersta uppmärksamhet användas för att ej
lägga ombord på någon af de i samma ärende som Eugenie stadda 
seglare. Middagstiden tilltog dimman åter, men vi voro nu midt uti
Golden Gate, hvarest djupet ej tillåter ankring, och intet annat var
att göra än hålla på under makliga segel och hafva god utkik. Kl.
¾1 e. m. varskoddes plötsligt land förut, jagarbommen rörde nästan
vid den tvärbranta klippstranden, långs hvilken den häftiga strömmen
fräste och hvirflade. Rodret lades ögonblickligt ned, stagsegelsskoten
affirades och det skräcktes på lä förbrassar, hvarpå vår snälla Eugenie,
lydig och medgörlig som alltid, vände som en båt genom vinden, till
stor lättnad för alle man ombord, lotsen inberäknad, hvars bekymmer
för utgången stod att läsa på hans ansigte. Det land, hvarpå vi voro
så nära att hänga upp oss, var en på rännans norra strand gent
mot skansen belägen temligen utspringande udde, kallad Punta
Diablo, så att vi med skäl kunde säga oss hafva nätt och jemnt sluppit
undan fans klor. Vi befunno oss nu i något rymligare farvatten, och
kl. ½3 afgick lotsen, hvars skonert var honom till mötes. Inåt land
och i rännan stod tjockan fortfarande lika tät, men vi nalkades
hastigt gränsen för dess område. Af vårt äfventyr inses att seglingen 
i Californiska farvattnen har sina vådor; förliden sommar (1853)
hafva tre eller fyra ångfartyg utanför inloppet till San Francisco
under tjocka råkat på grund och totalt förolyckats, och med seglande
fartyg inträffar sådant ofta, medan andra slippa undan med lika knapp
nöd som Eugenie.

Med en frisk bramsegelsbris från nordvest sattes nu kurs på
Hawaiiska Öarna, och redan följande dagen (d. 12) befunno vi oss i
ett annat klimat; hafvets temperatur hade från knappa femton grader
stigit till nära nitton, och ehuru vinden fortfor nordvestlig, kändes
luften helt annorlunda beskaffad. Samma vind höll sig till d. 16, då
vi på 30° N. fingo nordostpassaden: under dessa dagar hade vi dock
det herrligaste väder med en temperatur af 22°—24° om dagen och
18°—20° om natten. Passa den var ej särdeles frisk; fregatten
vaggade med vinden rätt akter in makligt åstad i dyningen, seglen stodo
af brist på vind ej rätt fulla, utan slogo under rullningarna
oupphörligt mot masterna. Föga eller ingen ström förmärktes under denna
angenämt enformiga segling. På förmiddagen d. 23 skuro vi
vändkretsen, brisen friskade nu, och följande dagen kl. 3 e. m. fingo vi
Maui i sigte. Likasom förra gängen förebådades annalkandet till
öarna af några små regnbyar och mulnare himmel än vi de
föregående dagarne haft. Molokai dröjde ej länge att visa sig, och vi
måste frampå qvällen minska segel, för att ej innan dagningen segla
förbi vår bestämmelseort. Första strimman af dagens ljus visade oss
Oahu, och efter fjorton dagars resa ankrade vi d. 25 kl. ½9 f. m. på
Honolulu redd på tjugutvå famnars djup, straxt utom den yttersta
af de bojar, som utmärka den in i hamnen ledande rännan. Dagen
förut hade en amerikansk brigg anländt efter tjugutre dygns resa från 
San Francisco, och några timmar efter oss ankom en dansk brigg,
som d. 5 Aug., eller sex dagar före Eugenie, lemnat samma ställe.

Ett stort antal kanoter med herrar och damer i redan beskrifna
kostymer hade skyndat ut att emottaga fregatten; men de många
ansökningar om att få kläder till tvättnings måste denna gång lemnas 
utan afseende, emedan den till nästa qväll utsatta afseglingens
närhet vållade tvifvel om vissheten att återbekomma de afsända
persedlarna. Hvar och en, som ej af tjensten qvarhölls ombord,
skyndade i land för att helsa på gamla bekanta och taga sig en ridt.
Anstalt fogades naturligtvis genast om anskaffande af de proviantartiklar, 
för hvars skull fregatten anlupit ön. Man tyckte nu de här
gängse priserna vara billiga eller åtminstone drägliga, ehuru de vid
vårt första besök föreföllo något orimliga.

Under vår frånvaro hade hela Oahu varit hemsökt af en epidemi,
af hvilken nästan hvarenda person haft mera eller mindre känning,
men den hade ej varit af allvarsammare art och endast vållat ett par
dödsfall. Äfvenledes hade ett skepp med till Californien bestämda 
utvandrare för brist på proviant anlupit Honolulu; dess öden
äro nog märkvärdiga för att här förtjena ett rum. Det hade vid vår
ankomst redan begifvit sig på väg till sin slutliga bestämmelseort.

I Februari hade detta fartyg, barken Sarmiento under Nya
Granadas flagg och befäl af en amerikansk kapiten, blifvit i Panamas
tidningar tillkännagifvet såsom erbjudande lägenhet för passagerare till
San Francisco. Det uppgafs vara af 800 tons drägtighet, nybyggdt
och ovanligt snällseglande, hvarjemte proviant af yppersta beskaffenhet 
sades med dryg kostnad hafva blifvit enkom för denna resa
forslad öfver näset. Som fartyget låg ute vid Taboga, ville ingen göra
sig den ej obetydliga kostnaden att fara ombord för att taga det i
ögnasigte, och när de 240 personer, som derpå tagit passage och
redan betalt sin afgift, dagen innan afseglingen kommo ombord,
funno de till sin förvåning och harm, i stället för det stora präktiga
skeppet, en usel bytta till kasserad hvalskuta, byggd 1823 och af
endast 332 tons drägtighet. För ögonblicket var ej annat att göra
än att underkasta sig sitt missöde. Det sades att kapitenen ej haft
någon andel uti det skamliga af transaktionen, som uteslutande
bedrifvits af fartygets rederi. Skeppet afseglade från Taboga d. 27
Mars, valde vägen långs kusten, kastades der af ström och
omlöpande vindar af och an i två månader, och anlopp d. 28 Maj San
Blas för att erhålla proviant och vatten. Redan tre dagar efter sedan
fartyget gått till sjöss sattes alle man på ranson af omkring fem 
qvarter vatten (tre pints) om dagen; d. 17 Maj nedsattes denna till
mindre än ett stop (två pints), och d. 25 betalades en butelj vatten
med en piaster. Af proviantartiklarne var köttet redan från resans
början ruttet, och af fläsk fanns endast en otillräcklig qvantitet,
ehuru af god beskaffenhet.

Den 1 Juni lemnade Sarmiento San Blas, och dess beklagansvärda 
passagerare hoppades att den återstående delen af resan,
något mindre än hälften, skulle blifva lyckosammare än den redan
öfverståndna, men än bittrare lidanden förestodo dem. Fartygets
usla segling tillät ej någon starkare framfart med här herrskande
svaga vindar, och kapitenen såg sig nödsakad att hålla af till
Honolulu, dit fartyget ankom d. 3 Juli. Sedan mögliga smulor i flera
dagar utspisats, hade brödet d. 19 Juni tagit alldeles slut. Åtta
personer hade under resan dött.

Såsom karakteristisk måste vi meddela en ombord på detta
olycksfartyg inträffad tragisk händelse. En Tysk och en Amerikanare från
Kentucky hade råkat i gräl om en tennmugg; då Tysken ryckte den
till sig, drog Kentuckyanen en pistol ur fickan, och sköt sin
vederdeloman genom hjertat. Fartygets befälhafvare ville häkta brottslingen,
för att i San Francisco öfverlemna honom åt lagens näpst, men
passagerarne beslöto att gå domstolen i förväg. En jury valdes,
mannen dömdes att hängas, och sedan han fått två timmar på sig för
att afsluta sin räkning med verlden och sitt samvete, blef han med
snaran om halsen upphissad under fockrånocken. Hvad skall man
väl säga om sådane seder, som att omhord på ett fartyg gå med
laddade pistoler i fickorna?

Mellan Panamá och Honolulu hade Sarmiento tillbragt 99 dygn,
hvaraf tre i San Blas; återstå således till sjöss 96. Eugenie, som gått en
annan väg, ehuru ej den bästa, hade tillbragt 63 dygn mellan samma
hamnar, men derifrån afgå 17 dygn vid Perl- och Galápagos-öarna,
så att blott 46 dygn varit använde på vägens tillryggaläggande.

Under loppet af den 26 blefvo vi klara att gå till sjöss och
afseglade kl. ¼9 e. m. En temligen stark ström åt sydvest kändes under
lä af öarna, och vinden var något ostadig. Så snart vi hunnit ut på
öppna hafvet, blef vinden frisk från ost, små regnbyar förekommo
emellanåt, och strömmen satte ungefär 12 mil (2 sv. m.) i dygnet åt
vester. Den 30 på f. m. passerade vi inom måttligt afstånd från
den punkt, der en del uppgifter lägga klippan Manuel Rodrigues. På
Lauries år 1847—48 utgifna stora karta öfver Stilla Hafvet ligger den
på 10° 58' N., 153° 54' V., på hvilket ställe den förgäfves eftersöktes
af Kapiten Ringgold på amerikanska örlogsbriggen Porpoise. Han
hade blott haft fem dagars segling från Honolulu, och då han var väl 
försedd med kronometrar, kan man ej hysa tvifvel om klippans
icketillvaro på nämnde ställe. På nya fransyska sjökort finnes den ej
heller utlagd. En oss meddelad uppgift lägger den på 10° 58' N.,
153° 54' V. Hade den legat der, skulle vi säkerligen sett den, ty
noggrann utkik hölls, och vår kronometer-longitud kan ej hafva varit
behäftad med andra än högst obetydliga fel, hvilket kan bestyrkas af
i Honolulu och Tahiti gjorda observationer, ehuru vi ej här kunna
lemna dessa plats.

Den 31 på förmiddagen skuro vi nionde gradens parallel, och
nästan i detsamma började vinden stillna af och blifva ostadig. Öfver
hufvudet hade vi klar himmel, men kring horisonten stodo tjocka
molnmassor. Den 1 Sept. blef likadan; det ena lilla vindkastet aflöste det
andra, men deras öfvervägande riktning var från sydsydvest, och sedan
föregående middag hade den vanligen snabba Eugenie ej hunnit mera
än 15 mil (2½ Sv. m). Strömmen åt. vester hade alldeles upphört, och
vattnets temperatur var 28°—29°. De fyra följande dagarna, d. 2—5
Sept., fortforo samma svaga vindar att kasta mellan nordost och syd,
regnet nedstörtade emellanåt i strömmar, och en stark dyning från öster
lät känna sig. Den 3 vid middagen var höjden af solens medelpunkt
89° 58'. Framåt middagen d. 6 började vinden stadga sig på
ostsydost, himmelen klarnade hastigt, och alla tecken till sydost-passadens
annalkande visade sig. Fregatten befann sig då på omkring 6° N.
Den 7 var passaden redan ganska frisk. Sedan d. 2 hade strömmen
satt oss 150 mil (26 sv. m.) åt O. t. N., eller 25 mil (4½ sv. m.) i
dygnet. Det är samma ström som vi förut tvänne gånger på andra
longituder anmärkt. Dess gränser voro på denna longitud (150°V.)
skarpt bestämda, vi kunna säga 9° och 4° N. Någon märklig
temperatur-skillnad märktes ej på hafvets vatten inom och utom dessa
gränser.

Den 7 skuro vi äfven parallelen af Walkers ö, hvilken på olika
kartor innehar ganska olika lägen. Vår kurs bar ej inom synhåll för
den, men några måsars närvaro tillkännagaf att land fanns inom en
eller annan grads afstånd.

I solnedgången den 8 skuro vi för femte gången under resan
eqvatorn på 148° V., och fortsatte med frisk bris vår segling rätt
söderut. Den 11 och 12 hade vi många små regnbyar, i hvilka några
af våra numera mycket slitna segel skörades. Caroline-ön passerades
på mycket för långt afstånd för att kunna skönjas, men vi kunna
intyga att dess longitud ej är 148° 25' V., hvarest en del uppgifter
lägga den. Den 13 om morgonen visade sig flera hvita tärnor, och
vid middagen befunno vi oss 20 mil (3½ sv. m.) vester om lagun-ön
Malivi, den vestligaste af den vidsträckta och talrika ögrupp, som fått 
namnet låga eller farliga archipelagen, men af infödingarna kallas
Paamotu eller Paumotu, hvilket namn skall betyda Ömolnet. Dessa
öar äro ännu ej till antalet rätt säkert kände, och ehuru fleras läge
är väl bestämdt, återstår dock mångas att bestämma. Med undantag
af de sydostligaste, Mangareva eller Gambier-gruppen, äro alla af
korallbildning, och på flera saknas träd. Redan på 1600-talet besökte
Holländarne Lemaire och Schouten några af dem, och af förflutna och
detta seklets i vetenskapliga ärender stadde sjöfarande, hafva många
landat på en och annan af dem. En stor del af innevånarne är numera
kristen, och på Mangareva har sedan 1834 funnits en katholsk mission.
De enda handelsfartyg, som äfventyra sig inom denna med skäl farliga
kallade archipelag, äro mindre skonertar, som med infödingarnes biträde
idka perlfiske. För större fartyg finnas högst få ankarplatser, men
småskutor kunna ofta finna goda sådana inuti de laguner, hvilka mer
eller mindre fullständigt omslutas af korallrefven. Till åtskilliga laguner 
finnes intet inlopp; båtar dragas då öfver land, för att i lagunen
användas vid fisket.

Det är ingen lätt sak att reda den förbistring som herrskar i
benämningarna på dessa öar. De förste upptäckarne funno sig
nödsakade att gifva dem för tillfället passande namn, den enda utväg som
erbjöd sig när intet meddelande med infödingarne var möjligt. Äfven
om de rätta namnen varit kända, hade de troligen ej ansetts tillfyllestgörande. 
När nu lägena ej heller voro serdeles tillförlitligt bestämda
ansågs ofta en och samma ö af efterföljande sjöfarande, hvars longituder 
stundom betydligt skiljde sig från de föregåendes, för flera olika,
som naturligtvis fingo sina egna namn. Af nationalstolthet ville
Engelsmän och Fransoser icke erkänna andra än de af deras upptäcktsseglare 
gifna, och sednare hafva ett par Ryssar uttömt hela sitt lands
kalender för att uppleta outsägliga namn. Fransyska marinen tillkommer 
hedern att på allvare beflitat sig om de rätta namnens finnande,
i synnerhet har d'Urville deri inlagt ej ringa förtjenst. Hans exempel
har följts af de fleste nyare resande, och man har nu tagit detta för
princip. Den ofvannämnde Malivi är på de flesta kartor benämnd
Lazareffs ö.

På de sex sista dagarne hade strömmen satt 100 mil (17 sv. m.)
åt V.N.V.

Tidigt om morgonen passerade Eugenie den norr om Tahiti
belägna låga ön Tetuaroa, som i anseende till mörkret ej kunde skönjas.
Vid solens uppgång tillkännagaf en på den klara himmelen sväfvande
enstaka molnstod, hvarest Stilla Hafvets drottning, det vidtberömda
Tahiti, hade sin plats, och kl. ½8 f. m. började dess konturer sticka
fram genom molnslöjan. Vinden blef nu helt svag och friskade ej förr 
än middagstiden. Undvikande den efter franska fregatten Artemise
uppkallade, tills hennes stötande derpå för femton år sedan okända bank,
nalkades vi sedan hastigt, och den ena pittoreska utsigten öppnade
sig efter den andra. Kl. ½2 veko vi omkring den i astronomiens historia
anmärkningsvärda Venus-udden, hvarest Cook, Green och Solander d.
3 Juni 1769 observerade Veneris gång förbi solen. Udden är låg,
något utspringande och prydd med höga kokospalmer. Vester om
udden ligger Matavai-viken, i hvilken öns upptäckare, Samuel Wallis,
ankrade den 21 Juni 1767, och som länge var den mest besökta
ankarplats vid ön. Vi fortsatte vår väg till det åtta mil (1½ sv. m.)
längre vestvart belägna Papeiti, hvarest man ligger bättre i skydd mot
alla vindar. Franska guvernören har äfven der sitt residens. Kl. 2 e. m.
drejade vi bi för att få lots. Efter någon väntan anlände en sådan,
som just höll på att utlotsa en amerikansk brigg. Vi vände inåt land
och ilade med frisk fart in genom den smala rännan mellan refven.
Lotsen, en Fransos, stod på bogsprötsändan för att hålla utkik på de
från botten uppstickande korallklumparna. Det blåste nu så styft att
en nästan ny klyfvare blåste från stagliket, så att förstäng skyndsammast 
måste hissas. Kl. ½3 ankrade vi på fem famnars djup, efter ej
fulla nitton dygns resa från Honolulu. I hamnen lågo franska ångbåten 
Phoque, med guvernörens, capitaine de vaisseau Page's standert,
samt lastkorvetten Moselle. En officer ankom genast med guvernörens
välkomst-helsning och erbjudande af det biträde, hvaraf vi kunde vara
i behof. Mot aftonen stillnade brisen af, och kort efter solens nedgång
herrskade ett fullkomligt lugn.


 SLUT PÅ FÖRRA DELEN.

*

_________________________________________
STOCKHOLM, TRYCKT HOS ISAAC MARCUS, 1854.

