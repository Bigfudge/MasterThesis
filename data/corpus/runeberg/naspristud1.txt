

SPRIDDA STUDIER
POPULÄRA UPPSATSER
af
ADOLF NOREENprofessor vid upsala universitet

STOCKHOLMHUGO GEBERS FÖRLAG



Stockholm, Iduns Tryckeri Aktiebolag, 1895.


INNEHÅLL.


Sid.
Studenter och arbetare i språklig belysning1
Fornnordisk religion, mytologi och teologi19
Svensk folketymologi38
Om tavtologi52
Om skrift i allmänhet och svensk skrift i synnerhet82
Ett nytt uppslag i fråga om den nordiska mytologien124
Om språkriktighet143







Studenter och arbetare i språklig
belysning.

Alla äro vi arbetare eller borde åtminstone vara
det.  Men det är icke alla, som genom själfva
sin yrkestitel antyda detta förhållande. Så är
emellertid fallet med »studenter» och kroppsarbetare, på
hvilka sednare — märkligt nog — vanligen uttrycket
»arbetare» får uteslutande syfta.

Arbetare kommer af det från tyskan lånade ordet
arbete, som ursprungligen betydde »möda, vedermöda».
Denna betydelse ha vi ännu bevarad i uttrycket
dödsarbetet, de plågor, som närmast föregå döden.  
Svalget emellan den äldre och den yngre betydelsen är
icke större än det alldeles likartade, som skiljer verk
»arbete» och värk »plåga», där vi i senare tider sökt
medelst olika stafning framhålla den olikhet i
betydelse, som med tiden uppstått hos ett och samma ord.

Ett svalg — som vi vilja hoppas, att stigande
själsodling skall kunna genom tillmötesgående från
båda sidor dag för dag allt mer fylla — är ock
befäst mellan arbetare och studenter. Icke så från
språkhistorisk synpunkt. Student, d. v. s. en som 
»studerar» (eller åtminstone antages göra det), kommer af
det latinska ordet studere, som betyder »möda sig».
Studium, det är »möda», något som icke blott den
vet, hvilken verkligen studerar, utan äfven den som
erfarit, att »hela lifvet är ett studium». Att emellertid 
studier kunna ses från en helt annan synpunkt
än mödans, därom vittnar det från grekiskan lånade
ordet skola, hvilket från början betyder »ledighet,
ferier», något som våra skolgossar torde finna rent
orimligt. Saken är emellertid den, att uttrycket
åsyftade »ledighet från ämbetsgöromål», och det är
hedrande för grekerna, att de, såsom ordets
betydelseutveckling visar, ansågo sina ferier böra användas till
annat än att slå dank, en åsikt som vår skolungdom
kanske också finner orimlig.

Vi hafva alltså funnit, att student och arbetare
i språklig belysning te sig såsom sak samma. Men
den språkliga öfverensstämmelsen sträcker sig äfven
till ett par andra, närliggande begrepp. I spetsen för
en grupp arbetare inom ett visst fack står ju ofta en
mästare. Detta ord är i likhet med så många andra
yrkestermer närmast från Tyskland kommet till oss,
men ytterst stammar det från det latinska magister,
den lärda titel, som ännu på Gluntens tid var målet
för studentens möda, belöningen för hans arbete. Det
betyder »den, som är för mer» än andra, en
hedersbenämning, som ännu passar bra för mästaren, under
det den för magistern nästan klingar som hån. Hans
glansdagar äro nämligen slut, sedan han blifvit utäten
af den nymodigare filosofie doktorn; detta i den grad,
att sammanställningen »en fattig skolmagister» nästan
förefaller såsom den för detta ord naturligaste.
Underliga äro i sanning icke blott menniskornas, utan äfven
ordens vägar. Under det att magistern, han som en
gång var »för mer» än andra, så degraderats, har hans
motsats ministern »den ringare» uppstigit från att
vara en furstes tjänare till att vara icke blott
undersåtarnas, utan stundom ock själfva majestätets herre
och mästare.

Under sig har yrkesmästaren sina gesäller,
återigen en från tyskan lånad yrkesterm. Gesällen
kallades ursprungligen så därför, att han hade »gemensam 
sal» (d. v. s. rum) med andra, som tillsammans
bildade ett sällskap, en samling af sällar. Från den
ursprungliga betydelsens synpunkt är det alltså en
fullkomlig motsvarighet till det i studentkretsen så
älskade och viktiga ordet kamrat, från början »alla
de som ha gemensam kammare», sedan en af dessa.
Detta uttryck har alltså undergått samma inskränkning 
i fråga om betydelsen som t. ex. fruntimmer,
fordom detsamma som »frustuga» (jfr timmer), det
rum där damerna vistades, sedan själfva damsällskapet 
— så att »hoffruntimret» var benämningen på det
kvinnliga hoffolket — slutligen en enda kvinna. Under
gesällen stod lärlingen, ett uttryck som förklarar sig
själft såsom en motsvarighet bland handens arbetare
till hvad som bland hufvudets kallas lärjunge, äfven
detta en tysk form, för hvad som på ren svenska
skulle heta lärunge. Lära betyder ursprungligen
»låta erfara», och detta sistnämda ord visar oss,
huruledes man med rätta ansett, det »erfarenhet» vinnes,
genom att man »far» vida omkring. Liksom ordet
fara har en nära anförvandt i fåra (det streck, som
uppstår, då man far öfver åkern), så har ock lära
»låta (er)fara» en dylik i det latinska lira »fåra, streck».
Detta leder oss att tänka på en vanartad släkting till
lärlingen och lärjungen, nämligen deliranten, han som
lider af delirium, hvarmed latinet betecknade
oförmåga att gå rätt efter det uppdragna strecket. Vi
finna, att våra nutida pretentioner på delirium äro
vida större.

Mästare, gesäll och lärling voro de olika graderna
inom hvad som fordom kallades ett ämbete, t. ex.
vällofliga skomakareämbetet.  De voro hvar för sig
ämbetsmän, en titel som emellertid de boklärde för länge
sedan kapat åt sig.  Ordet »ämbete» har nämligen
genomlupit en lika lysande bana som »minister»,
hvarom vi redan talat.  Från att en gång hafva
betydt »pass-opp-göra, slaftjänst», kom det att beteckna
»tjänst, syssla» öfverhufvud; så företrädesvis
»handtverk», vidare »statstjänst», slutligen högre dylik, så
att man för lägre statstjänare fått lof att tillskapa
uttrycket tjänsteman i motsättning till ämbetsmannen.
Och utom vårt fädernesland har denne stigit ännu
högre i rang.  Hans språkliga motsvarighet i danskan
och norskan, amtmanden, är ju en sorts landshöfding,
och den till börden ursprungligen franske ambassadören 
förrättar minsann ingen slaftjänst nu för tiden.

Ett annat ord, som af studenterna eröfrats från
arbetarna, är gille, åtminstone sedan »Upsala gille»
blifvit studentkårens lokal. Från början betyder det
»betalning» och sammanhänger med gälda »betala»,
gälla »kosta», giltig »som gäller» och gilla »anse
värd betalning».  Så blef det namn för »betaldt kalas»
(jfr »ett gladt gille»), »sällskap med gemensam kassa»
(jfr »St. Knuts gille» i Lund), »lokal för dylikt
sällskap» (jfr »Upsala gille») och under skråordningens
dagar äfven »handtverksgille», där man ock måste
betala, om icke annat så åtminstone lärpenningar. Efter
denna utredning torde det vara öfverflödigt att närmare
utveckla, hur lätt man från »gillet» kan komma till
gäld- eller gillstun — numera lyckligtvis afskaffad.

Vi nämnde nyss skråordningen, hvilken ger oss
anledning att påpeka den egendomliga utveckling, som
i afseende på betydelse genomlupits af ordet skrå.
Äldst är det »skinn, hud», särskildt »beredd hud,
läder» och i all synnerhet det bästa slaget af dylikt,
»pergament». Som man fordom hade sådant i stället
för papper att skrifva på, så kom ordet att beteckna
dels »bok», dels »öppet bref», s. k. patent. Men
liksom detta sistnämda uttryck med tiden fick betyda
själfva de företrädesrättigheter, som i en dylik urkund
tillförsäkrades någon, så blef ock »skrå» en benämning 
för vissa privilegier, särskildt handtverkarnas,
samt slutligen namn på det samfund, för hvilket
dessa förmåner gällde.

En till sitt ursprung vida gentilare benämning
har det lärda skrået tagit i anspråk för sitt samfund,
universitetet. Detta kommer af latinets universum
»alltet, hela världen» och betyder själft »allmänhet,
sammanslutning af allt och alla». Vi finna, att om
universitetet skall kunna göra verkligt skäl för denna
anspråksfulla titel, så är den nu på dagordningen
komna universitetsutvidgningen i sanning af behofvet
påkallad. Det har då att blifva en andlig medelpunkt,
icke blott för blifvande ämbetsmän i modern mening,
utan äfven för ämbetsmän i forna tiders allmännare
betydelse, »yrkesidkare».

Om det är något ord, som vid en granskning af
dess ursprungliga betydelse kraftigt inskärper, att flit
är en arbetares första dygd, så är detta ord för visso
just yrkesidkare. Det är sammansatt af yrke, som
icke blott från början betyder »verksamhet», utan
äfven är nära besläktadt med ordet verk, och idka,
som äldst betydt »vara idog». Utöfvas denna idoga
verksamhet i större skala, så får arbetsförmannen det
gentila namnet fabrikör, egentligen »den som äger
en fabrik», ett ord som kommer från latinet, där det
betyder »verkstad». Bedrifves åter rörelsen i mindre
skala, så talar man om en handtverkare, en benämning 
som beror på den gamla fördomsfulla indelningen 
af arbetarna i »handens» och »hufvudets». Men
lika visst som en handtverkare, därest han skall bringa
det någonvart, icke får sakna hufvud, hvilket skall
styra hans hands verk, lika litet kan flertalet af
studiernas män umbära handen i en tid, som man stundom 
får höra icke utan skäl benämnas skrifvaredömets.
Också har man väl hört talas om studeradt folk, som
»lefver af sin penna», men någon som lefver af sitt
hufvud — om än så godt — har man icke försport.

Handtverken och yrkena äro legio — eller
åtminstone många. Vi kunna här endast skärskåda
benämningarna på en del sådana, men märka lätt, att de
flesta ändas på -are. Denna ändelse är så
karakteristisk för våra yrkesnamn, att man rent af kan
anse den numera betyda »yrkesmässig utöfvare» af
någon sysselsättning; detta i motsättning till ordslutet
-ande, som betecknar en som tillfälligtvis har den
ifrågavarande sysselsättningen. Därför är en åkare en
yrkesman, men en åkande kan litet hvar af oss råka
att vara. En ryktbar medlem af släkten Oxenstjerna,
hvilken icke såsom andra endast undantagsvis
uppträdde såsom resande, utan som uppdref denna
sysselsättning till sport, fick också som bekant det
betecknande namnet resare-Bengt. »Ordets hörare»
antagas vi alla vara, åtminstone om söndagarna, då vi
ock tituleras »älskelige åhörare». Ordets »görare»
äro som bekant lättare räknade. Att, såsom en juris
professor föreslagit, utbyta de hittills brukliga
uttrycken kärande och svarande mot kärare och svarare,
vore ett missgrepp, som skulle ge oss sken af att
vara kärare i processer, än vi väl vilja stå för.
Åtminstone kunna dessa benämningar icke godkännas
af dem, som hyser den stilla förhoppningen att
endast undantagsvis behöfva uppträda inför rätta.

Ett märkligt undantag från nu angifna regel
bildar ordet handlande, d. v. s. en som behandlar
varor och med andra förhandlar rörande deras om- och
afsättning, kort sagdt en som låter dem gå genom
sina händer eller så att säga handskas med dem.
Emellertid har allmogen på flera orter icke kunnat
förlika sig med denna oregelbundenhet, utan använder
det konsekvent bildade handlare, som vi ock i
riksspråket begagna i sammansättningar såsom landt-,
bok-, speceri-, minut- och grosshandlare. Liksom
den sistnämnde är en, som handlar i gross, d. v. s.
»i stort», så är minuthandlaren en, som handlar i
minut »i smått», icke en som säljer sina minuter
»smådelar (af en timme)». Ett på sätt och vis
mycket skrytsamt namn bär specerihandlaren, som säljer
specerier, d. v. s. »alla möjliga sorter»; jfr »qvatuor
species», de fyra sorterna. Men liksom dessa
sistnämda syfta på något visst bestämdt, nämligen
räkning, så afser specerihandlarens namn endast att ange,
det mannen är väl »sorterad» i fråga om kryddor.
Därför kallas han också kryddkrämare eller
kryddkramhandlare. Krämaren har sitt namn af
kram-boden, d. v. s. det ursprungligen af kram »tältduk»
täckta stånd, hvari han på marknader och å torgen
sålde sitt kram, så kalladt sedan kramboden icke
längre var ett tält, hvarför »kram» helt naturligt
tyddes såsom afseende bodens innehåll, icke dess
väggar. Krämaren har sålunda en mycket ringa
begynnelse. Till gengäld har han upphöjts i adligt »stånd»
under namnet von Kræmer. Mannen »af stånd»
har från början varit mannen »i ståndet».

En bättre position unnar man tvifvelsutan af
hjärtat äfven hökaren, sedan man erfarit namnets
ursprungliga betydelse »en som sitter på huk»,
nämligen vid sin torgskifva. I vårt grannland Danmark
är hökarens språkliga ställning på väg att betydligt
förbättras, så att ordet kan betyda handlande i
allmänhet. En bokhandlare heter då bokhökare
(»boghøker»), och hvad vi kalla hökare, handlande med
viktualier »lifsmedel», får den utvidgade formen
späckhökare, med ett påhäng framtill, som hans svenska
»ämbetsbröder» säkerligen icke afundas honom.

De, som enligt våra dagars svenska språkbruk
öfvertagit hökarens forna roll att sitta hukad vid sin
skifva å salutorget, äro månglerskan och hennes
sällsyntare manliga motbild månglaren, hvars namn
stammar från latinet och från början betyder »handlande»
i allmänhet.

Af öfriga yrkesnamn på -are tolka efter
utredningen i det föregående en stor del sig själfva, såsom
färgare, förgyllare, åkare, bryggare, målare m. fl.
Dock kan det vara skäl att äfven till ett och annat
af dessa knyta en liten anmärkning. Åkaren
uttränges mer och mer af den gentilare hyrkusken. Kusk
är ett bland de mycket få ord i vårt språk, som
ytterst stammar från ungerskan, ehuru vi naturligtvis
närmast lånat det från tyskan. Annars hafva vi ofta
lånat våra körtermer medelbart eller omedelbart från
slaviska språk, t. ex. droska och kalesch, för att nu
icke tala om piska och karbas, i hvilkas användning
både mot människor och djur våra östliga grannar
ju sedan gammalt utmärkt sig.

Bryggaren är naturligtvis en som brygger, men
det förtjenar påpekas, att brygga från början betyder
helt enkelt »koka», såsom ännu är fallet i uttrycket
»brygga en soppa» åt någon. Men liksom man vid
ordet »kokare» numera väl blott tänker på
kaffekokaren — »kokerskan» däremot bör kunna koka
annat än kaffe — så är bryggaren sedan länge
uteslutande en maltbryggare.

Målaren har att måla, men detta ord betydde
fordom ingalunda såsom nu »bestryka med färg».
Det kommer nämligen af mål i den betydelse »märke»,
som ordet ännu har i »mått och mål», ändamål,
föremål, målskjutning m. m., och kunde därför
användas om både »rita» och »skrifva». Ett exempel
på den förra användningen hafva vi ännu i uttrycket
»måla hin på väggen», hvarvid ju ingalunda fordras, att
nämda potentat skall uppträda färglagd. Såsom exempel
på betydelsen »skrifva» må här blott framdragas
Gustaf II Adolfs uttryck i ett kärleksbref till Ebba
Brahe, hvari han ber om ursäkt för sin dristighet att
»detta grofva papper med sin onda (d. v. s. dåliga)
stil bemåla». Innan vi lämna målarna, må erinras
om, att äfven studentvärlden för icke längesedan fått
sådana, hvilka understundom visat sig kunna »breda
på» bra, nämligen de s. k. landsmålarna. Det är
väl nästan öfverflödigt att nämna, det detta ord alls
ingenting har att göra med »måla», utan kommer af
landsmål, d. v. s. landskapsmål, dialekt.

Ungefär samtidigt med att sålunda »målaren»
— om ock en mycket oegentlig sådan — hållit sitt
intåg i studentkretsar, har — vilja vi hoppas — därur
försvunnit borstbindaren, som icke var fullt
främmande för studentlifvet på en tid, då man
allmännare än nu »söp som en borstbindare». Det
tvifvelsutan oförtjänta rykte för supighet, hvaraf denne
yrkesidkare har att lida, har han emellertid fått redan
på tysk botten genom en afsiktlig rolighet, byggd
dels på den omständigheten, att tyskan äger ett ord,
som betyder både »borsta» och »supa», dels på
frasen »supa (sprit) som en borste (super upp vatten)»,
hvari man för större effekts skull med tiden insatte
»borstbindaren» i stället för »borsten», på samma sätt
som då man i känslan af sin egen ringhet bekänner,
att »inför Vår Herre äro vi alla små — ländingar»
eller då man ber någon »dra åt hel — singland»,
ehuru man utan tvifvel önskar honom förflyttad till,
ett mycket hetare klimat. Borstbindarens och
helsingarnes smälek är därför — trots de sednares
mindre fridsamma natur — härvidlag lika oförskylld som
den ära, hästen åtnjuter såsom känd för flit i studier.
Det bästa, man kan säga om en student, är ju, att
han »läser som en häst», men, hästen i all ära,
så är detta en förkortning af det fullare uttrycket
»läsa (så flinkt) som en häst (trafvar)».

Sedan studenter börjat så ifrigt på lediga
stunder idka slöjd — det är uttydt »slughet, klyftighet»,
sedan »sysselsättning som kräfver denna egenskap»
— så torde vi med tiden äfven bland dem kunna
träffa en och annan icke föraktlig snickare, om ock
flertalet förblir bönhasar, d. v. s. fuskare, äldst
»skräddare i smyg» (alltså utan att tillhöra skrået).
Snickare åter hette förr snidkare och är alltså en som
»snidar» eller rättare en som »skär», ty ordet
kommer från tyskan, der »snida» betyder »skära».
Däremot är »skära» tyskans benämning för »klippa»,
såsom ock framgår af flera från tyskan lånade uttryck.
»Skära öfver en kam» anspelar på frisörens bekanta
metod för att få hufvudets hår lika långa vid
afklippningen. Tillskärare är ju den, som »klipper
till» klädesplagget. Och fältskär(ar)en var fordom
en »klippare i fält», d. v. s. den som under fälttåg
ansade soldatens hår och med tiden äfven hans sår.
Sedan dessa och icke längre håret är en hufvudsak
för fältskären, har dettas vård öfvertagits af
barberaren »skäggputsaren» (af latinskt ursprung) eller
den något gentilare frisören (af fransk börd) för att
icke tala om den allra modernaste företeelsen:
hårkonstnären.

Likaså är skäran enligt tyskt språkbruk icke
namn på ett verktyg att skära, utan att klippa med,
kort sagt »saxen». Häraf förklaras vårt från tyskan
komna skärslipare, ursprungligen en som slipar saxar.
Slipa åter har en gång varit »låta släpa, glida»
(nämligen på slipstenen, brynstenen o. d.).

Bagaren är — språkligt sedt — ganska lätt
genomskådad trots sitt påhitt att mjuka upp k-ljudet i
sitt gamla namn bakare af baka. Detta ord betyder
från början »rosta, grädda, steka», en betydelse, som
ännu möter oss i uttrycket »baka sig framför
eldbrasan». Det k, som den svenska bagaren under
tidernas lopp vanskött, återfinna vi hos hans tyska namne,
hvars titel hos oss liksom i hemlandet ofta begagnas
som släktnamn: Becker. Ett dylikt tyskt yrkesnamn
är äfven vårt släktnamn Müller eller Möller, som är
detsamma som vårt svenska mjölnare, hvilket
kommer icke af mjöl, utan af ett gammalt i södra Sverge
ännu ofta brukadt ord för kvarn (mylna, mölla) och
sålunda en gång betydt »den som har kvarn».

Om de båda sista orden för ovanlighetens skull
icke voro lånade från tyskan, så är detta däremot
återigen fallet med garfvare »(skinn)beredare» af
garfva, ursprungligen »göra färdig». Ordets
fullständiga svenska motsvarighet ha vi sålunda uti det ofvan
i annat sammanhang omnämda bibliska uttrycket
görare, hvilket väl kan ge oss anledning önska, det vi
alla vore inför Vår Herre icke blott småländingar,
utan äfven garfvare.

En särskild grupp af ord på -are bildas af dem
på -slagare, samtliga komna från tyskan och
betecknande »en som slår» någonting. De flesta äro för
resten själfklara såsom hofslagare, plåtslagare m. fl.,
och äfven repslagaren blir oss icke längre gåtfull,
om vi erinra oss uttryck sådana som »slå en knut,
en ögla» o. dyl. Bleckslagarens gamla namn
kannstöpare (jfr. »stöpa kulor» o. dyl.) har öfvergått till
att beteckna »en pratmakare i politiska ämnen»,
alltsedan Holberg i en af sina mest bekanta komedier lät
en dylik uppträda uti en kannstöpares, d. v. s.
plåtslagares, skepnad. En som icke heller fått
ograveradt behålla sitt ärliga namn, är kopparslagaren,
hvars titel också får beteckna det kroppsarbete, som
»dagen efter» utföres i hufvudet. Anledningen
härtill ligger i en afsiktlig ordlek, byggd på den
ljudlikhet som i plattyskan äger rum mellan uttrycken
för koppar (kopper) och hufvud (kop, koppe); alltså
kopparslagare = »hufvuddunkare».

En annan och större grupp bland orden på -are
utgöres af dem på -makare, äfven detta ett tyskt ord
och betydande en »som förfärdigar» någonting. Det
tarfvas efter denna upplysning ingen vidare utläggning
af sådana ord som skomakare m. fl. Gördelmakare
har ändrat sin gamla, lätt insedda betydelse till ungefär
detsamma som gel(b)gjutare (d. v. s. en som gjuter gul
metall) emedan för gördelmakaren fabrikationen af
mässingsknappar var ett af de vanligaste och viktigaste
göromålen. Buntmakaren har sitt namn af ett
tyskt ord, som betyder »pälsverk», ursprungligen
»brokigt, spräckligt», äldst »svartprickigt» (skinn).
Det har sålunda nog icke från början varit räfvarna,
som uttalat den dystra spådomen: »vi träffas hos
buntmakaren». En annan, från slaviska språk öfver
Tyskland till oss kommen, benämning på samma
yrkesidkare är det ungefär liktydiga körsnär, d. v. s.
en som gör pälsrockar. Instrumentmakaren är en
den nya tidens man; hade han funnits i forna dagar,
så hade hans namn betydt »verktygsförfärdigare» i
allmänhet. Ännu på Gustaf II Adolfs tid betydde
nämligen »instrument» detsamma som »redskap»,
såsom bland annat synes af denne konungs yttrande
om sin företrädare Gustaf Vasa, »att Gud brukade
honom till ett instrument att upprätta Sveriges
förfallna regemente» (d. v. s. styrelse). Ordet
härstammar från latinet, liksom det, hvaraf urmakaren har
sitt namn. Ur betyder äldst »tid(rymd, -punkt)».
Då det sedan antagit betydelsen »instrument som
anger tiden», så har dess utveckling varit alldeles
motsatt den, som genomlupits af ordet klocka, hvilket
från att syfta på urets slagverk (jfr ring-, kyrk- och
vällingklocka) kommit att betyda själfva uret och
slutligen äfven »tid», t. ex. i »klockan är tio»
förkortadt af »klockan är tio slagen». Man skulle alltså
kunna vänta sig, att klockare vore detsamma som
urmakare, men så är som bekant icke fallet. Den
förres verksamhet är vida mera omfattande än så, ty
»klockarfar han skall ju allting bestyra». Från
början hade han dock blott att sköta kyrkklockorna,
hvarför ock vår äldsta lagbok mycket riktigt
anmärker, att om klockan slår klockaren i skallen, så får
han skylla sig själf.

Bland alla våra »-makare» få vi — äfven om vi
med tystnad förbigå »grälmakaren»,
»krångelmakaren» och några deras gelikar — dock icke glömma
den nymodigaste af dem alla, nämligen
klädermakaren, som ännu endast mycket sällan uppträder vid
sidan af vår gamla bekanta, skräddaren.
Anledningen till, att det nya namnet sticker sig fram, är väl
delvis att söka i det skimmer af löje, ja stundom
förakt, som i många språk sprides öfver skräddaren
och hans namn. Så t. ex. har man i franskan den giftiga
vändningen: »han är — om jag får lof att uttrycka
mig så groft — en skräddare», och aktning för hans
människovärde röjes hvarken i det danska
ordstäfvet: »det var en, sa hin, tog två skräddare» eller i
uppgiften, att det går aderton skräddare på ett pund,
och då få de ändå lof att ha pressjärnet med sig.
Också hafva skräddarna i Odense uti Danmark en
gång formligen hos magistraten anhållit om rättighet
att få bära titeln klädermakare. I det äldre
namnets ursprung ligger emellertid ingenting, som
förklarar denna kitsliga behandling. Det kommer af skräda
i betydelsen »afskära bitar» (af tyg; jfr. afskräde af
mat) och är importeradt från Tyskland. En
plattysk form af ordet är äfven det hos oss såsom
släktnamn upptagna Schröder.

Om skräddaren i folkuppfattningen och sägnen
misshandlas, så åtnjuter däremot smeden därstädes
en så mycket större aktning. Han skildras
genomgående som en något grofhuggen hedersman, klok och
stark, så att han satt sig i respekt hos själfva
djäfvulen, hvilken ju såsom bekant, »inte ville släppa in
smeden i helvetet», emedan han under lifstiden gått
så illa åt hin, när denne besökte honom i smedjan.
Också bär smeden ett grannt namn, som från början
betyder »konstnär», något som ännu lyser igenom i
sådana sammansättningar som guldsmed och rimsmed
eller rimsmidare.

I ett afseende äro emellertid skräddaren och
smeden språkligt likställda, nämligen i fråga om den
ursprungliga betydelsen af deras verktyg saxen och
hammaren, hvilka från början betecknat »flinta, sten,
verktyg af sten». Detta framgår ännu tydligt bl. a.
af ortnamn sådana som Saxhammar (ungefär
»flintklippa»), Östhammar m. m. Man kan därför om en
Hammarsten eller Stenhammar med skäl säga, att
de äro stenrika, åtminstone till namnet. Tidigt skilde
sig emellertid hammarens och saxens vägar. Från
betydelsen »stenverktyg» utvecklade sig den förra till
»stenyxa». Guden Tors vapen är en sådan och icke
en hammare i modern mening. Sedan metallerna
utträngt stenen såsom verktygsmaterial, behölls likväl
det gamla namnet för de nya hammarna och
yxhammarna af alla slag. Saxen däremot fick bland
stenverktygen beteckna »flintdolken», som sedan
utträngdes af metallknifvar och -svärd. Med saxar menade
man då ett par med hvarandra förenade knifvar —
ullsaxens konstruktion än i dag — och slutligen lät
man äfven en sax betyda detta knifpar, d. v. s. vår
vanliga sax.

I form af papperssax är denna tingest
hemmastadd icke blott på tidningsbyråarna, där den lär vara
särskildt högt skattad, utan äfven i studerkammaren,
hvars innevånare vi nu allt för länge försummat. Vi
vilja därför till slut ägna en tanke äfven åt dessas
förnämsta verktyg, pennan och bläckhornet med allt
hvad därur härflyter. Penna är ett latinskt ord, som
betyder »fjäder», hvadan »fjäderpenna» är en tårta
på tårta (à la Stenhammar), som framtvungits såsom
motsättning till den nymodiga »stålpennan», hvilken
röfvat namnet från alla pennors stammoder
»gåspennan». Ungefär samma öde har vederfarits hennes
boning bläckhornet, hvilket, såsom vi kunna förstå, från
början varit af horn, men nu fabriceras af metall,
sten och i all synnerhet glas. Stålpennan och
glasbläckhornet förneka sålunda lika högljudt sin börd,
och deras trogna kamrat bläcket, d. v. s. »det svarta»,
börjar å sin sida att skifta färg, så att man får höra
talas om rödt, grönt och blått bläck, allt
sammanställningar, som från den inbitne språkmannens
synpunkt te sig rätt kuriösa.

Med bläck och penna skrifva vi dels bref, dels
böcker. Skrifva är ett ursprungligen latinskt ord,
som betydt »inrista» och återför oss till en tid, som
ligger före pennans och bläckets, en tid då man med
ett hvasst föremål ristade skrift på sten-, metall- eller
vaxtaflor. Bref är likaledes ett latinskt ord och
betydde en gång »kort (skrifvelse)», hvilket icke hindrar
oss att nu tala om »långa bref». Bok däremot är
ett urgammalt inhemskt ord, som från början
betecknat »samling af bokstäfver». Bokstafven åter
var på den tiden, såsom ock namnet tydligen anger,
en liten »staf» (d. v. s. pinne) af »bok»-(träd), hvarpå
man skref tecken för språkljud. För att nu erhålla
hela ord och satser måste man »stafva och lägga
ihop» dessa pinnar. Detta kallades, kortare uttryckt,
att läsa, d. v. s. »plocka» (nämligen bokstäfver).
Denna gamla betydelse tyckes ordet ännu hafva kvar
i uttrycket — »om jag får lof att uttrycka mig så
groft» — »läsa lusen af någon», en hotelse som alltså
afser en mycket människovänlig, om också för
föremålet mindre smickrande behandling. Samma
grundbetydelse som läsning har dess fransk-latinska
motsvarighet lektyr »plock», jfr elektor »utplockare» och
kollekt »sammanplock». En icke alldeles lätt
igenkännelig släkting ha dessa ord i läktare,
ursprungligen en sorts predikstol, hvarifrån lektorn uppläste
dagens text. Nu läser man i stället för lektorn i
skolan, och på läktaren hålla i allmänhet mindre
lärda personer till.

Jag afbryter härmed denna lilla studie eller bit
af ett lifs studium, på det att vi icke måtte få ett
alltför lifligt intryck af, att studium betyder möda
och ansträngning (både för höraren och göraren). Jag
slutar då med samma ord, hvarmed jag började:
arbete. Vi erinra oss, att det är lånadt från ett
främmande språk. Men vi äga på svenska sedan
urminnes tider dess fullkomliga språkliga motsvarighet,
och den heter arvode. Arbete och arvode hafva
således en gång varit alldeles detsamma. Språkligt
sedt täcka de hvarandra fullkomligt. Skall det ännu
en gång i tiden blifva så? Skall det idealet
förverkligas, att det största arbetet betingar det största
arvodet, under det att »den där icke vill arbeta, han
skall icke heller äta». Det är väl förmätet att
hoppas på detta måls snara förverkligande. Det vore
tillsvidare nog att glädja sig åt, om vi alla lifligt
behjärtade, hvad som en gång yttrats af den, som
utstod mera vedermöda än någon annan: »Arbetaren
är sin lön värd».






Fornnordisk religion, mytologi
och teologi.


Få, om ens något vetenskapligt ämne torde för
närvarande bereda forskaren större svårigheter
än germansk mytologi; detta trots, eller kanske
rättare på grund af, att knappast något ämne på sistone
varit mera omskrifvet än detta. Man öfverdrifver
näppeligen, om man säger, att ingen vecka eller
åtminstone ingen månad förgår, utan att någon skrift
af omedelbar eller medelbar vikt för den germanska
mytforskningen ser dagen. Den egentliga svårigheten
för det vetenskapliga studiet ligger emellertid icke i
denna embarras de richesse, icke i uppgiften att ur
den öfverrika literaturen af mycket blandadt värde —
alltifrån monomanens pekoral till snillets mästerverk
— utvälja det värdefulla; utan fastmer däri, att väl
ingenstädes meningarna alltjämt äro så delade — både
i fråga om principer och detaljer — som inom
mytologien. Detta förklaras däraf, att denna
forskningsgren ännu icke kan sägas vara någon vetenskap i
egentlig mening. Utan liksom vissa andra, ännu i sitt
vardande stadda vetenskaper (t. ex. nationalekonomi
och psykologi) är den ett fält, där dilettantismens
ogräs frodas vid sidan af vetenskapens kulturväxter.
Inom intet ämne göres därför mera behof af bevis
för de fällda påståendenas sanning än just här.
Sådana bevis kan jag emellertid naturligtvis icke — i
ett ämne af antydda beskaffenhet — lämna inom det
ringa utrymme, som här är mig tillmättI fråga om åtskilliga detaljer i det följande får jag
hänvisa till den närmare motivering, jag lämnat i afhandlingen
»Mytiska beståndsdelar i Ynglingatal», införd i »Uppsalastudier,
tillegnade Sophus Bugge på hans 60-åra födelsedag», Uppsala 1892.. Jag vill därför,
till förebyggande af missförstånd, från början hafva
betonat, att hvad jag i det följande kommer att yttra,
visst icke är vetenskapens säkra och såsom sådana
erkända resultat, utan blott min enskilda uppfattning,
som här framlägges utan alla anspråk. Och min
uppgift är för tillfället blott att söka ge en antydan om
några synpunkter, hvilka enligt min uppfattning
måste, mer än hittills varit fallet, göras gällande, därest
den nordiska mytforskningen skall kunna höja sig till
rangen af en verklig vetenskap.

Med uttrycket »fornnordisk» syftar jag på den
hedniska tiden här i Norden. Men frågan gäller nu icke
närmast våra svenska förfäders religion, mytologi och
teologi, ty om det forna Sverge veta vi i ty fall så
godt som intet. Utan till grundval för våra
betraktelser få vi välja Norges hithörande förhållanden,
sådana de af norrmän och i synnerhet islänningar
framställts. Hvad som hittills vanligen gått och gällt
såsom »våra förfäders gudatro», är nämligen icke våra
fäders utan närmast deras, som befolkat Island. Helt
säkert var de hedniska svenskarnas i viss mån likartad,
men att den i mångt och mycket var afvikande, det
är icke mindre visst.

***

Religion torde få betraktas såsom ett till sin
innebörd kändt begrepp. Här menar jag därmed
öfverhufvud hvarje uppfattning af något öfvermänskligt
(eller »gudomligt»), hvars vilja man har att utforska
för att antingen lyda den eller — i händelse ens egen
vilja går i motsatt riktning mot gudomens — söka
beveka den genom bön och offer (den s. k. kulten).
I denna mening hade de hedniska nordborna sin
religion, liksom väl dylik kan spåras öfverallt, där ett
verkligt mänskligt lif påträffas. Hvad var nu
hufvudinnehållet i de hedningars religion, med hvilka vi här
sysselsätta oss?

De hade inom natur- och människolifvet
iakttagit tillvaron af krafter, mäktigare än människan själf.
Sådana öfvermänskliga krafter voro bland andra
följande:

Åskan, vanligen kallad »dundret» eller, som ordet
på den tiden lydde, Thórr (ännu äldre Thonarr; jfr
tyskans donnerstag = torsdag), är den starkaste af
alla makter; välsignelsebringande, då den åt den
törstande jorden sänder regn, och därigenom en
åkerbrukets välgörare (hvadan ock Tor blef i all
synnerhet bondens gud); fruktansvärd, då den med sin blixt
krossar träd, klippor m. m. och orsakar vådeld.

Vinden, som, då den uppträder i hela sitt majestät,
kallas Óðenn (äldre Wóðdann), d. v. s.» den rasande»,
»storm» (jfr ty. wüthen »rasa», lat. vates »inspirerad»,
»begeistert»); förskräcklig, då den som orkan bortsopar
människor och deras boningar samt hvälfver skeppen;
välgörande, då den som en mild kåre (isl. Káre)
svalkar hettan och skänker medvind åt seglaren. Men
dess bevågenhet måste vinnas genom offer, stundom
af blodig art, och från denna synpunkt bär den
namnen Fór(n)niótr »offernjutare» eller Hrǽsvelgr
»likslukare»Jfr förf. anf. st. s. 219..

Solen eller dagsljuset, hvars urgamla namn är
Týr »den glänsande» (nära besläktadt med det
grekiska Zevs och latinets dies »dag»), och som åtminstone
i våra trakter verkar endast godt. Kärt barn har
många namn, och solen har också i alla tider varit i detta
afseende rikt begåfvad. Liksom vi tala om
»himlaljuset», »dagens öga» eller »stjärna» o. d., så nämnde de
gamle solen än Svipdagr »rörligt ljus», då den drog ut på
sin himlavandring; än Skírner »den skinande»,då den
utsände strålande solsken; än Sve(i)gðer »den
sjunkande», då den efter slutad vandring försvann i bergets
salarJfr förf. a. st. s. 202 ff., 216 f., 220; m. m. Vid begynnande personifiering (hvarom
nedan) tillkommo namn sådana som Freyr »Herren»
(jfr Freyia, samma ord som tyskans frau, hvaraf
vårt fru), Balder »furste» (jfr vårt båld), Forsete
»president»Jfr såsom en kuriositet Kellgrens uttryck i Ljusets fiender, att
... himlaljusets president
gått ned till hvila längesedan,
och himlens vicepresident
därtill befann sig uti nedan., m. fl.

Hafvet med det gamla namnet Æger »den våte»,
»det våta elementet» (jfr lat. aqua »vatten»; ungefär
på samma sätt förhåller sig vårt sjönamn Vättern till
vatten). För norrmän och islänningar var
naturligtvis denna makt särskildt betydelsefull och af en
företrädesvis skräckinjagande natur, omätlig som den
tedde sig, kring hela jorden sig sträckande, vildt rytande,
uppslukande människor och farkoster. Också är det
förmodligen allt annat än välvilliga känslor, som
dikterat t. ex. en sådan benämning af något yngre datum
som Fenrer »sumpen», »pölen» (jfr våra nutida
uttryck »gå i sumpen», »gå i putten» i samma mening
som »gå i kvaf»).

De dödas själar, eller hvad vi nu för tiden kalla
spöken. Då människan dör, kommer hon i grafven,
hvars namn är Hel »det mörka hålet», »hålan», där
äfven den hamnar, som blifvit »slagen ihjäl» (fordom:
i hel). I grafven lefver den döde ett spöklif, för hvars
drägliga förande han af de efterlefvande vid
begrafningen utrustas med nödiga hjälpmedel, såsom mat,
husgeråd, vapen o. d., en plägsed som, fortsatt ända in i
våra dagar, ledt till, att ett lik förses t. ex. med
stekpanna, tobakspipa och bränvinsflaska. Men själen kan
»gå igen», hvarvid gengångaren kan uppträda
antingen i djurgestalt — en uppfattning som under
medeltiden framkallade de icke sällsynta processerna mot
djurJfr K. v. Amira ’Thierstrafen und Thierprocesse’, i
’Mittheilungen des Instituts für österr. Geschichtsforschung’, XII,
545 ff. — eller såsom en på nytt född människa eller
ock utan kropp. De bestå då af den luft eller »anda»,
som under lifstiden bodde i kroppen och genom
»andedräkten» röjde sin tillvaro; hvadan uttrycket »gifva
upp andan» närmast syftar på andans (eller
lifsandarnas) utblåsande, hvilket visserligen innebär ett andens
frigörande. Dessa frigjorda andar uppträda ofta i
skaror, hvilka följa stormen åt och genom sitt tjut
förhöja rysligheten af hans vilda jakt. För de
lefvande kunna de vara mycket farliga, men ock
gagnande, om man blott ställer sig väl med dem. I
lifvets högsta nöd manas en far eller mor fram ur
grafven till barnens hjälp; så Angantyr af dottern Hervor
(i Hervararsaga), Groa af sonen Svipdag (i Eddan),
som begär hennes bistånd vid de svårigheter, den
elaka styfmodern vållat honom — ett ämne som går
igen i mången yngre dikt.

Dessa och dylika voro grundbeståndsdelarna i den
äldsta fornnordiska religionen. Intet system, ingen
rangordning var uppgjord dessa öfver- och
utommänskliga makter emellan. Hvarje sådan var i ett visst
fall eller lefnadsförhållande den högsta: stormen, då
det stormade; åskdundret, då det dundrade; hafvet,
då det gick skyhögt; o. s. v. Och bönerna och offren
rättade sig i hvarje särskildt fall efter och riktades
till den naturkraft, som för tillfället hade makten,
den och ingen annan, varande enväldig inom sitt
särskilda område. Denna blef därför med nödvändighet,
på grund af situationens kraf, Gud (»den anropade»?),
ja för tillfället den ende och så till vida den högste
guden. Men voro dessa makter »gudar» i den
meningen, att de voro personliga väsenden? Den frågan
uppkastades förmodligen aldrig; än mindre kunna vi
antaga, att den klargjordes.

***


På denna oreflekterade ståndpunkt förblef gemene
man kanske hela hednatiden igenom, åtminstone i sitt
dagliga lif. Men de högre ståndens kultur och den
därpå baserade gudstjänsten i de stora templen vid
kulturens medelpunkter skredo mycket tidigt vidare
till ett stadium af högre utveckling: mytologiens.

Med myt förstår jag ett moment i den naivt
religiösa uppfattningen, hvilken med den poetiska
fantasiens tillhjälp utmäjslats till lefvande, åskådlig bild;
en bild, som dock med tiden icke längre fattas såsom
sådan, utan som en realitet. Hvarje religion kan ge
upphof åt myter; så t. ex. judendomen åt bl. a.
myten om Simson, därest denna figur verkligen —
såsom några forskare hålla före — är ursprungligen en
personifikation af solen (en åsikt, hvarom jag icke
tillåter mig att hysa någon egen mening). Nära
besläktade med myterna äro de kristna legenderna,
hvilka anknyta sig till någon i de religiösa
urkunderna (eller traditionen) matt skisserad person eller
händelse; t. ex. legenden om den i Johannes ev. 19 kap.
nämnda krigsknekten, som med sitt spjut genomstack
Jesu sida, och om hvilken man snart visste förtälja,
att han var blind, hette Longinus, m. m.; eller
legenden om den vandrande juden Ahasverus, »Jerusalems
skomakare». Rydbergs (i »Prometeus och Ahasverus»)
och Levertins (i »Ahasverus») behandlingar af
sistnämnda motiv skilja sig blott genom graden af
medveten fiktion från legenden, hvilken — liksom
myten — vinner tilltro. Men myten skapas, äfven
den, af skalden. Så t. ex. är säkerligen
»Homeros» i mångt och mycket den grekiska mytologiens
skapare, dels såsom grundläggare, dels som fulländare.

Första steget till mytbildning är naturkrafternas
personifikation eller åtminstone deras lefvande-görande.
Redan den gamle greken Xenophanes yttrade ju, att,
om oxarna kunde föreställa sig gudar, så skulle de
tänka sig dem i oxars skepnad. I öfverensstämmelse
härmed tänker sig människan, hunnen till den
mytologiska ståndpunkten, den makt, hon egnar gudomlig
vördnad, iklädd mänsklig eller åtminstone djurisk
gestalt. Valet af de attribut, med hvilka man sedan i
detalj utsmyckar den enskilda gudomligheten, beror
på och bestämmes af de allmänna lagarna för
diktarens fantasiverksamhet öfverhufvud. Det är ett
ödesdigert missgrepp, till hvilket dock en mängd
mytologiska forskare af rang gjort och fortfarande göra sig
skyldiga, det att bakom hvart och ett af gudens
attribut söka en speciell naturgrund: att tillskrifva
samtliga de för honom i den utbildade myten
karakteristiska dragen en dylik »betydelse»; att t. ex., sedan
man gjort den skäligen enkla upptäckten, att Tor är
en personifikation af åskdundret, uppställa — för nöjet
att få besvara dem — frågorna: hvad »betyda» då
hans vagn, hans bockar, hans handskar, hans bälte,
hans hustru, hans tjänare, hans tjänarinna och allt
öfrigt, som honom tillhörer? — att med ett ord
förvandla gudagestalten — till hufvud och lemmar, i ord
och gärningar, från det största till det minsta — till
en sorts allegori. Fastmera är det enkla
sakförhållandet det, att, sedan naturfenomenets hufvuddrag erhållit
en antropomorfistisk omklädnad eller så att säga tagit
mandom, denna i sin tur befruktar den mänskliga
fantasien och låter denna, lydande sin natur,
frambringa — generation efter generation allt fullkomligare,
allt rikare utvecklade — mytformationer, där hvarje ny
detalj tillkommit på grund af naturligt urval i
helgjutenhetens och den poetiska sanningens intresse;
väsentligen på samma sätt som medeltidens konstlösa
Faust-saga först med Marlowes fantasi aflade en
konstnärlig produkt och sedan med Göthes en vida
härligare, den nu glömde stamfaderns stoltaste ättelägg.
Men väljom exempel ur den fornnordiska mytologien!

Åskdundret, Thórr, den starkaste af alla
naturkrafter, uppfattas gifvetvis som en ung, orimligt stark
man. Hans attribut ge sig själfmant ur situationen.
Åskan »går» icke i forntiden, såsom nu, utan åker
— däraf ordet åska, fordom ās-ækia »gud-åkning» —
en högst naturlig uppfattning, som äfven nu för tiden
kan anträffas hos våra barn (»det kör»). Dragarna
äro bockar, emedan sådana bättre än hästar springa i
berg, och molnen, där åskan far fram, äro
naturligtvis berg. I dem bo, som bekant, jättar, icke
människor. Alltså är det jättar, Tor förföljer och dödar
med sin hamarr, d. v. s. stenyxa (ännu äldre »sten»,
en betydelse som ordet bevarat i ortnamn, t. ex.
Östhammar m. m.), hvilken då den hittas i jorden, än
i dag får heta »åskvigg». Och att hans vapen är en
yxa, ser man ju tydligt, då han splittrar ett träd ända
till roten. Liksom den uppfattning, som skapat
uttrycket »Tor åker», skaffat honom vagn och dragare,
så gifva med tiden poetiska uttryck sådana som
»styrkans och kraftens fader» (faðer thrúðar ok magna)
upphof åt hans barn: dottern (ty ordet är femininum)
Thrúðr och sonen Magne (ty gen. pl. neutr. magna
kan formelt ock vara gen. sg. mask.). Eftersom
»hammarn» användes som symbol vid den fornnordiska
vigseln, så blir Tor »släktskapsbandets gode man»
(sifiar rúne eller rentaf sifiar verr), och häraf
framgår Sif, hans hustru (ty sif, tyskans sippe, är
femininum!). Han kallas icke utan skäl »det
ögonblickliga skenets beherskare» (stýrande bilskírnes), hvaraf
följer, att han bor i borgen Bilskírner. Hans tjänare
— blixten — är snabbare än alla andra med undantag
af — tanken! o. s. v.

Tor är en mycket godmodig och människovänlig
man (ty åskan dödar sällan någon människa). Men i
hans och hans tjänares sällskap uppträder ofta en,
den där icke god är: (våd)elden, som vanligen bär det
något oklara namnet Loke, men äfven kallas t. ex.
Loge »låga» eller Loptr »luft». Han är en skön, men
falsk ung man, som värmer, gläder och lifvar alla,
icke minst kvinnan — han är ock mytens Don Juan
— men slutar vanligen med att vålla sorg. Han är
en farlig herre, men en god dräng. Till Oden
(stormen) står han i intimt förhållande. Hans närmaste
släktingar äro tämligen lätt genomskådade. Från
sonen Loke leda tydligtvis sitt ursprung — mot
naturens vanliga ordning — både fadern Fárbaute
»våldsam (vind)stöt» och modern Nál »barr» eller, som
hon ock kallas, Laufey »löf». Hans bröder heta
By(l)leiptr »stormblixt» (?) och Helblinde »graflikt
mörker». O. s. v.

Stormen, Óðenn, är en äldre, väderbiten man,
som nästan ständigt befinner sig på resor; har därför
sett mycket, och är följaktligen mycket vis. Höljd i
mörk mantel — en bild framkallad af det svarta
stormmolnet — »jagar» stormen fram (liksom vår tids
jägare »stormar» fram), naturligtvis till häst. Denne,
Sleipner »glidare, löpare» (jfr »springare» såsom
poetisk benämning för häst), måste vara ytterst snabb
och förses alltså med dubbelt så många fötter som en
vanlig jordisk häst. Liksom Shakspere talar om
»stormens spjut» och våra skalder om »stormens
pilar», så gaf den nordiske mytdiktaren sin Oden i
handen ett spjut, som susar i luften, då han slungar
det. Han är »den vilde jägaren» och behöfver
sålunda jakthundar. Härtill lämpa sig tvänne vargar, hvilka
tjuta i vinden. Men stormen har ock, såsom ofvan
nämnts, i sitt följe de dödas fridlösa själar, särskildt
deras, som i lifvet älskat hafvets och krigets »stormar»,
således vikingar och andra kämpar. De fallne (valr)
komma från valplatsen till Valhall (»de dödas palats»
i jordens innandömen eller i bergets salar),
ursprungligen blott ett vackrare namn på Hel »grafven». Men
denna personifieras nu också, naturligtvis till en kvinna
(eftersom ordet hel är femininum), mörk och kall
såsom grafven. Från att vara grafven själf blir Hel
alltså grafvens herskarinna, alldeles på samma sätt
som t. ex. Heimdalr »världsbågen» från att vara
regnbågen själf öfvergår till att vara den bågiga brons
väktare, ljus att åse och vidt ut skådande, där han
bor i Himenbiorg »himlabergen», d. v. s. molnen.
Men hos Hel stanna numera för alltid blott de, som
redan här i lifvet plägade slå sig till ro. De män,
som »härjade värst» (Einheriar), och de kvinnliga
amasonerna, i lifvet kallade sköldmör, efter döden
valkyrjor, begifva sig ibland ut ur berget för att jaga
med stormen. Den gamle stormguden får sålunda en
ny uppgift, den att vara äfven en de ryktbara dödas
gud, Valfaðer, och att hänga någon »i vinden» är att
offra honom åt Oden, hvadan hängningen blir den
tidens arkebusering med militärisk honnör. Han blir
än vidare en krigets och segerns gud, Sigfaðer, som
bor i »segerns gårdar», Sigtún, ett namn som i senare
tid förledde Snorre Sturlason att söka och tro sig finna
denna ort i den svenska staden Sigtuna; en upptäckt
som ledde till ännu en, af samma värde för svenska
historien. För en upplyst tid, som visste, att
»gudarna» voro människor, de där vunnit gudomlig
dyrkan (som de romerska cesarerna), och att ryktbara
städer buro sina grundläggares namn — så Rom af
Romulus, Upsala (bättre Ubsala!) af Ubbe o. s. v. —
var det själfklart, att kung Odens rätta namn var
Sigge (Fridulfsson).

Af solgudens många namn blef Freyr »Herran»
snart det populäraste. Han är den härligaste af alla
gudar, en ung man i gyllene hjälm — en poetisk
föreställning, hvartill väl solskifvan gifvit anledningen.
Denna hjälms namn Gullenburste »gyllenborst» eller
Hildesvíne (jfr Upsalakonungen Adils’ hjälm
Hildesvín) »stridssvin» förklaras af de gamle germaners
sätt att pryda sina hjälmar; men med tiden och
förmodligen i följd af förändradt utseende hos hjälmarna
uppfattades namnet såsom betecknande ett verkligt
svin, och för att skaffa detta någon användning i
Freysmyten läto senare mytologer guden åka efter en galt!
Så mycket mera skäl att åt honom offra julgrisen. I
handen håller Freyr ett svärd — från början väl en
bild af solstrålen — hvilket skiner som solen, och
hvars förlust en gång skall vålla hans död. Det gamla
binamnet Skírner »solsken» får nu beteckna en hans
vän och tjänare. Hans maka är solen i köldjättarnas
värld, norrskenet, Gerðr »gården» (jfr våra uttryck
»mångård», »gård kring solen» o. d.)Jfr förf. a. st., s. 217., som blifvit en
kvinna, då solen blef man. Freyr bor i Uppsaler
»rummet däruppe», d. v. s. himlen, hvilket gjorde
honom synnerligen lämpad att hyllas såsom staden
Upsalas gud par préférence. Han äger skeppet
Skiðblaðner, som alltid har medvind, kan bli hur litet
som helst och går så väl i luften som på vattnet; allt
bilder, hvari vi med lätthet spåra enkla observationer
rörande molnets natur.

Många andra af solgudens namn ge upphof åt
särskilda personer i gudomen. Liksom man alltförväl
kunde tänka sig, att den judiska religionen hade
utvecklats — eller låtom oss hällre säga förfallit — till
en mytologi, i hvilken Zebaot, Jehovah, Adonaj,
Elohim o. s. v. uppträdt såsom skilda gudar, så skedde
det faktiskt med den fornnordiska. Man vädjade till
ljusets gud i fråga om sanningen af hvad man sade
(jfr våra uttryck »dagsens sanning», »solklara bevis»
o. d.), och han blef sålunda en gud med valspråket
»rätt och sanning», den högste domaren. Såsom
sådan heter han Forsete »president», boende i Glitner
»den glittrande (himlen)», och är numera en
själfständig gudomlighet. Såsom det rättfärdiga krigets och
tvekampens gud, en Herran Zebaot, heter han Týr,
hvilket urgamla namn på gud den allrahögste alltså
nu degraderats till att utmärka en jämförelsevis
underordnad gudomlighet. Såsom himlens kung heter
han Baldr, som också utpräglas till en krigisk gud
(se särskildt Saxos teckning af Baldersfiguren) och får
till maka Nanna »den djärfva (kvinnan)», ett
sannskyldigt sköldmö- och valkyrjenamn. Men Balders
gamla (solguds-)natur lyser klart igenom. Han är
ljusast af alla gudar, bor i Breiðablik »den vida
glansen» och skådar därifrån ut öfver hela världen.

Likaså ger hafvet upphof åt flera lefvande
figurer. Under det gamla namnet Æger — så att säga
»vattuman» — tänker man sig nu en gemytlig äldre
herre, som gästfritt bjuder på sina outtömliga
dryckesvaror, hvilka servera sig själfva utan allt besvär
för den drickande. Dock har värden ondt om
tillräckligt stort kärl för att rymma sin brygd. Mindre
älskvärd är hans gemål, den falska Rán »rof» (vårt
ord rån), som drar så många hon kan ned i djupet.
Med något tvifvelaktiga manér uppträda Ægers
många döttrar, af alla slags utseenden och storlekar, men
samtliga kanske något för lifliga och emanciperade,
påminnande allt för tydligt om hafvets böljor.

Men hafvet kan ock poetiseras på helt annat sätt.
När det ryter som det värsta vilddjur och öppnar gap
stora nog att sluka både gudar och mänskor, så
liknas det med allt skäl vid en ulf, och denna figur,
vid hvilken namnet Fenrer knytes, är det värsta
odjur, myten känner. Och tanken på, hur hafvet
ringlar sig rundt hela jordskifvan (Miðgarðr), skapar
Midgårdsormen, som från att vara hafvet själft blir
ett odjur i hafvet och ännu torde delvis fortlefva i de
oändliga skepparhistorierna om »stora sjöormen».

***


Med vikingatiden — Skandinaviens storhetstid,
då skandinaver koloniserade Island och Grönland,
upptäckte Amerika, eröfrade England, Irland, de skotska
öarne och Normandie, sökte uppehålla Byzans’ tron och
grundade det rike, som med tiden skulle blifva
moderlandets farligaste fiende — inträder på grund af
utländskt inflytande vår mytologi i ett nytt skede,
som man med ett. visst berättigande kunde kalla det
religions-filosofiska. Myterna fördjupas och få en etisk
innebörd. Detta beror förnämligast på beröringen med
kristendomen. Nästan allt vi i den fornnordiska
mytologien beundra för dess moraliska och religiösa djup
torde bero på inflytande från kristendomens läror och
legender. Oden blir nu vishetens, lärdomens och den
poetiska inspirationens inkarnation, dessutom himlens och
jordens herre, alla gudars och människors fader. Men
hvarför får nu Oden och icke t. ex. Tor eller Freyr
denna roll? Förklaringen ligger däri, att denna högre
mytologi är en hofmytologi, vikingaaristokraternas
speciella mytologi. Folkets massa stod ännu, då den
kristnades — ja, Gudi klagadt, vida senare —
väsentligen kvar på den primitiva naturreligionens
ståndpunkt. Därför var det vikingarnas skyddspatron
stormguden, som blef öfvergud. Han bor nu i
Valhall, som förlägges till himlen, och Hel förvisas till
»dimverlden» (Niflheimr; jfr t. nebel »dimma»), där
hon får hålla tillgodo blott med de sotdöda. Valhall,
krigarnas paradis, utsmyckas nu så, att det skall
kunna mäta sig med de kristna martyrernas; fylles med
mjöd, fläsk och slagsmål i stället för palmer och
änglakörer. Hels sällskap däremot uppfattas som ett straff
(»vite») så svårt, att ordet helvete dugde att
användas i kristen tid för det nya begrepp, det nu har.
Hel får Fenrer och Midgårdsormen till syskon, och
alla tre erhålla till fader Loke, som nu blir ondskans
dämon och kanske till och med i fråga om namnets
form påverkats af Lucifer. Men grundligast omstöpt
blir den krigiske Balder. Han, den »bålde,» blir
fridsfursten själf, han, himlakonungen, dör oskyldigt, han,
världens ljus, får stiga ned till Hel, till helvetet, o. s. v.,
allt lika många paralleler till Kristus. Om hans
forna natur erinra numera nästan blott hans och hans
Nannas namn, hvilka på skriande sätt svära mot den
nya roll, han fått sig tilldelad.

Den vetenskapliga fläkten i denna
vikingatidens mytologi röjer sig egentligen däri, att man
uppkastar den frågan, som är vetenskapens a och o,
frågan hvarför? eller åtminstone i mera barnslig form
hvarifrån och hvarthän? Och svaren
äro inspirerade af kristendomens ande. Vi få en hednisk
skapelsehistoria med en Adam och en Eva (Askr och
Embla), skapade af tre samverkande gudar. Vi få en
profetisk skildring af världens undergång, på hvilken
följer en ny jord, »där lycksalighet uti bor». Det
saknas hvarken ett hedniskt Nya Jerusalem (Gimlé) eller
en ort för gråt och tandagnisslan (Nástrond).

Denna de högt bildades religionsfilosofi —
hofreligionen — representeras och utbildas af
vikingatidens stora skalder, de till namnet okända författarna
af de s. k. eddadikterna.

Så kristnas allt mer de gamle gudar, och »den
nya skolan flyttar i den gamla», hvadan slutligen det
officiella införandet af kristendomen i norden icke
betecknar ett så skarpt afbrott mot det föregående
som hos de flesta andra folk. Å andra sidan har
denna fredliga utveckling till följd, att den hedniska
mytologiens utbildning icke afstannar med
hedendomens afskaffande i lagstiftningen. Nu uppstår
nämligen, hvad jag vågat kalla den fornnordiska
teologien.

***

Om man med teologi menar en på grundval af
vissa literära minnesmärken och en desamma
supplerande muntlig tradition företagen systematisk
bearbetning af ett religiöst föreställningssätt, då äger vår
hedendom äfven sin teologi. Men dess teologer voro
kristna män. Den förste, hvars namn och verk vi
noga känna, är islänningen Snorre Sturlasson († 1241);
den siste hittills och förmodligen för all framtid är
svensken Viktor Rydberg — tvänne män, hvilkas snille
göra dem väl berättigade att nämnas vid hvarandras
sida; hvardera af dem har i sanning heder af den
andres sällskap. Snorres system föreligger i hans Edda,
den s. k. prosaiska, den bok som ursprungligen ensam
bar namnet Edda, sedan öfverfördt äfven på Snorres
viktigaste källa, de nyss nämnda dikterna från
vikingatiden. Den »nordiska mytologi», vi i vår barndom
fingo lära oss, är väsentligen Snorres mytologiska
katekes. Det nya i densamma är förnämligast det
strängt genealogiska sammanhang, han åstadkom inom
gudavärlden, men som helt säkert till stor eller
största delen icke existerade för de hedningar, hvilkas
mytologi han trodde sig nedskrifva. Af de frågor, en
s. k. approbaturskarl i våra dagar med lätthet
besvarar, skulle nog en mängd vara säkra »kuggfrågor»
för en rättrogen hedning, om en sådan inställde sig
till tentamen för fil. kand.-examen. Och Rydberg,
han har i sitt stora arbete »Undersökningar i germansk
mytologi» åstadkommit det kronologiska sammanhang
inom myterna, hvilket ej häller förut funnits, minst
af allt i hednatid. De forskningar, som ledt till hans
storartade prosaepos »Fädernas gudasaga», ha i detta
afseende samma vetenskapliga värde som en
undersökning af, huruvida Ledas äfventyr med svanen
tilldrog sig före eller efter Europas med oxen eller
Danaes guldregn; eller för att taga exempel från
närmare håll, huruvida Ahasveri — af Rydberg så
härligt skildrade — samtal med Prometeus ägt rum före
eller efter hans — af Levertin nyligen i dikt målade
— sammanträffande på heden med den i en torpares
skepnad sig uppenbarande Jesus Kristus. Det
gemensamma felet, i hvad jag kallat Snorres och Rydbergs
hedniska teologi, är, att den är ohistorisk så till vida,
att den tillskrifver en förgången tids människor system
och sammanhang äfven i sådana punkter, i hvilka ett
sådant för dem icke förefanns. Det material, Snorre
och Rydberg bearbetat och till en konstrik byggnad
sammanfogat, är icke, såsom de tro, ruinerna af ett
grusadt afgudatempel, som vi hafva att rekonstruera
likasom de ur Greklands och Mindre Asiens jord
uppgräfda; utan det är dels de huggna stenar, dels
de ohuggna block, af hvilka våra hedniska förfäder
höllo på att bygga ett härligt Herrans hus, hvilket de
dock icke hunno att fullborda. Rydberg är rof för
en liknande missuppfattning som t. ex. Lönnrot i
fråga om Kalevala, Macpherson i fråga om Ossian,
som de — Lönnrot och Macpherson — icke
väsentligen upptäckt, utan skapatJfr härom de högst viktiga och intressanta
undersökningarna af J. Krohn, Finska literaturens historia, I, Kalevala
(1891) ocb D. Comparetti, Der Kalewala oder die traditionelle
poesie der Finnen (1892).. Han är därför icke,
hvad han själf tror, en restaurator, utan något vida
större. Han är, liksom Lönnrot, Maephereon och
den gamle, som döljer sig bakom namnet Homeros,
en nyskapande konstnär, en stor skald. Den
vetenskapliga sanning, vi finna i Rydbergs Iliad, torde
vara följande: Så skulle det hafva kunnat se ut, det
nationalepos vår hednatid hade frambragt, om den
fått fortfara ännu några århundraden och haft att
tillgå en man med Viktor Rydbergs allsidiga bildning,
religiösa intresse och poetiska snille.






Svensk folketymologi.

Alla hafva vi väl någon gång, eller många
gånger, haft tillfälle höra en allmogeman efter sitt
hufvud omstöpa ord, som i hans språkbruk varit
mindre gängse, och dessa hans försök till
språkförbättring hafva väl då i allmänhet framkallat ett
öfverlägset leende på våra läppar. Att såsom han säga
undervisitet för universitet, jordgrafi för geografi,
dånamit för dynamit, lindrament för liniment, åkepasj för ekipage kan naturligtvis icke hända oss,
språkligt bildade personer! Nej, så kan det tyckas.
Men faktum är, att just det språk, vi bildade tala,
det svenska riksspråket, är öfverfullt af dylika s. k.
folketymologiska bildningar. Att, i sammanhang med
en redogörelse för folketymologiens väsen och arter,
ådagalägga detta, skall blifva uppgiften för denna lilla
undersökningEn utförlig exempelsamling meddelas i förf:s afhandling
’Folketymologier’ i tidskriften De svenska landsmålen, B. VI, h. 5.. 

En folketymologi äger rum, så snart ord, som
icke äga etymologiskt sammanhang, af den talande på
god tro tillskrifvas ett dylikt, t. ex. då
upplandsbonden antar, att chikan och skicka ha något med
hvarandra att göra och därför gläder sig, ju fler
skickaner han har att motse. Folketymologien är sålunda
en associationsbildning; men icke alla sådana äro
folketymologier. Om ett ord ändrar form genom
påverkan af ett verkligen närbesläktadt ord, så är detta
ej folketymologi, t. ex. orgelnist för organist,
ombildadt efter orgel; innevånare för invånare
(t. einwohner) efter inne. Icke häller kan det kallas för 
folketymologi, då ett ord ansluter sig till en hel grupp af
olikartade ord, som blott hafva gemensam
bildningstyp, t. ex. då det fornsvenska lydhna blifvit lydnad
genom association med lefnad, tjufnad, skillnad m. fl.
på -nad.

Vi hafva vidare att noga skilja på
folketymologien och dess närmaste frände, ordleken eller
vitsen, som också väcker föreställning om etymologiskt
sammanhang, där sådant icke finnes, men som gör
detta, icke på god tro utan med fullt medvetande om det
obefogade i sammanställningen. I den bildades
språkbruk är vanligen ordleken lätt igenkännelig såsom
sådan, men i den obildades språk är gränsen icke
alltid lätt att uppdraga. Man kan visserligen med skäl
misstänka, att när bonden stafvar jurist med dj i
stället för j, han icke handlar bona fide, och man
torde kunna vara säker på, att Filipstads vedernamn
Fyllbyttestad är en folkvits, icke en folketymologi.
Men då en munkbromadam med bildning sett Orféus
i underjorden, under det att en hennes granne med
något mindre portion bildning sett Fåhræus i
underjorden, äro vi ej fullt berättigade att misstänka
hennes uppriktighet, om vi också icke kunna stanna i
något tvifvel om, att ju den tredje ytterligare
förbättrade läsarten Fåhræus i underkjolen afgjordt bär
vittne icke så mycket om stockholmsgaminens
språkkänsla som om arten af hans kvickhet. Däremot är
det icke alldeles säkert, att det gottländska husharar
för husarer, det närkiska kallpratör för kolportör,
det stockholmska riksvargen för riksarkivarien och
det uppländska markattsbukett för makartsbukett böra
på samma sätt bedömas.

Hvad som framkallar den folketymologiska
sammanställningen är naturligtvis alltid en viss likhet
mellan de associerade orden. Denna likhet sträcker
sig visserligen ofta eller oftast till både ljud och
betydelse, t. ex. det i äldre riksspråk förekommande
sakerstuga för sakristia eller folkliga uttryck såsom
skärkötteribod för charkuteribod, färgnissa för
fernissa, klenik (jfr klen »sjuk») för klinik, symparti för
sympati, skamdal för skandal. Men ofta är
snarlikhet i fråga om ljud tillräcklig, och mellan
betydelserna kan rent af ett svalg vara befäst, t. ex. då
tordyfveln (»gödsel-vifveln») får heta torndyfvel,
ehuruväl denna jordkrypande insekt har så litet som
möjligt med torn att skaffa; då det fsv. oformage
»oförmögen», »minderårig» blifvit öfvermage, ehuru
magen vid den åldern plägar mindre öfverskrida sitt
normala omfång än på äldre dagar; då vi fått mässhake
för mässhakel (af fsv. hakul kappa); jordgumma väl
för jodgumma (isl. ióð barn) o. d. Ytterst sällan
däremot är ensamt betydelselikhet en tillräcklig grund
till folketymologi. Ett sådant fall föreligger emellertid
i oförvägen i st. för förvägen, t. verwegen på grund
af association med oförskräckt och oförfärad. Likaså
då Värmlandsbonden skall berätta, att han i
hufvudstaden stått i kö för att se konungens lit de parade
(som i hans språk heter likparad), så säger han, att
han stått i likö, emedan han tar för gifvet, att
köbildning endast vid dylika tillfällen förekommer.

Hvad resultatet af den folketymologiska
associationen beträffar, så kan detta vara af högst olika slag,
bestå i en större eller mindre eller ingen förändring
af ordens form eller betydelse eller bådadera. Det
minst våldsamma slaget af folketymologi är således
det fall, då ett ord förblir både till form och
betydelse oförändradt och blott inträder i en ny
idéassociation. Jag vill anföra några exempel härpå från
vårt riksspråk. Flädermus associera vi nu med fläder,
men ordet är lånadt från medelhögtyskan, där det
sammanhänger med verbet vledern fladdra.
Följeslagare är egentligen följes-lagare (äldre -lage), d, v. s.
en som »lägger följe» med en annan; nu associeras
det med slå, slag och har till och med gifvit upphof till frasen »slå följe» med någon. Falka på
någonting kommer ej af falk utan af fal (»falka tinga
på det faalt är» heter det ock i Spegels glossar). Vid
trampolin tänka vi väl alla på trampa, men ordet
är lånadt från t. trampoline och detta från ital. tremplino; att detta sistnämda ord visserligen på långa
omvägar sammanhänger med vårt trampa, är en
intressant tillfällighet, som ej gör vår uppfattning mindre
folketymologisk. Vid uttrycket »lätt på tråden, tänka
vi på tråd »snöre» i stället för på tråda trampa (jfr
»lätt på foten») och vid »morgonstund har guld i
mund» erinra vi oss väl ordet mun, men icke det
gamla mund »hand». Att inventarier associeras med
in framgår af den hos gemene man förekommande
sammanställningen »ut- och inventarier». Att fotogen
af mången halfbildad bringas i förbindelse med sken,
lider väl intet tvifvel.

Men äfven om ordet sålunda bibehåller sin form
fullkomligt oförändrad, kan det i följd af den nya
associationen komma att icke obetydligt ändra sin
betydelse. Om också riksspråket icke kan prestera så
eklatanta exempel härpå som våra dialekter, hvilka
tala om att bogsera buga, inventera invänta, laxera
(ett bref) lacka igen, fantisera stryka omkring som
en fante (tiggare), distilleradt (utseende) distingeradt,
kalkyler (som gå en öfver ryggen) kalla kårar,
ornament ordning, traktat traktering, provins vinst, aktiv
aktsam, följetång åtföljande skara, professorisk
provisorisk, vidimera vidgas, harmonisk harmsen,
fundament fundering, geni person som man känner sig
generad för, o. d. — så bjuder det dock på rätt
märkliga hithörande fall. Ordet prestaf, lånadt från
slaviska språk, där det betyder »uppsyningsman», hade
i äldre svenska betydelsen »marskalk vid en
begrafning», men är nu vanligen namn på den staf,
marskalken bär. Resenär, en gammal omstöpning af t.
reisige, betydde förr »ryttare», liksom det tyska ordet
gör; nu har det fått betydelsen resande. Vid
uttrycket »på tro och lofven» tänka vi nu på lofva, men
frasen är ett lån från plattyskans »uppe truwe unde
love(n)», där love(n) betyder »tro» (t. glauben). Gutår
är en gammal biform till godt år, men har för
längesedan blifvit liktydigt med »skål!» och erinrar oss
mer om uttrycket »ta sig en tår på tand» än om
nyårshälsningen »godt nytt år». Folkslaget tunguser
har fått ett troligen oförtjänt rykte för melankoli och
nykterhet, emedan namnet råkar associera sig med
tung och tungsint. Frasen »ser man på bara!» hette
förr »se man på!», och det däri ingående man var
lån från plattyskan och betydde »bara»; sedan man
börjat uppfatta man som substantiv, ändrades
imperativen se till presens ser, och bara tillades för att
uttrycka detsamma, som man fordom gjort. Det
vildaste språnget har väl utförts af ordet pigäsch, som
från att ursprungligen hafva betydt »lifrock med snören»
(t. pikesche) nu vanligen får tjänstgöra som en
vulgär benämning på en piga.

En verklig förändring af ordets form föreligger
ej häller i de fall, där folketymologien ledt till en
ändring af skrifningen utan någon ändring af uttalet.
Dessa fall äro alldeles likställda med de redan
behandlade, blott att den förändrade stafningen utgör
ett påtagligt bevis för, att den association, jag
antager, verkligen ägt rum. Af exempel må från
riksspråket anföras. Ungkarl kommer ej af karl, utan
hette fordom ungkar och var en ombildning af det
plattyska junker, som vi vid annan tid lånat ännu en
gång och då i oförändrad form. I frasen »tusen sinom
tusen» stafva vi sinom med ett n likaväl som i
uttrycket »i sinom tid», ehuru det i förra fallet kommer
af det gamla ordet sinn (med två n) »gång», »resa»,
som äfven förekommer i någonsin. Handtera stafvas ju vanligen med d, som om det komme af hand,
då det dock är lån från det plattyska hantiren »sköta»,
»ombesörja», hvilket i sin tur är lån från franskans
hanter. Osjäligt djur får man ej sällan se, ehuru
ordet kommer af skäl »förnuft», »förnuftigt motiv».
Örngatt stafvas stundom örngodt, ehuru det icke är
beslägtadt med god. Namnet Gertrud har jag i gamla
Värmländska kyrkböcker från 1700-talet sett skrifvet
Hjertrud, som om det komme af hjärta, o. s. v.

Däremot ha vi att göra med en verklig
formändring, så snart ordets uttal i följd af folketymologien
ändrar sig, och detta naturligtvis lika fullt om också
stafningen skulle förbli oförändrad. Där detta sednare
är fallet, har folketymologien vanligtvis uppstått genom
oriktig utläsning af det skrifna ordet, såsom då
allmogen utläser vagabond, som om det komme af bonde,
och därför ock ger det pluralformen vagabönder; eller
drabant som drábant, i följd hvaraf ordet får
betydelsen lat person, som »drar benen efter sig».
Riksspråket saknar visst icke motsvarigheter härtill. Jag
vill erinra om budget, uttaladt som om det komme
af bud och get (och att mången så uppfattar ordet,
framgår äfven af det feminina kön, det stundom får
sig tillerkändt); om domkyrka, domprost, uttaladt som
om första stafvelsen vore dom, icke dôme; all-sköns
i st. för alls-köns; stentorsstämma, uttaladt som en
sammansättning med sten och tor i. st. för med det
grekiska häroldsnamnet Stentor, och det hebreiska
Betlehem, uttaladt som om det komme af hem.
Bysätta beror väl på oriktig utläsning af det
plattyska bysätten »insätta», »instänga», uttaladt och
äfven ofta skrifvet bisätten, hvilken sednare
skrifning vi lånat i bisätta. Supút har nog intet
med ut att skaffa, utan torde vara det gamla
adjektivet súput supig, bildadt som tokot, skallot, krokot
m. fl. på -ot, -ut, där vi nu ha -ig. Det bjärtaste
exemplet på dylik missläsning torde vara det i
1600-och 1700-talens svenska förekommande treakelse
»lakrits», som är det engelska treacle, utlöst som det
skrifves. Ordet lefver ännu i våra dialekter, stundom
förbättradt till trähackelse.

Hufvudmassan af våra folketymologier äro
emellertid sådana, där den ursprungliga språkformen så
betydligt förändrats, att detta förhållande äfven i skrift
måste få sitt uttryck. Att dessa förändringar stundom
kunna vara af ganska genomgripande natur, visa oss
sådana dialektiska bildningar som jämnasteg för
gymnastik, rif-i-turbiljett för returbiljett, tehåll eller
hålltell för hotell, inneförmaten för informator(n), juris
utrikes kandidat för juris utriusque kandidat,
hun(d)bukter för humbug, komsams för konnässans eller
riksspråkets renklor för reine-Claude-plommon,
färnbock för Fernambuco-ved, våffeldagen för
Vårfrudagen, Karolina (i biljard) för caramboline.

Naturligtvis är det oftast ord af utländsk börd
som blifva rof för dylika ombildningar, hvilka alltid
åsyfta att gifva uttrycket en mera svensk form. Man
kunde med skäl vänta sig, att hänsyn till ordets
betydelse skulle vara i hög grad bestämmande för arten
och resultatet af denna ombildning, och att så oftast är
fallet, kan man icke bestrida, på samma gång som man
måste beundra den språkkänslans fyndighet, som i så
många fall verkligen lyckats finna någon anknytning
till inhemska uttryck, äfven där det kan tyckas fast
omöjligt. Jag vill blott erinra om sådana fall som
dialekternas domkument för dokument, ansjofisk för
ansjovis, prostilla för postilla, ackusköterska för
ackuschörska, pantomin för pantomim, stirreskåp för
stereoskop, dratvärs för travers, drafik för trafik,
drasin för dressin, bondpratika för bondpraktika,
badsäng för bassäng, alsterdam raceko från
Amsterdam, bärcirkel för bicykel, han(d)schetter för
manschetter, muntascher för mustascher, Upsalatorium
för observatorium, tänktera för tentera, talefon för
telefon, gratisfikation för gratifikation o. d.
Riksspråkets ryggrad för det tyska rückgrat, skygglapp
för danskans skyklap (af klap »lock», »ventil»),
nackarödt för franskans nacarat och det slangartade
bångmål för bon mot äro ej häller så oäfna. Men
ofta nog får betydelsen sitta emellan, och man nöjer
sig med att erhålla ljudförbindelser, som låta svenskt,
t. ex. riksspråkets grötmyndig, som ej kommer af
gröt, utan af det plattyska grot »stor»; spillkum af t.
spühlkumme »sköljkopp»; marschruta, ej af ruta,
utan af fr. route »väg»; slagruta af t. ruthe »spö»;
persedel af fr. parcelle; knöl i betydelsen »berusad»
af t. knüll med samma betydelse; bedarra af
plattyskt bedaren lugna; nackdel af t. nachteil;
försagd ej af säga utan af t. verzagt; fastlagen af t.
fastelabend; rysshjälp af t. rauschgelb; segelgarn af t.
seil »snöre»; domkraft af t. daumkraft »maskin med
kugg(hjul); befalla ej af falla, utan af t. befehlen;
likaså anbefalla af t. (an)empfehlen; föranleda af
det danska foranlade, som är identiskt med vårt
föranlåta. Stundom har ombildningen rent af till följd,
att den ursprungliga betydelsen förryckes. Jag tänker
härvid icke så mycket på allmogeuttryck sådana
som lättsinsiat för licentiat, hvilket icke är så illa
menadt, som det låter; utan fastmera på åtskilliga
uttryck i riksspråket, de där utgöra långtifrån nöjaktiga
öfversättningar från främmande språk. Vi återge det
tyska »mit leib und seele» som »med lif och själ» i st.
för »med kropp och själ»; likaså har »mit liebe und
lust» blifvit »med lif och lust» i st. för »med
kärlek och lust». Än sämre öfversättningar äro »vara
karl för sin hatt» af »kerl für seine hut» (sin post),
»ondt krut förgås inte» af »unkraut (ogräs) vergeht
nicht», »tålamod öfvervinner surkål» af »saure
kohlen» (våta kol), hvilka tolkningar förvisso intet hafva
att berömma sig af inför de bekanta
skolpojksöfversättningarna »ein schauer überfiel ihn im finsternisse»
= »en sjåare öfverföll honom i fönsternischen», »die
quelle der schwermuth wurde ihm bekannt» = »den
kvällen blef svärmodern honom bekant» eller
Stockholmssjåarens uttydning af riddarhusinskriften: »claris
majorum exemplis» som »ta en klar efter majorernas
exempel». En betydelse stick motsatt den
ursprungliga har till och med åstadkommits i det skånska
flängmatisk för flegmatisk, det är uttydt »en som flänger i
väg».

Som våra växtnamn äro till stor del af utländskt
ursprung, är det naturligt, att de skola afgifva en
betydlig procent af våra folketymologier, både inom
riksspråket och dialekterna. Jag erinrar blott om
riksspråkets löfkoja af det italienska levcojo »hvitblomma»,
åbrodd af lat. abrotanum, provinsrosor för roses de
Provence, kinabark af quina(quina), ämnets namn
på peruvianska, fenkol af lat. fœniculum, ärtskocka
af t. artischocke (af fr. artichaut), renfana af t.
rainfarn, Charlottenlök jämte schalottenlök af lat.
ascalonicum (Ascalon-lök), sparris (äldre spargis,
spargus) af lat. asparagus, lärkträd af lat. larix, kikört
af lat. cicer, bäckböna af lat. beccabunga,
melonplåster (äldre melotenplåster) af lat. melilotus; och om
dialekternas åkerläja af lat. aquilegia, åkermönja af
lat. agrimonia, krukbiss af kurbits, nattcissor af
narcisser, bunkakänger af fr. bons chrétiens,
päramutter af bergamotter, lille kung valje af liljekonvalje,
extrakan af astrakan, svampinjoner af champignoner.

Våra personnamn äro ju ock till stor del
ursprungligen utländska, men af lätt begripliga skäl
blifva de i riksspråket sällan föremål för
folketymologi, hälst som artig hänsyn till namnets ägare i den
bildades mun förhindrar ett nonchalant återgifvande af
hans namn. Allmogen, däremot är ej lika grannlaga,
utan skapar på detta område folketymologier i massa.
Den gör Fleetwood till Flyttfot, Schenson till
Stjärnson, Chytræus till Tjugetreus, Hohenhausen
till Koenhusen, Robsahm till Rappson, Hamilton
till Hammertång, Mesterton till Mästertång,
Daug till Dogg, Boltzius till Bollskjuts, La
Chapelle till Laskapelle, Soto Mayor till Söte major;
ja, jag har hört Xenofon, användt som hästnamn,
omstöpas till det onekligen expressivare Skenfan.

Näst efter de ursprungligen utländska orden
träffas största antalet folketymologier hos sådana
inhemska, som äro i ett eller annat afseende föråldrade
ord och därför ock etymologiskt oklara för mängden af
talande. På dylika folketymologier är riksspråket
synnerligen rikt, men jag inskränker mig här till
några få exempel, såsom armbåge af fsv. alnboghe,
sammansatt med aln, icke arm; sid(o)vördnad för
sivördnad, där si- är ett förklenande prefix; dofhjort
för dåhjort, äldst blott då, såsom djurets namn ännu
är i engelskan och i något äldre danska; likstol för
liksto begrafningsplats; skärskåda för skärskota; otyg
för oty(de); surmulen för surmul, af mule trut;
flintskallig för äldre flinskallot af flen »bar»; radband
för äldre rafband af det ännu i danskan brukliga
raf, rav »bernsten»; i folkspråket husbergera för
härbergera m. m. Falaska af fal »blek» får stundom
heta fallaska, som om det komme af falla. Att
man äfven vid detta slags folketymologier stundom
visat allt annat än pietet för den ursprungliga
betydelsen, framgår tydligast af en sådan bildning som
»spik nykter» för äldre spicken, som egentligen
betydde »rökt» (jfr »spicken sill»), men brukades i
öfverförd mening liktydigt med »halfrusig» (jfr
uttrycket »vara på röken»). Uttrycket »i kung Orres tid»
är likaledes en minst sagdt djärf omstöpning af det
forna i ár alda »i tidens begynnelse»; uttrycket
förtydligades sedan genom tillägg af tid; ár-alda tid
blef genom regelbunden ljudutveckling åreld(s) tid,
och slutligen uppfattades åreld i frasen »i Ärelds tid»
(liksom i det danska »i Arilds tid») som ett
mansnamn, hvilket hyfsades till Orre och för större effekts
vinnande försågs med kungatitel.

Som i våra ortnamn ju synnerligen ofta ingå
ord, som för öfrigt föråldrats eller utdött, så är
gifvet, att dessa namn ofta skola råka ut för
folketymologi. Så t. ex. har af gamla Baghahus blifvit
Bohus, Västra Aros har ändrats till Västerås,
Malmhögha(r) till Malmö, Konghäll till Kongälf,
Vikingåker till Vingåker. Dessa ombildningar träffas vida
oftare i riksspråket än i allmogens mun, där det gamla
uttrycket eller det därur regelbundet utvecklade ofta
bibehållit sig. Detta beror därpå, att ortnamn i alla
tider visat sig äga en märklig förmåga att locka de
mer eller mindre lärde att på dem pröfva sin
etymologiska skarpsinnighet. Såsom exempel på hvad
därvidlag kunnat presteras må anföras Simrishamn, som
lärdom och patriotism i förening lyckades bringa i
förbindelse med »Cimbrer och Teutoner», hvadan
namnet Cimbrishamn bragtes till heders. Kraftigast
har presterskapet genom kyrkböcker och annat dylikt
författarskap gjort propaganda för de nya
etymologiska fabrikaten. Massor af hemmans- och socken-namn
hafva på så sätt ändrats, om också få af dem blifvit
så rådbråkade som Malgesanda i Östergötland,
hvilket förbättrats till Malexander, och ännu färre
blifvit så väl uttydda som Skioldesta i Närke, hvars
nyare namn Skyllersta enligt en gammal prost på
1600-talet är att förklara af »Schyllæ klippor». Men
allmogen har, som sagdt, ofta föraktat den nya
visdomen. Huderuds socken i Värmland, som omdöpts
till Högerud, heter ännu i gemene mans mun Huru
(där Huder- sammandragits till Hur- såsom fader till
far), och detta namn tyckes en tid hafva af
presterskapet på visst sätt godkänts, i ty att Karlstads
domkapitels handlingar från 1600-talet kallar socknen för
Quomodo och dess innebyggare för quomodister. Att
det emellertid icke tarfvas klassisk bildning för att
kunna rådbråka ortnamn, visas bl. a. af det
Göteborgska krognamnet Luntan tu i stället för det
ursprungliga London town.

Jämförelsevis sällsynt är det däremot, att sådana
inhemska ord, hvilkas beståndsdelar ännu äro i fullt
bruk, göras till föremål för folketymologi. Dock äger
man därpå icke så få exempel, af hvilka må anföras:
framdeles för framledes, illfänas för illfägnas,
helgeflundra för hälleflundra, prestgurkor för
prässgurkor, mormessa för Mariæ messa.

Från svenska folketymologier i egentlig mening
böra noga skiljas sådana, som uppstått i ett
främmande språk, från hvilket vi sedermera lånat det
redan ombildade eller omtydda uttrycket. Som
exempel härpå må vara nog att anföra dels syndaflod,
lånadt från t. sündflut, en ombildning af äldre
sinvluot storflod; dels kopparslagare (i hufvudet), lån
från det plattyska koppersleger, kopparsmed, omtydt
genom association med kop (t. kopf) hufvud.






Om tavtologi.

Ett tavtologiskt uttryckssätt anses allmanneligcn
som ett stort fel hos skriftställaren och talaren.
Och utan tvifvel är det ofta så att bedöma. Tänkom
blott — jag vädjar till alla kriarättare — på den
begynnande literatörens förstlingsalster, där ingen
öfversvallande rikedom på tankar frestar till ett alltför
koncist uttryckssätt. Och hvilken festmiddagsätare
har icke tyst men kraftigt förbannat tavtologien, då
den uppträdt i sin högsta potens: »omtuggandet» hos
en talare, som »kommit af sig» eller, hvad ännu värre
är, aldrig tycks kunna göra det.

Dock finnes ju »intet ondt, som icke har något
godt med sig», och då det som bekant röjer en god
karakter »überalt in der Welt das Gute zu sehen»,
så föredrar jag, för att om möjligt på detta
jämförelsevis lätta sätt vinna mina läsares bevågenhet,
att i denna uppsats tala om det goda och
berättigade i tavtologien framför att längre dröja vid dess
många och mera i öppen dag liggande synder. I och
för sig är emellertid tavtologien visst icke något ondt.
Här som så ofta annars bör vårt omdöme i frågan
bestämmas af, hvarför och huru saken sker.

Med tavtologi menar jag den språkliga företeelse,
då samma (eller ungefär samma) tanke eller
föreställning upprepas vanligen i något olika, mera sällan i
alldeles samma form. Tavtologien innebär sålunda
alltid en upprepning i sak, stundom äfven i form.

Den goda tavtologien, om hvilken vi här skulle
tala, har hufvudsakligen en trefaldig uppgift.

Den är först och främst ett viktigt stilistiskt
hjälpmedel, som man i estetiskt syfte använder för
att dymedelst söka åstadkomma större effekt. Mest
anlitadt är detta konstgrepp, såsom bekant, inom
hebreisk och annan österländsk poesi, där det plägar
kännetecknas med uttrycket »parallellism». Jag vill
här blott erinra om sådana ställen i Davids psalmer
som t. ex.

»Herre, straffa mig icke i din vrede,
och näps mig icke i din grymhet!»

eller

»Herre, visa mig dina vägar,
och lär mig dina stigar!» o. d.

En fullkomlig motsvarighet härtill träffa vi i vår
folkvisediktning, där upprepningar sådana som

»Och hvarför är du så bleker
och inte något röd?»

eller

»Du lägg dig sjuk, du lägg dig död,
du lägg dig uppå bår!»

eller

»Och hemma gråter fader, och hemma gråter mor,
och hemma gråta systrar och så min lilla bror.»

visserligen icke upphöjts till regel, men dock äro långt
ifrån sällsynta och tydligen fullfölja ett mer eller
mindre medvetet syfte. Ännu otvetydigare
framträder ett dylikt i den fornisländska strofform
(»galdralag»), som möter oss t. ex. i första strofen af Havamal:


»Träd öfver ingenströskel in,förrn du späjat och spanat,förrn du späjat och spårat!»»Gátter allar,áðr gange framm,umb skoðask skyle,umb skygnask skyle.»


Och som bekant framträder äfven i medeltidens
folkvisediktning ett särskildt slag af regelbunden tavtologi
i och med omkvädet, hvars hufvuduppgift ju är att
genom idkeligt upprepande af en viss afslutningsfras
(»antistrof») sörja för, att den hela stycket
behärskande grundstämningen hålles uppe vid nödig grad
af intensitet, t. ex.: »Men jag vet, att sorgen görs
tung», »Där ligga de hjältar slagne», »Blåser kallt,
kallt nordan ifrån sjön», »Vaker upp alle redelige
drängar», »Men de lekte, de lekte gulltärning»; eller
för att välja några särskildt framstående moderna
exempel: Geijers hemska »Det är så mörkt, långt,
långt bort i skogen», Malmströms svårmodiga »Hvi
suckar det så tungt uti skogen» och Dahlgrens
lefnadslustiga »För hej filinkeli, så glad och lusteli»,
som äger en åldrig frände i det gamla
folkviseomkvädet »För hinkeli och finkeli». Den lyriska
innebörd, som ännu tillkommer ett i rent språkligt
afseende så magert uttryck som det sistnämnda, saknas
hos en oftast rätt vansläktad ättelägg af det gamla
omkvädet, nämligen den moderna refrängen, hvilken
fullföljer de mest olikartade syften, från de högsta
till de lägsta. Det kan vara nog att här erinra å
ena sidan om Sehlstedts humoristiskt reflekterande
»Och det är vackert så!», å den andra om fin de
siècle-trubadurens mera musikaliskt än språkligt
uttrycksfulla »Kille ville vipp bom bom» o. d. Sådana,
på hvarje spår af tankeinnehåll blottade ljudföljder
som den sist anförda, kunna naturligtvis icke ens
hedras med benämningen tavtologi, eftersom ju,
såsom ofvan framhållits, denna, beror på, att en och
samma tanke upprepas, sålunda först och främst
existerar. Det är därför också klart, att rimmet, som
ju innebär ett upprepande af olika tankar i delvis
lika form, icke är af tavtologisk natur. Men så
inrotad är vår benägenhet att för en stark känsla söka
utlopp i itererade uttryck, liksom omvändt vår vana
att i dylika söka och finna en häfstång för starka
känslors framkallande, att äfven en så rent utvärtes
och mekanisk upprepning som rimmet mäktar
åstadkomma en i någon mån likadan effekt som den
verkliga tavtologien. Också har skalden, företrädesvis den
med känslorna opererande lyriske, sedan långliga tider
insett, att han i rimmet äger ett hart när oskattbart
hjälpmedel för vinnandet af sina syften. Ja, detta
gäller i så hög grad, att blotta rimmet, äfven utan
att vara förenadt med »reson», kan hos en mindre
reflekterad natur sätta känslan i svallning, och det är
ett ingalunda obekant faktum, att en mycket
känslosam själ kan röras till tårar af ett med kläm
föredraget, rimmadt och metriskt bundet sammelsurium
— men märk väl: rimmadt. Och ho vill förneka,
att en viss, om icke just rörande, så dock poetisk
fläkt susar kring sådana barndomsprodukter som

»Alami,
salami,
sinkami so,
sebedäj, sebedo» o. s. v.

Vida mindre använd än den nu behandlade
tavtologiska afslutningsfrasen är en motsvarande
inledningsfras (»anafor»). Ett särskildt vackert exempel
på dylik tavtologi erbjuder oss den sköna dikt af
Malmström, där hvarje strof börjar med orden
»Ödmjuker er», som dessutom inleda en, två eller tre
verser inuti stroferna för att ändtligen afsluta hela
dikten.

Det är emellertid icke blott, såsom i nu anförda
exempel, hela fraser, som af skalderna på nämnda
sätt tillgodogöras, utan äfven enstaka ord upprepas,
ofta på ett sätt och i en utsträckning, som icke är
att rekommendera för den poetiske klåparen. Men
hvad en skald med Guds nåde kan i ty fall tillåta
sig i en dikt af den högsta lyriska flykt, det visar
på ett slående sätt Runebergs Vårt land. Icke blott
att i den tämligen korta dikten pronominet vår
förekommer 23 gånger och substantivet land 16 gånger —
allt ifrån den typiskt tavtologiska första versen »Vårt
land, vårt land, vårt fosterland» — utan i styckets
midtparti är adverbet här hopadt 15 gånger, och med
hvilken beundransvärd effekt.

»Vi älska . . . . . . . . . . . . .
. . . . . . . . . . . . . . . . . .
allt, allt hvad här som syn, som sång
vårt hjärta rört en gång.

Här striddes våra fäders strid
med tanke, svärd och plog.

Här, här i klar som mulen tid,
med lycka hård, med lycka blid
det finska folkets hjärta slog.
Här bars, hvad det fördrog.
. . . . . . . . . . . . . . . . . .
Och det var här, det blodet flöt.
Ja, här för oss det var.
Och det var här sin fröjd det njöt.
Och det var här, sin suck det göt,
det folk som våra bördor bar
långt före våra dar.

Här är oss ljuft, här är oss godt,
här är oss allt beskärdt.
. . . . . . . . . . . . . . . . . .
Och här och här är detta land.
Vårt öga ser det här.»


Det ligger i sakens natur, att tavtologien har sin
största användning i lyrisk poesi, ty känslan är ju
rik, men enformig; något som den poetiske
nybegynnaren på sitt sätt ådagalägger genom bruket af sin
tavtologiska käpphäst, det ständigt återkommande
stora O!, som kanske just därför af den rutinerade
skalden undvikes såsom en tröttkörd springare. Nära
den egentliga poesien i fråga om tavtologiens
användning stå af naturliga skäl vissa arter af högre
prosastil, särskildt sådan, som har eller bör hafva en viss
lyrisk flykt, t. ex. predikostilen. Också torde våra
predikanter i allmänhet icke med skäl kunna beskyllas
för att vara för litet tavtologiskt anlagda. Men
visserligen är deras användning af detta homiletiska
konstgrepp ofta sådan, att den faller utom ramen af
detta föredrag, sådan jag inledningsvis bestämt
densamma. Den oupphunne mästaren på detta område
är väl dansken Kierkegaard, som i större
utsträckning än någon mig bekant författare tillgodogjort sig
tavtologien såsom oratoriskt hjälpmedel, och detta
med en snillrikhet och virtuositet, som gränsar till
det otroliga. Jag erinrar blott om afslutningen på
hans härliga predikan å pingstdagen, däri han, efter
att hafva liknat de tolf apostlarna vid vagnshästar,
körda af Gud, fortsätter:

»Dessa tolf människor skola omskapa världen!
I sanning, här står förståndet stilla! Blott man nu,
så långt efter, söker göra sig en svag föreställning
därom: förståndet står stilla — om man då annars
har något. Det är, som om man skulle gå ifrån
förståndet — om man då annars har något förstånd att
gå ifrån. Det är kristendomen som skall igenom.
Och dessa tolf människor, de drogo den igenom. De
voro i en mening människor som vi — men de voro
väl körda. Så kom nästa släkte. De drogo
kristendomen igenom. De voro människor alldeles som vi,
men de voro väl körda. Ja, i sanning, det voro de.
Det var med dem som med de där vagnshästarna.
Aldrig någonsin har en människa burit sitt hufvud
så stolt, högt öfver världen, som de första kristna
gjorde det i ödmjukhet inför Gud. Och liksom de
där hästarna kunde springa... så sprungo dessa. De
sprungo sjuttio år i sträck utan att komma ur
selarna, utan att det blef taget ifrån någorstädes. Nej,
stolta som de voro det i ödmjukhet inför Gud, sade
de: ’Det är icke något för oss att ligga och söla på
vägen. Vi rasta först — vid evigheten’. Det var
kristendomen, som skulle igenom! De drogo den
också igenom; ja, det gjorde de. Men de voro också
väl körda; ja, det voro de!»

Vända vi oss till vårt hvardagliga språk, så finna
vi lätteligen där en mängd tavtologiska småsmulor,
med hvilka vi alla krydda vår prosaiska
husmanskost. En svag poetisk afglans hvilar ännu öfver de
icke få bland dessa uttryck, hvilka äro försedda med
något slags rim, vare sig det moderna, men i detta
fall sällsynta slutrimmet, t. ex. uttrycken hell och
säll!, rubb och stubb (en öfverflyttning af tyskans
rumpf und stumpf), i sus och dus, krig och örlig
(för äldre örlog; jämför örlogs-man, -flotta);, eller den
ålderdomligare och äfvenledes sällsynta »assonansen»,
t. ex. på vägar och stigar, med hugg och slag,
jämt och samt, ditt och datt (från plattyskans dit
unde dat, högtyskt dies und das), kors och tvärs;
eller ändtligen den urgamla, talrikt representerade
»alliterationen», där rimmet bildas af lika
begynnelsekonsonanter, men olika begynnelsevokaler. Sådana
fall äro bl. a.

få till arf och eget, akta och ära;

göra bot och bättring, med buller och bång,
blott och bar, bo och bygga, bjuda och befalla;

med fals och flärd, i flock och farnöte (d. v. s.
sällskap), fager och fin, frank och fri;

gammal och grå, gå och gälla (där
alliterationen numera är en död sådan i följd af g-ljudets
öfvergång till j-ljud);

hus och hem, hel och hållen (d. v. s. bibehållen);

krona och krans, korn och kärna (död
alliteration, sedan k-ljudet öfvergått till tje-ljud),
klappadt och klart;

utan lack och lyte, med lif och lust (från t.
mit liebe und lust), leta med ljus och lykta (död
alliteration, sedan l förstummats i ljus), lös och ledig;

makt och myndighet, mångt och mycket;

till punkt och pricka;

utan rast och utan ro, rask och rådig, röd
och rosig, ryk och ränn;

slit och släp, spott och spe, skrik och skrål,
styf och stel, sjuk och svag (död alliteration, sedan
sj öfvergått till sje-ljud);

i alla vinklar och vrår, väder och vind.Jfr Å. Munthes uppsats »Språkrim» i tidskriften Ord och bild för 1894, s. 103 ff.

Vida talrikare äro emellertid de fall, då tvänne
synonyma (d. v. s. ungefärligen liktydiga) uttryck
förbindas utan att på något som helst sätt rimma med
hvarandra. Af dylika må här anföras:

substantivförbindelser — detta väl det allra
vanligaste fallet — sådana som »stå i eld och lågor»,
»med fröjd och gamman», »utan någon min
förskyllan eller värdighet», »i grund och botten», »vår
herre och mästare», »skipa lag och rätt», »allt hvad
lif och anda har», »Gud vare lof och pris», »vi
hafva ingen lott eller del i detta», »kring land och
rike», »möda och besvär», »ens goda namn och
rykte», »få för noll och intet», »på ort och ställe»,
»i ro och frid», »med sans och måtta», »skick och
seder», (ett för ungt uttryck för att någonsin kunnat
hafva alliterera på s), »med sorg och harm», »stöld
och tjufveri», »bryta sin tro och lofven», »bero på
tycke och smak»;

adjektivförbindelser sådana som »död och
begrafven», »ensam och allena», »glad och förnöjd»,
»svärja högt och dyrt», »nätt och jämt», »rent och
klart», »trind och rund», »tyst och stilla», »tjock
och fet», »visst och sannt»;

förbindelser af verb, t. ex. »det duggar och
regnar», »han gormar och väsnas», »det knallar
och går», »plugga och läsa», »hur man än snor och
vänder sig», »sträfva och arbeta», »allt hvad jag
äger och har»;

öfriga fall såsom t. ex. »ropa ack och ve», »det
är godt och väl», »det händer tidt och ofta» o. s. v.

Som vi nu hafva sett äro de synonyma
uttrycken i regeln sammanbundna medelst partikeln och.
Dock är detta förfaringssätt ingalunda det enda
brukliga. Likaväl som vi kunna — om ock med någon
skiftning i betydelsen — säga dels »en ljus och blå
himmel», dels med s. k. asyndetisk förbindelse »en
ljus, blå himmel», dels ändtligen med s. k.
sammansättning »en ljusblå himmel», eller liksom vi jämte
fem och tjuge ha det moderna tjugefem, så hafva vi
ock vid sidan af stor och ståtlig ett storståtlig.
Hvad vårt riksspråk uttrycker medelst
synonymförbindelsen sned och vind, representeras i vissa
svenska dialekter af sammansättningen snedvind, och mot
danskans höjt og lydt ställer sig vårt högljudd.
Andra dylika ur asyndetiska förbindelser framgångna
sammansättningar af mer eller mindre tavtologisk
natur och delvis af mycket hög ålder äro jämnlik,
troligen vidöppen, säkert uppenbar (fordom äfven
öppenbar, d. v. s. »öppen och bar»), där uppen (d. åben)
är en gammal biform till öppen. Likaså är
sann-skyldig bildadt, enär sann fordom äfven ägde den betydelse
skyldig, som är den enda hos det etymologiskt
motsvarande latinska sons.

Icke alltid hafva vid denna förening de båda
kontrahenterna lyckats under fortgången af sitt
samlif bevara sitt ursprungliga utseende, hvilket är så
mycket mindre underligt, som ju redan före
förbindelsens ingående ett starkt äktenskapstycke förefanns
i fråga om de inre och andliga egenskaperna.
Stundom är det härvidlag den första beståndsdelen som
blir lidande, såsom då man i stället för den
onekligen något långsläpiga sammanställningen »konstig och
besynnerlig» får i vulgärt tal stundom höra
konstbesynnerlig, en bildning af samma formella
beskaffenhet som smutsgul i stället för »smutsig och gul»
(eller »smutsigt gul»); eller då substantivet skavank,
d. v. s. »skada och vank», på grund af den
ovanliga betoningen förlorat före v det d, som orubbadt
bibehålies i det äfvenledes tavtologiska ordet sedvana.
Ännu värre medfaren är andra beståndsdelen i det
äfven i fråga om sin innebörd betydligt förfallna
hybble, fordom hy-byle, d. v. s. »hem (och) hus»
(jämför vårt »hus och hem»).

Af något olika natur är ett verb sådant som
lofprisa, hvilket för sin tillvaro icke så mycket har
att tacka den kopulativa sammanställningen »lofva
och prisa» (eller »lof och pris»), som fastmera den
numera urmodiga frasen »lofva någons pris»,
visserligen den ock af tavtologisk art. Men sina närmaste
fränder har den i uttryck sådana som slå ett slag,
kämpa en kamp (latinets pugnam pugnare) o. d.,
där verbet suppleras på ett i betraktande af dess eget
betydelseinnehåll skäligen öfverflödigt sätt. Af samma
slag äro participbildningar sådana som nödtvungen —
till betydelsen likställdt med nödd och tvungen
(jämför ock nödtvång) — samt vårt gamla lagspråks
tjufstulen (jämför det tyska diebstahl, så att säga
»tjufstöld»). Adjektivet lifslefvande (jfr »i lefvande lifve»)
erinrar om det homeriska βοῶν ἐπιβουχόλος ἀνήρ »oxars
oxvaktare», och äfven det blygsamma substantivet
kissekatt, d. v. s. en katt som är en kisse, erbjuder
den sakförståndige en om ock svag anknytning till
antiken, eftersom det har äran tillhöra samma
paragraf inom ordbildningsläran som Den sköna Helenas
kungen-gemålen (gemålen som på samma gång är
kungen), där missbildningen dock icke är af
tavtologisk natur.

En vida starkare effekt än genom
sammankoppling af synonymer, hvarpå, vi nu anfört exempel,
erhålles genom upprepning af alldeles samma ord eller
fras, alltså tavtologien i formellt afseende drifven till
sin spets. Det är t. ex. gifvet, att ett två à tre
gånger upprepadt »tig» eller »kom hit!» eller »det är
nog!» åtminstone gör anspråk på att en kraftigare
verkan åstadkomma än samma uttryck endast en
gång produceradt. Och hvilken hemsk verkan gör
icke tavtologien i följande varningsord, som jag i
detta sammanhang tar mig friheten rikta till mina
läsare: »Den som bara sofver och sofver, på sin
höjd dessemellan äter och äter, han blir allt mer
och mer försoffad, hans kroppshydda allt digrare
och digrare.» Den motsatta ytterligheten i fråga om
lefnadssätt representeras af den vandrande juden,
hvilken icke som en vanlig människa går, utan i likhet
med uret går och går. I fråga om substantiver är en
dylik upprepning jämförelsevis sällsynt, men visst
icke alldeles obruklig. Jag erinrar exempelvis om
den bekanta dansleken:

»Tjuf och tjuf skall du få heta,
för du stal min lilla vän etc.»

där »tjuf och tjuf» betyder så mycket som »stortjuf».

Äfven här träffa vi asyndetiska förbindelser
(d. v. s. utan och) i mängd. I så fall kunna de
ifrågavarande uttrycken placeras antingen åtskils, t. ex.
»jag vet nog, jag», eller — hvilket är det
ojämförligt vanligaste — efter hvartannat, t. ex. »hör du,
du!» eller till och med »hör du, du, du!», ett
uttryckssätt som med en viss rätt kan pretendera att
behandlas med samma allvar som den romerske
vältalarens sese, meme, d. v. s. »sigsig», »migmig».
Ymnigast förekommer dylik upprepning vid det
ultra-lyriska ordförråd, som kallas interjektioner, och är där
rent af regel. I hvilken försvinnande minoritet
befinna sig ej ett enstaka aj, hm, ha o. d. gentemot
de dagligen och stundligen producerade massorna af
aj aj, hm hm, ha ha, hå hå, hi hi hi o. s. v. i
oändlighet. Icke fullt likartadt är förhållandet med
våra svarspartiklar. Ty om det ock är oförnekligt,
att vårt tal anmärkningsvärdt ofta lyder budet att
vara »ja ja» och »nej nej», så är härvid dock att
märka, att de allra flesta af dessa ja ja, jo jo och
nej nej (män) betyda något väsentligen annat än ett
förstärkt ja, jo eller nej. Ja, man kan rent af säga,
att tavtologien här undantagsvis åstadkommer en
verkan alldeles motsatt den vanliga, i det att ja ja och
jo jo snarast betyda »kanhända», nej nej däremot
»kanhända icke».

En mycket framskjuten plats i fråga om
förmåga att på detta sätt upprepas intages vidare af
adjektiverna. Då en liten, liten gosse hunnit blifva
stora, stora karlen, skrifver han naturligtvis
kärleksbref, och vi veta alla, att öfverskriften lyder: »Min
kära, kära Anna Stina!» och underskriften: »Din
egen, egen Anders Petter» eller något desso likt.
Det anförda exemplet torde vara tillräckligt för att
belysa företeelsens natur och inre förutsättningar.

Från den asyndetiska förbindelsen fortskrider
utvecklingen äfven här till verklig sammansättning.
Sedan en cigarrsort eller en umgängeskrets råkat i
misstanke för att ej vara tillräckligt fin, upphjälpes
dess aktier medelst epitetet finfin, som åtminstone till
att börja med icke förfelar att göra ett mäktigt
intryck. Och huru norsk är man icke, då man är
norsknorsk! Graden är minst lika hög, som då man
är »storsvensk».

I och med bildningar sådana som de sistnämnda
hafva vi hunnit fram till, hvad man inom
språkvetenskapen kallar reduplikation, ett ords
sammansättning med sig själft. Har en dylik bildning mycket
gamla anor, så kan den hafva hunnit att så illa
gnagas af tidens tand, att man icke har lätt att
upptäcka dess ursprungliga beskaffenhet. Visserligen är
t. ex. det latinska lånordet marmor (ursprungligen
väl ungefär »stensten») ännu rätt genomskinligt och
likaså det grekiska lånordet barbar (egentligen »en
som talar sluddrigt»), men det är icke lika lätt att
upptäcka, det vårt babbla är väsentligen bildadt på
samma sätt som det sistnämnda ordet. Och att
sådana fall som hjul, tjäder, bäfva, bäfver och hagel
ursprungligen hört hit, är det äfven för den med
vetenskapens alla hjälpmedel utrustade språkforskaren
svårt att fastställa.

Innan vi lämna detta kapitel, kan det vara skäl
att framhålla, det sådana bildningar som farfar,
mormor, sonson o. d. icke äro i egentlig mening
reduplicerade, än mindre tavtologiska. Det är nämligen
här icke samma idéinnehåll som upprepas, endast
samma ljud, ja från början rätteligen icke ens det.
Farfar o. s. v. hette nämligen fordom fadhur-fadhir,
d. v. s. »fadrens fader». Sak samma med det
ålderdomliga karlakarl, d. v. s. »karlen par gréférence
bland karlarna», och det spritt nymodiga
cigarrcigarrett, d. v. s. »en cigarrett, gjord som en cigarr».
Af samma skäl föreligger heller ingen tavtologi i
förbindelser sådana som böckernas bok, en och en
(d. v. s. först en, sedan en annan), dag för dag,
steg för steg, slag på slag, hand i hand, mun mot
mun, öga mot öga, tand för tand. Svårare att till
deras verkliga natur — psykologiskt sedt — bestämma
äro uttryck som den och den, där och där, då och
då i betydelsen »en viss person, ort, tidpunkt».

***

Tavtologien är vidare ett rent språkligt
hjälpmedel, som användes för att närmare bestämma och
förtydliga det i första hand använda uttrycket. Hit
höra sålunda t. ex. alla de talrika fall, då tvänne
liktydiga uttryck kombineras medelst föreningslänkar
sådana som »d(et) v(ill) s(äga)», »m(ed) a(ndra) o(rd)»,
»jag menar» och andra dylika språkliga
motsvarigheter till matematikens likhetstecken. Exempel härpå
torde vara öfverflödiga i en uppsats, där vändningar
sådana som »reduplikation, d. v. s. ett ords
sammansättning med sig själft» redan nog och öfvernog
förekommit. Sammanfattom endast vårt intryck af saken
i det påståendet, att allt hvad definition heter hör
hit, och att en dylik är desto förträffligare, ju bättre
han lyckas åstadkomma en reell tavtologi (t. ex.
triangeln är en tresidig figur), desto sämre däremot i
den mån han stannar vid en blott formell tavtologi
(t. ex. »en trehörning är en figur med tre hörn», s. k.
cirkeldefinition) eller rent af brister i tavtologi (t. ex.
»triangeln är en figur», för vid definition; »triangeln
är en liksidig trehörning», för trång definition;
»triangeln är ett däggdjur», absolut oriktig definition). Hit
hör vidare all slags s. k. explikation, då man efter
att hafva uttryckt en tanke i ett språks form söker
att medelst ett annat språks tillgångar framställa
precis samma tanke. Härvid är den absoluta
tavtologien det oupphinneliga ideal, efter hvilket hvarje
skolgosse har att sträfva.

Intressantast bland hithörande fall äro de, vid
hvilka den talande själf icke vet af, att han är
tavtolog, att det ena af honom begagnade uttrycket blott
är en öfversättning eller en närmare utläggning af
det andra. Denna omedvetna tavtologi är sålunda
icke från den talandes synpunkt en verklig
tavtologi, utan blott från en mera språkkunnig åhörares.
Kände den talande till fullo innebörden af det
uttryck han begagnar, skulle han icke öfversätta eller
förtydliga det. Just emedan han icke begriper sitt
eget tal, blir han tavtolog, visst icke i egna ögon
men i våra. Därför le vi öfverlägset åt Fredrik på
Ransätts Stina, när hon »ska stasse så fin mä sett
solparasoll», helst om hennes Mats därjämte sprättar
i regnparaply och handmanschetter samt tvättar sig
med savontvål. Mången fri volongtär torde bli det
för axelepåletternas skull, och mången stockholmare
har nog på teatern kritiserat mise-en-scène-sättningen
eller på cirkusmanègen beundrat
saltomortalsprången durkigenom ett tunnband eller dylikt, äfven om
han ekonomiskt sedt står så högt på samhällsskalan,
att han äger en våning med flera rum i ensuite (bättre
franska vore, i parentes anmärkt, de suite). Det
finnes som bekant icke så få personer, som retirera
baklänges, för att nu icke tala om den mera unika
företeelsen att »avancera baklänges», en uppgift lika svår
att praktiskt lösa, som uttrycket är teoretiskt fritt
från tavtologi. När en skånsk bonde titulerar
fåraherden för fåraschäf och skogvaktaren för skogsforste,
är han nog subjektivt fullkomligt oskyldig till
tavtologi, eftersom han tvifvelsutan sätter det förra
uttrycket i sammanhang med chef i stället för med det
tyska Schäfer »fåraherde» och det sednare med furste
i stället för med tyskans Forster »skogvaktare». Men
vårt kanske något satiriska leende öfver dessa och
dylika öfverloppsgärningar af våra mindre
språkkunniga medborgare torde få en mera humoristisk
anstrykning, om vi behaga reflektera något öfver vårt
eget görande och låtande i väsentligen likartade fall.
Allting är relativt här i världen, äfven vår
språkkunskap. Vore vi litet mera hemmastadda i spanska än
vi gemenligen äro, skulle vi nog icke säga
guerillakrig (»småkrigskrig»); och det lär vara vår
visserligen mera ursäktliga okunnighet i den för resten
utdöda peruvianskan, som kommit oss att säga
kinabark, ehuru redan stamordet quina-quina skall
betyda »bark». Men äfven i fråga om ord, lånade från
allmänt bekanta språk, genera vi oss icke att servera
mången dylik »tårta på tårta». Kunskapen i tyska
har icke kunnat förebygga uppkomsten af kikhosta
(t. kichen »hosta»), siskonkorf (t. sancisschen
»saltkorf»), segelgarn (där segel är en misstydning af t.
seil »snöre») och det gammalmodiga tafvelbord (t.
tafel »bord»). Lika litet hindrar vår halffranska
bildning oss att tala om pontonbro (fr. ponton »flottbro»),
blombukett (fr. bouquet »blomkvast»), dagjournal (fr.
journal »dagbok») eller hela tutten (fr. le tout »det
hela»), allt uttryck, som betänkligt erinra om
»handmanschetterna» och »solparasollen». Ja, icke ens
den klassiskt bildade, som mer än andra dödliga
plägar hålla på språklig oförvitlighet, går fri från att
ertappas med sådana bildningar som det nymodiga
medkollega (lat. collega »medbroder») eller det redan
sedan länge häfdvunna paradisets lustgård (gr.
paradeisos »lustgård»), en pendant till det bibliska abba,
fader.

I fråga om ett oss nära liggande språk äro de
flesta svenskar, skam till sägandes, nästan lika
okunniga, som när det gäller peruvianskan. Till deras
ursäkt får väl anföras, att det i likhet med denna är
utdödt. Jag menar våra förfäders under medel- och
hednatiden. Det är därför icke så underligt, att vi
af rent inhemskt språkmaterial förfärdigat en mängd
exemplar, som smaka af »kinabark». Det är
nämligen så, att en hop numera utdöda svenska ord icke
blifvit ärligen begrafna, utan af de nutida
representanterna för samma begrepp alltjämt släpas med som
lik i lasten. Så är förhållandet t. ex. med edsöre
(söre »ed» = t. schwur), redobogen (bogen = redo,
»färdig»), stenör (ör »strandgrus», äfven i Öresund,
Öregrund, Skanör), i brådbrasket (brask »brådska»),
ändalykt (lykt »slut», jfr lyktas, lyckta dörrar),
ormslå (slå »orm», jfr t. schlange), fiskgjuse (gjuse
troligen »fiskare», jfr gös, äldre gjus, hvars
ursprungligaste betydelse torde vara »fisk»). Af våra
dialekters många hithörande exempel må blott framdragas
de båda orden spindelkrångla, hvars sednare hälft
utgör en i sanning tillkrånglad utveckling af ett äldre
kångro, kongorvåva »spindel», och sandmäl
»sandbrott vid en strand», hvars synonyma
sammansättningsleder i motsatt ordning ingå i det östgötska
sockennamnet Malgesanda eller, som det, tack vare
prästers och topografers nitälskan för svenska språkets
rykt och riktighet, numera vanligen i »bättre» folks
mun heter, Malexander, en förädlad form à la
»spindelkrångla». Den i det sist anförda exemplet
föreliggande så att säga naturliga ordningen mellan
sammansättningslederna, att nämligen öfversättningen
följer efter det som behöfver öfversättas, träffas för
öfrigt i många andra fall. Sådana äro bl. a. dofhjort
(dof en misstydning af det forna, ännu i något äldre
danska brukliga då »dofhjort»), tistelstång (tistel
»vagnsstång», t. deichsel), mulåsna (mula »mulåsna»),
lindorm (linn »orm»), uroxe (ur »uroxe», t. auer),
fargalt (far »galt», jfr t. ferkel), ljungeld (ljugn
»ljungeld», d. lyn), gårdfarihandlande (gårdfari, »i
gårdarna kringfarande handlande»), gallskrik (gall
»skri»), rimfrost (rim »frost», jfr rimsalta),
oxeltand (oxel »kindtand», i våra dialekter jäxel),
Enångersviken (ånger »vik, fjärd», jfr n.
Hardangerfjorden), bannlysa (banna »bannlysa, pålysa, utlysa»).

Ett hithörande exempel med synnerligen gamla
anor är ordet lekamen, som lefvat så länge — om
ock på sistone med litet lif — att dess beståndsdelar
endast med svårighet kunna identifieras med de ännu
fortlefvande orden lik och hamn, som en gång båda
betydt detsamma som konglomeratet lekamen,
nämligen »kropp», en betydelse, som lik ännu har kvar
i liktorn, d. v. s. i kroppen växande tagg (jfr tornar,
hag-torn och törne), och hamn på sin höjd i
människohamn »mänsklig lekamen». Båda hafva
nämligen följt kroppens öden i spåren och antagit
betydelsen »död kropp». Men äfven denna förefinnes väl
hos hamn numera blott i uttrycket »blek som en
hamn». För öfrigt spökar ordet i literaturen i
betydelsen »gengångare». Denna evolution: kropp —
lik — gengångare, innehåller på sitt sätt ett stycke
lefnadsfilosofi, en språklifvets återspegling af
människolifvets trenne hufvudfaser: jordelif — död —
uppståndelse.

Denna numera så ogenomskinliga tavtologiska
sammansättning för våra tankar öfver till sådana fall,
där ett ord till sin form så illa medfarits, att en
tavtologisk reparation blifvit af behofvet påkallad.
Denna kan företagas dels medelst material af annat
utseende, dels genom att anskaffa ett nytt kvantum
af samma sort. Det förra är t. ex, fallet i ordet
hundratal, där valören ursprungligen uttrycktes blott
genom hund-, under det att -ra- är den lilla
återstoden af ett gammalt ord rada, som betydde »tal»
(jfr t. rede »tal»). På det sednare förfaringssättet
hafva vi exempel i hitåt och ditåt, där det första
t:et är hvad som återstår af det åt, som vi i våra
dagar för andra gången hänga på de gamla
pronominalstammar, som vi äfven använda i här och där,
hädan och dädan. Likaså uppträder pronominet de
två gånger i ordet bå-da-dera, d. v. s. »bägge de
bland dem» (jfr deras), och i sammanställningen de
bå-da. Sak samma med räkneordet en i ingen, som
troligen uppkommit af en-gi-en, d. v. s. »en icke en»,
ett uttryckssätt som i tavtologiskt afseende är alldeles
likställdt med »en ensam», men som icke hunnit så
långt som det ultra-kraftiga »icke en endaste en».

Rester af sådana svårt misshandlade ord föreligga
äfven i de flesta af våra böjningsändelser. När dessa
i tidernas längd blifvit både kroppsligt och andligt
utslitna, måste deras åligganden öfvertagas af vänner
och fränder, därest de icke, såsom stundom är fallet,
lyckas fördubbla sig själfva. Därför hafva vi nu
dubbel artikel i trä-d-et (fordom, liksom ännu i danskan,
træ, best. form træt eller trædh), dubbel passiv i
låt-s-as (jfr d. »lade som om») och led-s-na (ledas
vid något), lys-s-na (äldre lyss af lydas, jfr
folkvisans: »det stod en liten småsven och lyddes däruppå»),
i hvilka sednare exempel -na har samma betydelse
som s- (jfr kallna »afkylas, blifva kall»), ja, en
tredubbel passiv uppvisar det vulgära bak-s-na-s för
baxna. Dubbel komparativ hafva vi i ytter-mera,
seder-mera och det vulgära vär-r-are, hvilket
drastiska uttryck nästan kan behöfvas för att
känneteckna en bildning sådan som nä-r-m-are, där vi ha
icke blott två komparativändelser utan äfven mellan
dessa en superlativisk (jfr lat. maxi-mus, sum-mus
o. d.). Dubbel genitiv är på grund af de gamla
formernas otidsenlighet väl behöflig i de-ra-s, bä-gge-s.
Däremot torde intet verkligt kändt behof tillgodoses
genom de vulgära han-s-es och dom-s-es, hvilka
liksom de tredubbla genitiverna hen-ne-s-es och de-ra-s-es
bättre synas ägna sig till hyssjning än till egentligt
språk.

Klart är, att äfven vissa förstafvelser kunna
komma att af liknande grunder upprepas. Jag
erinrar här blott om sådana ord som bi-be-hålla och
för-för-dela.

På tal om ordens böjning kan det vara skäl i
att påpeka, det allt hvad man kallar grammatisk
kongruens är af tavtologisk natur. Om man på
latin säger »verba boni mei magistri» (min gode
lärares ord), eller när man fordom på svenska sade
»mins fadhers Eriks hus», så är det tydligt, att af
alla dessa -i och -s endast det sista verkligen
uttrycker genitivbegreppet. De öfriga äro ett slags
hänvisningstecken, så att säga bindestreck för örat, hvilka
blott angifva, att de därmed försedda orden för tanken
höra nära tillsammans med den verkliga genitiven.
Då vi nu säga »min fader Eriks hus», hafva vi
sålunda i detta fall uppgifvit kongruensen såsom
obehöflig. Men i andra fall tyckas vi numera vara på
god väg att införa en dylik, såsom då vi ofta i
hvardagligt tal begagna vändningar sådana som »jag hade
kunnat gjort detta» (i stället för »kunnat göra»).
Emellertid skulle denna kongruens åtminstone än så
länge lika säkert i kriabokens marginal framkalla en
bock, som uraktlåtandet af den latinska skulle göra
det i temabokens. Hvad som duger för prästen,
duger inte för klockaren.

Att äfven så kalladt korrelat — t. ex. »den
som så gör, han straffas», »ju flere, ju bättre» o. d.
— innebär tavtologi, kan jag här endast antyda.

För att återvända till våra tavtologiska
sammansättningar, så är det ingalunda för dylikas uppkomst
nödvändigt, att den ena beståndsdelen är, såsom i de
ofvan anförda exemplen var fallet, utdöd såsom
själfständigt ord eller åtminstone halfdöd. Det tarfvas
endast, att ordets ursprungliga betydelse blifvit så
pass utvidgad eller inskränkt eller öfver hufvud
förändrad, att ett preciserande tillägg är oundgängligt,
därest den gamla betydelsen skall numera kunna
häfdas. Sådana fall äro husransakan (ransakan fordom
»husundersökning»; jfr g-rann-e, ursprungligen »den
som har gemensamt hus — rann — med en annan»,
liksom ge-säll »den som har gemensamt rum — sal
— med en annan»), noggrann (grann »noga», jfr
grannlaga och granneligen »noga»), vindkåre (kåre
»vind», nu »fläkt»), fjäderpenna (penna »fjäder»,
nu »ritstift, skriftyg»), varmbad (bad »upphettning», jfr
det ursprungligen med bad identiska badd i solbadd),
kallkälla (källa af kall, liksom sälta af salt o. d.), trämed
(med »trä»), väderil (il »stormby»), farled (led »färd,
kosa, segelled», jfr leding »sjötåg»), dammoln (moln
»stoft», jfr d. mulm; alltså var molnsky ursprungligen
icke tavtologiskt, hvilket däremot numera är falletEtt dylikt fall är också hufvudskalle, som fordom var
detsamma som hufvudskål; jfr det tyska kopf, fordom »skål,
kopp», nu »skalle, hufvud».),
gångstig (stig »gångstig»), stenhäll (häll »sten, klippa»,
jfr hällkista, hällristning) eller med omvänd ordning
mellan sammansättningslederna hälleberg, lingonris
(ling = ljung, »krypande ris»), skjutshäst (skjut,
»skjutshäst, sto»,) drufklase (drufva »bärklase»,
liksom ännu det tyska traube), härskara (här »skara»,
jfr stjärnehär o. d.), tungomål (tunga »språk», jfr
lat. lingva »tunga» och »språk»), gärdesgård (gärde
hade fordom liksom gård både betydelsen
»inhägnad» och »inhägnad plats»; jfr motsättningen mellan
stånggård och kålgård, Grangärde och Nygård m. m.),
nedanifrån (nedan »nedanifrån», jfr »det blåser»
nordan, östan o. s. v. = från norr, öster), vinkelhake
(från det tyska winkel »vinkelhake»; jfr vindthund
af äldre tyskt wint »vindthund»).

Jag afslutar denna kanske redan alltför långa
lista med ett par exempel af, som jag tror, särskildt
intresse. Vilddjur innebär, så resonligt än ordet kan
tyckas vara, från början en tavtologi. Djur betydde
nämligen fordom företrädesvis »vilddjur», en innebörd,
som vi ännu spåra i djurtämjare och Djurgården
(där man fordom fick skåda verkliga lejon) samt
det dialektiska uttrycket »skjuta djur». I
motsättning till djur stod den tiden fä, som betydde
»husdjur», hvilket ger oss förklaring på det annars rätt
besynnerliga uttrycket »ett beskedligt fä», och
upplyser oss om, att den numera så illa anskrifna
fähunden fordom skötte vallhundens högst
aktningsvärda yrke, liksom att fäaktigheten i forna tider
mera berodde på dumhet än på ond vilja. Lärorikt
är ock ordet måltidstimme, en trefaldig tavtologi,
enär alla tre beståndsdelarna från början betydt
»tidpunkt» (jfr t. ein mal o. d. samt vårt fordomtima,
d. v. s. »i forntiden»). Sedan ordet mål öfvergått
från betydelsen »tid» till att beteckna »ett mål mat»,
måste den ursprungliga betydelsen uppehållas genom
tillägget -tid. Men äfven måltid kom snart in på
samma sluttande plan och måste i sin tur förtydligas
med -timme. Huru länge detta hjälper, torde vara
ovisst, ty att företeelsen är djupt rotad i vår natur,
visar äfven utvecklingen af ordet middag, bakom
hvilket vi nog redan snarare vädra ett godt mål än
en viss tid; allt detta en märklig illustration till vår
uppfattning af tidens rätta bruk. Från denna
moderna kulturbild flyttar oss ordet edgång till den
gråaste forntids förhållanden. Ed betyder nämligen
ursprungligen »gång» (jfr neutret ed »smal passage
mellan tvenne vatten», Lilla Edet o. d.), sedan »ed»,
emedan denna »gicks», d. v. s. aflades först sedan
en högtidlig promenad inför rätten utförts af vittnen
och andra edsafläggare. Gå ed är sålunda en fras
af alldeles samma art som det ofvan behandlade slå
ett slag eller, ännu bättre, det därmed liktydiga slå
dank. Dank (besläktadt med dänga) betyder
nämligen från början slag, och uttrycket i sin helhet
innebär sålunda detsamma som »gå och slå» eller
»göra ett slag», t. ex. på Drottninggatans trottoar.

De allra sist anförda exemplen leda våra tankar
hän på ordsammanställningar af samma natur som
ofvan anförda sammansättningar. Hit höra utom
redan i annat sammanhang nämnda fall, såsom »de
båda», äfven t. ex. svart bläck (bläck »svärta», jfr
det engelska black »svart», hvarifrån vårt ord väl är
lånadt) och frasen »se(r) man på bara, hvars man
ingalunda innebär ett mot det täcka könet oartigt
vädjande till mannens öfverlägsna omdömesförmåga,
utan är ett gammalt ord med betydelsen »blott, bara»;
jfr »gör man(s) det». Ett i sanning kraftigt
bedyrande är aldrig i lifvet, eftersom aldri-g just betydt
»icke i lifvet»; jfr ålder, förr alder »lif». Likartadt
är midt emellan, enär emellan, som en gång hette
i medhlum (jfr medeltid, medelväg o. d.), då betydde
»i midten». Ändtligen må erinras om uttrycket »i
kung Orres tid», hvilket gjort en, man kan väl säga
häpnadsväckande karriär. Dess äldsta form är ar
alda, som möter oss i Eddasångerna och betyder
»tidens begynnelse» eller »tidernas morgon». Då man
icke längre begrep detta, tavtologiserades det till »i
aralda tidh», senare »i årelds tid»; jfr danskans »fra
Arilds tid», där den stora bokstafven visar oss, att
man börjat uppfatta det gamla ar alda som en
person, hvars namn den bekante historieskrifvaren Arild
Huitfeldt hade äran bära. En liknande uppfattning
ledde i Sverige till, att det rent obegripliga årelds
utbyttes mot Orres, som visserligen väl mycket
smakade fågel, men som slukades utan anmärkning, i
betraktande af att det fanns så många andra kuriösa
namn i forntiden. Till sist har »kungen» kommit
med på köpet, väl förnämligast som dekoration, men
nog ock i analogi med sådana tidsbestämningar som
»i gamle kung Göstas tid» o. d.

Tilläggom, att det icke alltid är ordens alltför
stora ålderdomlighet, som alstrar nödvändigheten af
deras förtydligande. Det kan ock stundom vara deras
alltför stora nymodighet och därpå beroende
främmande prägel. Den hederlige landtman, som först
helt nyss gjort bekantskap med den kulturprodukt,
som kallas näsduk, titulerar den gärna för bättre
minnes skull snytnäsduk; men så begagnar han den
heller icke till allehanda flärd, utan i den krassaste
och påtagligaste nyttas tjänst. Huru främmande
ordet ficka förefaller en skånsk bonde, framgår
klarligen af hans sammansättning lomfickur, och att han
ännu icke höjt sig till någon fullt klar insikt om
hvad en sömmerska är, torde bevisas af hans
benämning på denna för honom — lycklige man!
— ovanliga företeelse: sysömmerska.

Om ock detta och många andra nu behandlade
exempel äro, såsom redan i det föregående påpekats,
tavtologiska, visserligen icke från den talandes, men
väl från den s. k. bildade åhörarens synpunkt, så
gäller däremot om en hel hop andra ofvan framdragna
fall, att de icke ens i denna, i viss mån oegentliga
bemärkelse äro det. Ord, sådana som edsöre och
tungomål, skulle, därest de återfördes till sin
ursprungliga form, af en vanlig åhörare dels icke alls
förstås, dels lätteligen kunna missförstås. De äro öfver
hufvud tavtologiska endast inför den skärpta
eftertanken hos en språkhistorisk forskare, och en sådan
ser i deras tavtologi intet ondt, endast godt. Ja, jag
är viss om, att han skulle blifva rent af ledsen —
icke blott å egna, utan äfven å modersmålets vägnar
— därest han t. ex. blefve åtspord, om han ej snart
vore bogen att göra lykt på sitt långa mål, vid
äfventyr att annars ett stilla söre smöge sig öfver hans
uttråkade läsares läppar.

Som emellertid jag för min del nu icke
uppträder å ämbetets vägnar, utan är »populär», d. v. s.
som folk är mest, så skulle jag låtsa mig icke förstå
ett dylikt tungomål, utan lugnt fortskrida till
framhållandet af, att icke blott ord kunna stå i
tavtologiskt förhållande till hvarandra, utan att detsamma
gäller äfven satser. Det vanligaste fallet häraf —
till hvilket jag här inskränker mig — torde vara det,
då den koncentrerade utropssats, som kallas
interjektion, erhåller i och genom en följande utförligare sats
den närmare förklaring, som är väl behöflig för att
precisera interjektionens i regeln så sväfvande och
mångtydiga innehåll. Exemplen äro legio, såsom:
Ah, det smakar skönt! Puh, så varmt här är!
Hej, hvad det går undan!

***

Detta sista utrop klingar emellertid så ironiskt
i en författares mun, hvilken kanske redan alltför länge
tagit sina läsares tålamod i anspråk för ifrågavarande
ämne, att jag hals öfver hufvud skyndar att
åtminstone med några ord framhålla tavtologiens tredje och
sista dygd, den att vara ett pedagogiskt hjälpmedel
för att inöfva, i minnet fästa och där fasthålla något.

Hit hör sålunda all s. k. repetition, vare sig
denna uppträder i form af den både reellt och
formellt tavtologiska recitationen, det »ordagranna»
upprepandet, eller den består i det blott sakligt
tavtologiska referatet, återgifvandet »med egna ord».

Jag vill sluta med allas vår början såsom talare,
det späda barnets första lärospån i talets svåra konst.
Redan det ord — att la-lla —, hvarmed vi beteckna
dess sätt att tala, är så tavtologiskt som möjligt, en
reduplikation. Af samma art äro andra ord, som
från barnens språk trängt in i de storas, t. ex. ma-mma,
pa-ppa, da-dda, lull-lull, nam-nam o. s. v. Att dessa
bildningar i regeln äro tvåstafviga, beror väl därpå,
att de fiesta af våra allra vanligaste ord hafva detta
stafvelseantal och afgifva en norm, inom hvilken
barnet håller sig i fråga om de producerade uttryckens
längd. Att detta normalmått utfylles genom
reduplikation, torde i väsentlig grad bero på barnets
språkliga medellöshet både i inre och yttre afseende.
Bekant är anekdoten om studenten, som i tentamen
tämligen genomgående förblef svarslös, detta äfven
när professorn till slut ryckte fram med frågan: »Vet
herrn då, hvarför djuren inte kunna tala?»
Tentators lösning på gåtan löd: »Jo, ser herrn, det beror
på att de ingenting ha att säga». Låtom oss
fullständiga denna träffande anmärkning med det lilla
tillägget, att om några af dem emellertid ha något
litet grand att säga, så blir deras tal tavtologiskt på
samma sätt som det icke mycket längre hunna späda
barnets. »Jam-jam, sade katten», det veta vi af
visan, och hundens i oändlighet reduplicerade
generella utropssats vov har ju skapat hans
barnkammarnamn: vovvov. Den, som har litet att röra sig med,
måste söka göra det så drygt som möjligt. I detta
sällskap stöta vi därför på vår gamle bekante, talaren
som »tuggar om». Han har tillräcklig världsvana för
att känna till ett ordinärt festtals normallängd, men —
idéerna tryta. För att då fylla måttet, någon gång
äfven råga det, så — repeterar han, dock »med egna
ord», ty han hör till de lyckliga, som »hafva ordet
i sin makt».

Den sista bilden har erinrat oss om, att tavtologien
icke alltid är till nytta och nöje. Men sammanfatta
vi nu, hvad vi i detta afseende inhämtat rörande
densamma, så finna vi, att tavtologien är obetingadt af
godo, när den behöfs. Och den behöfs ofta,
nämligen såsom ett hjälpmedel att

lära sig något: lärjungens ståndpunkt;

tydliggöra sin mening för andra: lärarens
ståndpunkt;

göra effekt och gripa åhörarens känsla:
konstnärens ståndpunkt.

Använd utom dessa gränser, torde den vara det
kraftigaste hjälpmedel, som finnes för att göra sig
— tråkig, hvilket man ju i det längsta undviker.
I det längsta, ty onekligen kan äfven det någon
gång blifva en sorglig nödvändighet. Det skulle af
hjärtat glädja mig, om mina läsare icke genom min
långrandiga framställning bibringats den
uppfattningen, att en dylik nödvändighet förefinnes i fråga om
språksaker. Skulle nu emellertid alla mina
tavtologier hafva åstadkommit denna visserligen icke
åsyftade »effekt», så är felet icke ämnets. Jag får då
sluta med den uppmaning, som visst någon gammal
församlingslärare före mig riktat till sina åhörare:
»Tro på min goda lära, och tag icke intryck af mitt
dåliga lefverne!»






Om skrift i allmänhet och svensk skrift
i synnerhet.

Med skrift i detta ords vidsträcktaste betydelse
menas alla figurer, genom hviika man
betecknar (icke afbildar) något annat. Ett ritadt
människohjärta är därför icke skrift, i fall det afser att
åskådliggöra hjärtats utseende, men väl om det skall
utgöra en kärleksförklaring eller betecknar högsta
kortet i hjärterfärgen.

Att frambringa skriftfigurer kallas att »skrifva»;
att uppfatta hvad därmed betecknas, kallas »läsa»;
och i fall denna uppfattning får sitt uttryck i tal,
heter det att »läsa högt».

Alltefter den olika beskaffenheten af det
betecknade är skriften af olika slag, af hviika de vanligaste
och viktigaste äro följande trenne:

Tonskrift, som betecknar musikens toner. De
figurer som användas kallas »nottecken» eller »noter»,
och i anledning däraf kallas detta slags skrift vanligen
»notskrift». Med denna komma vi i det följande icke
vidare att sysselsätta oss.

Begreppsskrift, som betecknar mänskliga
föreställningar, begrepp och tankar af allehanda slag.
Sådan skrift finnes visserligen af mångfaldigaste art,
men användes af de moderna kulturfolken endast inom
vissa ganska trånga gränser. Det viktigaste slaget af
begreppsskrift är den matematiska, till hvars många
tecken höra bland andra våra siffror (0, 1, 2, 3, o. s. v.;
½, ¾; 0,6 o. d., utmärkande olika grader i fråga om
antal och storlek), tecknen + och — (betecknande
uppmaningar att addera och subtrahera), =
(likhetstecken) m. fl. Därnäst i vikt och betydelse komma
våra skiljetecken, som angifva dels den allmänna arten
af våra tankar (så t. ex. ! och ?), dels det förhållande
af underordnande, sidoordnande o. d., hvari de stå
till hvarandra (så t. ex. : ; och ,). Äfvenledes höra
hit sådana skrifttecken som † (utmärkande dödsfall),
:|: efter en versrad (betecknande en uppmaning att
upprepa raden), *) och andra hänvisningstecken m. m.
dylikt. Vidare de astronomiska tecknen i almanackan,
s. k. bomärken (utmärkande en viss bestämd person)
och »vapen» (utmärkande en viss släkt) samt
öfverhufvud alla s. k. sinnebilder. Dylik sinnebildskrift
har af vissa indianstammar (t. ex. i Mexiko) rikt
utvecklats och användts ungefär för samma ändamål,
som vi med vår vanliga skrift vilja tillgodose. Om
t. ex. en indian ritar en pil och en båge för att
därigenom meddela, att krig utbrutit, så är denna skrift
tydligen af samma art, som då vi medelst ett kors,
ett ankare och ett hjärta beteckna de tre kristna
hufvuddygderna: tron, hoppet och kärleken.

Begreppsskriften har icke det ringaste att skaffa
med det talade språket. Dess figurer äro därför lika
begripliga för alla, som känna till de begrepp, som
därmed betecknas; och det är alldeles likgiltigt,
hvilket språk som talas af den, som begagnar detta slags
skrift. Så t. ex. uppfattas siffrorna lika bra och på
alldeles samma sätt af en fransman eller engelsman
som af en tysk eller svensk. Begreppsskriften är
därför ett slags »universalspråk», d. v. s. ett språk lika
användbart för alla folk på ungefär samma
kulturståndpunkt. Den skiljer sig härigenom skarpt från
det slags skrift — den mest använda — till hvilken
vi nu öfvergå.

Talskrift (eller skrift i detta ords vanligaste
användning), som betecknar det mänskliga talspråket
och därför måste bli olika allt efter de talade språkens
inbördes olikhet. Vid försöken att beteckna talet har
man anlitat trenne ganska olika sätt, och vi erhålla
därför tre olika hufvudgrupper af dylik skrift:

Ordskrift, då hvarje figur betecknar ett helt ord,
d. v. s. så pass många ljud, som tillsammantagna
äga någon själfständig betydelse. Väsentligen af detta
slag är den kinesiska skriften och den fornegyptiska
hieroglyfskriften. De moderna kulturspråken använda
— frånsedt en del s. k. rebusar — ingenting
hithörande, så vida man icke kan såsom ett spår af
ordskrift betrakta sådana fall, som då figuren § får
beteckna hela ordet »paragraf» och ℔ betyda
»skålpund».

Stafvelseskrift, då hvarje figur betecknar en
stafvelse eller i alla händelser en ljudförbindelse, utan
hänsyn till om denna tagen för sig har någon
betydelse eller icke. Af denna natur är t. ex. den
japanska skriften och till god del den s. k. stenografien
eller snabbskriften. Men äfven i vår vanliga skrift
förekomma åtskilliga hithörande företeelser, såsom t. ex.
då x och z användas som tecken för
ljudförbindelserna ks och ts i lax (d. v. s. laks), trapez (d. v. s.
trapets) o. d. Likartadt är förhållandet med en
sådan skrifning som abc-bok, där visserligen a
betecknar ett enda ljud men däremot b och c icke utläsas
på samma sätt, som annars är det vanliga i fråga om
dessa bokstäfver, utan såsom be och se, alltså beteckna
hvardera en förbindelse af tvenne ljud. Sak samma
med p i uttrycket »sätta p för något».

Ljudskrift (eller »fonetisk», d. v. s. ljudenlig,
skrift), då hvarje figur betecknar ett enda språkljud,
som naturligtvis alltid bör vara detsamma och alltid
genom denna samma figur betecknas. Hit hör till sitt
syfte — om ock detta icke i allo förverkligats — alla de
moderna kulturspråkens vanliga skrift, af huru
mångahanda slag denna än för öfrigt kan vara. De
olikheter, som kunna finnas, bero sålunda icke på
skrifttecknens olika ändamål, utan dels på dessas olika
utseende; dels på den olika beskaffenheten af de ljud,
de skola återge; dels ändtligen på det olika sätt, hvarpå
samma tecken användts, äfven i fråga om samma ljud.

De figurer, hvaraf (tal)skriften består, kallas
bokstäfver eller »skrifttyper». Hela samlingen af de i
ett visst språk använda bokstäfverna kallas detta språks
alfabet (eller »abc»), ett namn som uppkommit af
alfa och beta, d. v. s. de grekiska benämningarna på
de båda första bokstäfverna a och b; jämför vårt
uttryck abc, som för samma ändamål använder de
svenska namnen på de tre första bokstäfverna.
Alltefter bokstäfvernas olika form och ljud värde blifva
alfabeten af flera olika slag, af hvilka de tvenne
viktigaste äro det grekiska (med det därur utvecklade
ryska) och det af de flesta europeiska folk använda
latinska, hvaraf de s. k. runorna endast äro en
urgammal afart. Men äfven inom hvartdera af dessa
alfabet förefinnas olikheter i fråga om bokstäfvernas
utseende, hvilka olikheter hufvudsakligen bero på sättet
för skriftens frambringande. Detta kan nämligen ske
antingen så, att man på ett jämförelsevis varaktigt
material, såsom sten, metall eller lera, anbringar
bokstäfverna medelst huggning (med mäjsel) eller ristning
(med stift eller grafstickel), i hvilka fall vi erhålla
en s. k. inskrift; eller ock så, att man på ett
jämförelsevis ovaraktigt material, såsom vax, skinn (s. k.
pergament) eller papper, åstadkommer bokstäfver
medelst penna, hvilket ger oss en s k. handskrift
(»manuskript»), eller stämpel, hvarigenom uppstår s. k.
tryckskrift. Handskrift och tryckskrift kallas med
ett gemensamt namn för bokskrift. Förekommer
dylik på ett eller några få lösa blad, så talar man
om ett bref; äro däremot bladen många och med
hvarandra sammanhäftade, så kallas det hela en bok.

Af bekvämlighetsskäl erhålla nu bokstäfverna i
handskrift ett betydligt olika utseende — s. k.
skrifstil — mot det de äga i tryck — s. k. tryckstil;
jämför t. ex. gas med gas! Men dessutom kunna
både skrif- och i synnerhet tryckstil förete många af
olika tycke och smak framkallade skiftningar i fråga
om bokstäfvernas utseende. Så t. ex. skiljer man
emellan den hos oss numera brukliga »latinska»
skrifstilen och den nu blott i Tyskland, men under 1500-,
1600- och 1700-talen äfven i Sverge allmänna »tyska»
skrifstilen. Likaså skiljer man i tryck mellan den
mera enkla och rediga »latinska» antikva-stilen och
den kantiga, numera endast i Tyskland samt i
mindre mån Danmark och Norge mera vanliga
𝔣𝔯𝔞𝔨𝔱𝔲𝔯-stilen, som förr ofta, men med orätt, kallades »svensk»
(rättare »tysk»); vidare mellan »sirad» och icke sirad
stil (t. ex. 𝔸 och A) m. fl. slag, af hvilka vi blott
erinra om kursiv-stil, en lutande tryckstil, som äfven
i fråga om bokstäfvernas utseende mycket närmar
sig skrifstilen.

Ändtligen återstår att erinra om en olikhet i
bokstäfvernas utseende, hvilken beror på ett medlande
mellan talskrift och begreppsskrift, nämligen skillnaden
mellan s. k. stora och små bokstäfver. Om jag i
stället för karl skrifver Karl, så afser utbytet af k
mot K icke att ange ett annat uttal, utan annan
betydelse hos ordet, d. v. s. skillnaden mellan k och K
innebär icke en olikhet i talet (för örat), utan i
begreppet (för tanken). Sak samma med motsatser
sådana som i = uti och I = ni, gud = gudomligt
väsen och Gud = den ende och sanne guden. Att på
dylikt eller annat sätt, t. ex. genom att skrifva och
= »samt», men ock = »äfven» i talskrift söka
tillgodose begreppsskriftens kraf kallas att tillämpa
»ordskillnadsgrundsatsen», hvarom mera i det följande.

Dessutom plägar man i tryck stundom, utan att
vidtaga någon förändring i bokstäfvernas form, göra
dem antingen tjockare än vanligt (s. k. fetstil)
eller mindre än vanligt (s. k. petitstil), detta för att
framhålla den synnerligen stora eller ringa vikten af
det, som på så sätt utmärkes. Det förra ändamålet
kan äfven vinnas genom att låta bokstäfverna följa
glesare efter hvarandra (s. k. spärrning) och i
skrifstil genom att stryka under det särskildt viktiga.

Men det finnes ännu ett slags skrift, som vi
torde böra, om ock i all korthet, redogöra för, och
som man skulle kunna kalla för skrift i andra hand.
I dylik skrift föreställa de tecken, som användas,
hvarken tankar eller tal, utan bokstäfver, d. v. s. de
äro en omskrifning af eller, om man så vill,
förklädnad för de vanliga bokstäfverna. Man kan härvid
antingen begagna sig af särskilda nya tecken, såsom
fallet är i den vanliga telegrafskriften, som medelst
punkter och streck ersätter de vanliga bokstäfverna;
eller ock kan man använda de allmänt gängse
bokstäfverna, men naturligtvis med en annan betydelse
än de vanligen äga. Om man t. ex. låter hvarje
bokstaf föreställa den nästföljande i alfabetet, så
kommer adm att betyda ben. Dylik skrift är naturligtvis
begriplig endast för den, som äger »nyckeln» till
hemligheten, och är således ett slag af lönskrift eller
»chifferskrift». I ett fall är sådan lönskrift mycket
använd i det dagliga lifvet och i all synnerhet i
tidningspressen. S. k. psevdonymer (falska namn) äro
nämligen ingenting annat än en lönskrift, som
använder vanliga bokstafsgrupper i en helt annan betydelse,
än de annars äga, nämligen såsom förklädnad för
författarens eget namn. Så är Sigurd = Karl Josef
Alfred Hedenstierna, Ave = Eva Wigström o. s. v.

Hit hör också kortskrift, hvilken kännetecknas
däraf, att den äfvenledes använder de vanliga
bokstäfverna (ofta i förening med skiljetecken), men låter
en eller några få af dessa beteckna icke blott sig själfva,
utan äfven alla de öfriga bokstäfver, som ingå i samma
ord, till hvilka de höra. Af sådant skrifsätt begagna
vi oss dagligen i stor utsträckning, t. ex. (redan detta
ett hithörande fall!) f. m. = förmiddagen, o. s. v.
= och så vidare, kl. = klockan, hr = herr, jfr =
jämför, fil. kand. — filosofie kandidat m. m. (äfven
detta ett exempel!). Ett författarenamn i kortskrift
kallas »signatur» (icke att förblanda med psevdonym,
hvarom se ofvan), t. ex. det kända märket K. W—g =
Karl Warburg eller C. D. W. = Carl David af
Wirsén eller Brn = Vilhelm von Braun. I ett visst fall
är kortskrift så godt som regel, nämligen i fråga om
personers förnamn, hvilka oftast återges endast medelst
sina begynnelsebokstäfver, de s. k. initialerna, t. ex.
J. O. Wallin för Johan Olof Wallin.

***

Såsom i det föregående har uppvisats, är den
nuvarande svenska skriften icke en enhetlig, efter en
och samma grundsats bildad skrift, utan den beror
på en kompromiss mellan flera olika skriftsystem.
Den är sålunda en begreppsskrift i den mån den
använder siffror, skiljetecken och andra »skriftecken»
(andra än »bokstäfver»), skillnaden mellan »stora»
och »små» bokstäfver, olika stilsorter och mellanrum
mellan de skrifna orden (hvilka i talet visst icke
skiljas åt på samma sätt som i skrift); för öfrigt och
väsentligen är den däremot talskrift. Såsom Sådan är
den dels ordskrift, t. ex. då § är = paragraf och
℔ = skålpund; dels stafvelseskrift, t. ex. då abc är
= abese, x = ks och z = ts; dels och väsentligen
är den ljudskrift. Ändtligen är den till en del
kortskrift, t. ex. då o. s. v. är = och så vidare m. m.
dylikt.

I den mån den svenska skriften är ljudskrift,
har den till uppgift att medelst bokstäfver beteckna
språkljuden, och detta så, att hvarje ljud motsvaras
af sin särskilda bokstaf. Från detta ljudskriftens
ideal afviker emellertid för närvarande svenskans,
liksom alla öfriga kulturspråks, skrift på mångfaldigt
sätt, ehuru afvikelserna hos oss äro mycket färre än
t. ex. i dansk, fransk och engelsk skrift; å andra
sidan äro de betydligt flere än t. ex. i finsk, italiensk
och spansk skrift. De viktigaste afstegen från
uttalsgrundsatsen eller den fonetiska
stafningsgrundsatsen äro följande:

1. Samma ljud betecknas ofta med olika
bokstäfver, t. ex. j-ljudet med j, g, i, e i jag, göra,
ingeniör, lineal; k-ljudet med k, g, q, c i trakt,
uppbragt, qvinna, Oscar; v-ljudet med v, f i positiv, lif;
sj-ljudet med g, i, j i gentil, portion, justera;
ng-ljudet med g, n i lugn, lunka; å-ljudet med å, o i
hål, kol; ä-ljudet med ä, e i häst, mest; s-ljudet
med s, c, z i så, cigarr, zink. Hit hör äfven det
förhållandet, att de flesta »stora» bokstäfver hafva ett
väsentligen annat utseende än de »små», t. ex. A, B,
D, E, F, G, H, men a, b, d, e, f, g, h o. s. v.
Det ändamål, man medelst skillnaden mellan stora
och små bokstäfver vill vinna (se ofvan), tillgodosåges
naturligtvis lika bra, om man nöjde sig med att låta
de stora bokstäfverna med bibehållande af samma form,
som tillkommer de små, skilja sig från dessa sednare
endast därigenom, att de vore verkligt större.

2. Olika ljud betecknas ofta med samma
bokstaf, t. ex. d- och t-ljuden med d i bod, gods;
e-, ä-, a- och j-ljuden med e i ser, vers, pension,
lineal: f- och v-ljuden med f i skymf, kalf; g-, j-,
k-, ng- och sj-ljuden med g i dag, arg, bogsera,
vagn, passagerare; k- och tj-ljuden med k i staket,
kesa; n- och ng-ljuden med n i vin, vinka; o och
å-ljuden med o i god, kom; y- och ö-ljuden med y
i yrke, fyrtio.

3. Ett ljud betecknas ofta med två eller tre
bokstäfver, hvilka till på köpet ofta icke äro de
samma i det ena fallet som i det andra (jfr 1 ofvan),
t. ex. k-ljudet med c+h i och; det s. k ng-ljudet
med n+g i ung; det s. k. tj-ljudet med t+j och
k+j i tjur, kjortel; det s. k. sj-ljudet med s+j, s+k,
c+h, g+e, s+c, s+i, t+i, s+h i sju, sked, choklad,
bagage, disciplin, revision, auktion, shirting och
med s+k+j, s+t+j, s+c+h, s+s+i i skjul, stjäla,
dusch, mission.

4. Två ljud betecknas stundom med en
bokstaf, t. ex. k-ljud + s-ljud med x i lax; t-ljud +
s-ljud
med z i trapez.

5. Ljud förekommer stundom, utan att det
betecknas genom någon bokstaf, t. ex. s-ljudet i
patient, e-ljudet i abc-bok.

6. Bokstaf förekommer ofta, utan att den
betecknar något ljud, t. ex. c i scen, excellens; d i
djup, ondt, äldst; e i glace, Charlotte; f i hufva;
g i gjuta, morgse; h i hjul, hvem, ah; l i ljus, verld;
p i psalm; r i atelier, chiffonier; s i logis; t i
dessert.

Nu nämda oregelbundenheter i vår hittills gängse
skrift bero på följande omständigheter, genom hvilka
de visserligen kunna förklaras, men endast i
jämförelsevis ringa mån försvarasJfr E. H. Lind: »Om rättstafningen. Dess uppgift och
dess öden i vårt land» (Verdandis Småskrifter n:o 36) och samme
förf:s »Rättstavning eller vrångstavning», Uppsala 1889.:

1. Skriften återger ofta det forna svenska
uttalet och har, då detta under tidernas lopp på
mångfaldigt sätt förändrats, icke genom vidtagande af
motsvarande förändringar bragts till öfverensstämmelse
med det nya uttalet. Detta är förklaringsgrunden till
de flesta oegentligheterna i vår skrift, t. ex. till
stafningarna hjul, hvem, djup, gjuta, ljus, stjäla, skina,
kind, göra, varg, vagn m. fl., hvilka alla för några
hundra år sedan voro goda uttryck för det dåtida
uttalet. Den, som anser det vara nyttigt, att vår
nuvarande skrift på detta sätt stundom anger icke
det nutida utan det forna uttalet, säges hylla
härledningsgrundsatsen eller den etymologiska (=
som anger ursprunget) stafningsgrundsatsen. Detta
uppfattningssätt saknar emellertid allt berättigande. För
den efter ordens ursprung forskande vetenskapsmannen
är det påpekade förhållandet i alla fall kändt, och för
honom äro därför dessa medelst stafningen gjorda
antydningar öfverflödiga. För den stora massan, hvars
gagn en praktisk skrift har att i första rummet
tillgodose, äro de nämda upplysningarna — hvilka för
öfrigt icke utan särskild undervisning till sin rätta
betydelse uppfattas — värdelösa och bereda sålunda
alldeles onödiga svårigheter vid skriftens inlärande.

2. Vi ha från främmande språk lånat en stor
mängd ord, men vid införande af dylika lånord har
man mycket ofta underlåtit att ändra den stafning,
som de ägde i det främmande språket, äfven om den
i hög grad stred mot de för svensk skrift gällande
reglerna. Så förklaras sådana besynnerliga skrifningar
som t. ex. cigarr, psalm, zink, scen, disciplin,
choklad, gentil, bagage, justera, dusch, revision, mission,
auktion, portion, patient m. fl. Att bibehålla dylika
oregelbundenheter är naturligtvis oförsvarligt, dels
emedan det stora flertalet af lånade ord — uppgående
till många tusenden — redan i sin stafning
försvenskats, och man icke inser, hvarför ett mindretal skulle
behandlas annorlunda och därigenom vålla svårigheter
för den, som icke känner de främmande språk,
hvarifrån de lånats; dels emedan ingen hänsyn till
utländskt stafsätt bör få göra sig gällande i fråga om
svensk skrift, hvilken ju icke är till för utländingars
nytta eller nöje, utan för svenskars. Något helt annat
är, att man icke bör försvenska stafningen af sådana
ord, som icke äro eller åtminstone ännu icke hunnit
blifva verkliga lånord i svenskan, utan som äro
främmande ord, detta antingen emedan de endast
tillfälligtvis i svenskan användas, såsom t. ex. petit
maître, chic, courtoisie, fin de siècle; eller emedan
de förekomma, visserligen regelbundet, men endast
inom en begränsad krets af personer, till hvilkas
internationella yrkesspråk de höra, t. ex contumaciter
(i juridik), asymptot (i matematik), oxygen (i kemi),
zodiak (i astronomi). Dessas stafning bör icke
försvenskas, och det af den naturliga orsaken, att en
sådan åtgärd ingenting skulle tjäna till. De personer,
af hvilka och till hvilka dylika ord användas, måste
nämligen i alla fall känna till det — främmande eller
internationella — språk, hvarur orden hämtas. Däremot
bör hvarje — om ock ursprungligen främmande — ord,
som af hvarje svensk användes eller förstås, erhålla
medborgarrätt i svensk skrift, liksom det för länge
sedan erhållit sådan i svenskt tal.

3. Våra bokstäfver äro lånade från latinet. I
följd däraf kom man vid det ursprungliga
uppgörandet af den svenska skriften att alltför slafviskt följa
latinets stafsätt äfven i sådana punkter, där detta,
om också för latinet ändamålsenligt, dock icke var
det för svenskan, Härpå beror bland annat det
förhållandet, att svenskan — liksom latinet — använder
q i stället för k framför v (t. ex. qvinna) och x i
stället för k+s (t. ex. lax). Härpå beror också den
svenska skriftens värsta lyte: saknaden — liksom i
latinet — af särskilda tecken för de s. k. sj-, tj- och
ng-ljuden. Att längre låta sådana svåra
missförhållanden äga bestånd finnes intet förnuftigt skäl, men
beklagligtvis äro de värsta lytena också de svåraste
att bota. Så äfven här. Försöken att skapa de tre
nya bokstäfverna torde tillsvidare komma att stranda
bl. a. därpå, att ingen för närvarande har den makt
och myndighet i hithörande frågor, att han lär få
obestridt tillvälla sig rollen af skapare.

4. Skriften söker ofta antyda ordens
betydelsesammanhang, när ett sådant äger rum mellan tvenne
ord, som i fråga om uttalet delvis öfverensstämma,
delvis icke öfverensstämma. Detta antydande sker
då genom att låta det kortare eller ursprungligare
ordets bokstäfver ingå i det längre eller
ursprungligare så långt detta påminner om det förra; äfven om
dessa bokstäfver därigenom skulle komma att
beteckna något annat, än de annars pläga göra. Därför
skrifves t. ex. hafvet (i stället för havet, såsom det
fordom skrefs) på grund af haf (hvars f förklaras
enligt 1 ofvan), flesta (för flästa, som man skref
fordom) i likhet med flera, tretton efter tre, rensa efter
ren, sagt (för sakt) efter säga, landtmätare (för lant-)
efter land, jämnt (för jämt) efter jämn o. s. v. Detta
är att tillämpa den s. k. samhörighetsgrundsatsen
eller den analogiska stafningsgrundsatsen. Denna
är i sin allmänhet alldeles förkastlig, först och främst
emedan dylika stafningar äro vilseledande i fråga om
uttalet, utan att de göra något gagn i annat afseende;
ty betydelsesammanhanget lär nog dessförutom
uppfattas lika väl som i fråga om t. ex. så helt och
hållet olika ord som är och var; jag, mig, vi och
oss; liten och mindre. Men den är det också,
emedan den icke med någon sorts följdriktighet tillämpas,
och konsten sålunda är ytterst svårlärd. Man skrifver
t. ex. hål, men urholka, gjuta men göt (icke gjöt),
skjuta men sköt, gjorde men göra, sorg men sörja
(icke sörga), svalg men svälja o. s. v. Man skrifver
äldst med d på grund af äldre, men minst (icke
mindst) trots mindre och bäst (icke bätst eller bättst)
trots bättre; likaså ridt (för ritt) efter rida, men
snitt (icke snidt) trots snida; godt (för gått) efter
god, men förstått och förstådd trots förstod;
fotgängare (för -jängare) efter gångare, men höja (icke
höga eller högja) trots hög och plöja trots plog. Att
skrifva mest (för mäst) efter mera är lika orimligt
som det vore att stafva sest (för sist) efter sedan
eller fårre (för färre) efter få. G i morgse efter
morgon är lika obefogadt som d vore i andka (för
anka) efter and; d i kalladt, rödt efter kallad, röd
icke förnuftigare än n i ett tagent (för taget) efter
tagen eller mint (för mitt) efter min. Hvarför skall
d i förvända behållas före det tillagda t i förvändt,
och icke likaväl före det tillagda d i förvänd, som
förhåller sig till förvända på samma sätt som klädd
till kläda? Skall den och det (för dän och dät) rätta
sig efter de, så kan lika gärna fot rätta sig efter
fötter och sålunda skrifvas föt.

I ett bestämdt fall däremot både kan och bör,
för att icke säga måste, samhörighetsgrundsatsen
tillämpas, nämligen då uttalsgrundsatsen icke lämnar
tillräcklig vägledning för stafningen, antingen därför
att uttalet är sväfvande, så att det icke af detsamma
fullt tydligt framgår, hvilken af de i svensk skrift
förekommande bokstäfverna i det föreliggande fallet
borde på grund af uttalet användas; eller därför att
den talande åsyftar att uttala ett visst ljud och i följd
däraf lätt råkar att tro sig ha åstadkommit detta ljud,
äfven då en närmare eftertanke skulle kunna visa,
att så icke varit fallet. Det förra ha vi ett exempel
på uti ordet snabbt, som strängt taget hvarken uttalas
såsom snabbt eller snappt, utan såsom någonting midt
emellan. Det sednare är händelsen t. ex. i mottaga,
som verkligen uttalas såsom motaga, ehuru de flesta
tro sig frambringa två t-ljud, såsom deras afsikt ju
är. I båda fallen beror företeelsen därpå, att
betydelsesammanhanget mellan vissa ord är så innerligt,
att man vid uttalandet af det ena nästan med
nödvändighet kommer att tänka på och så godt sig göra
låter efterlikna det eller de andra. Så är
företrädesvis förhållandet med s. k. böjda och sammansatta ord,
hvilka därför inom ofvan angifna gränser med fog
rätta sig efter de ord, som de genom böjning (t. ex.
snabbt af snabb) eller sammansättning (t. ex. mottaga
af mot och taga) utgå ifrån. Alltså skrifves med
skäl t. ex. tryggt, byggt, segt, ledigt (icke tryckt
o. s. v.) efter trygg, bygga, seg, ledig; aktivt,
positivt (icke aktift o. s. v.) efter aktiv, positiv; solidt,
faddt (icke solit, fatt) efter solid, fadd (men icke
kalladt, trodt o. d., emedan här uttalet är alldeles
fast och otvetydigt); tänkt (icke tängt) efter tänka;
krympt (icke krymt) efter krympa. Likaså skrifves
med rätta högfärd (icke hökfärd), slagsmål (icke
slaksmål), onsdag (icke onstag), vägkant (icke väkant),
vidtala (icke vitala), fastställa (icke faställa) efter
hög, slag, dag o. s. v. Dessa inskränkningar i
uttalsgrundsatsens tillämpande kräfves af hänsyn till,
att stafningen måste vara så lätt som möjligt. Och
i nu nämda fall försvåras stafningen onödigt genom
att slafviskt följa uttalsgrundsatsen. Den på sitt
uttal mindre uppmärksamme kan nämligen naturligtvis
icke utan stort besvär lära sig att i skrift ljudenligt
återgifva uttalet i de delar, om hvilkas verkliga
beskaffenhet han utan särskild undervisning och
naturligt fint öra är omedveten; hvarför det för honom
gifvetvis är lättast att stafva så, som han tror sig
tala. Och den däremot, som riktigt uppfattar arten
af sitt uttal i förevarande fall, han har just i
samhörighetsgrundsatsen en ledtråd och hjälp vid valet
mellan två olika stafningar, som han med rätta
finner vara båda ungefär lika riktiga eller oriktiga från
uttalets synpunkt. Dessa brott mot uttalsgrundsatsen
ske alltså i åtlydnad af rättskrifningens högsta lag,
som icke är: »skrif som du talar», utan: »skrif —
med minsta möjliga besvär för dig själf — så, att du
begripes — med minsta möjliga besvär för den läsande.

5. Skriften söker stundom antyda
betydelseskillnad, när sådan förefinnes mellan tvenne ord eller
uttryck med alldeles samma uttal. Detta antydande
sker på flera olika sätt: dels genom att använda
»stor» i stället för »liten» bokstaf, t. ex. I = ni,
men i = uti; dels genom anbringande af tomrum,
t. ex. »kryp in här», men »ett trefligt krypin»; dels
genom att låta ett eller flera ljud återgifvas genom
annan bokstaf än den för dem vanliga, t. ex. och =
samt, men ock = äfven; (mäster)verk, men
(hufvud)värk; (järn)bleck, men (skrif)bläck; (knifs)egg, men
(höns)ägg; (ämbets)pligt, men (kyrko)plikt; Almquist
och Almqvist jämte Almkvist o. s. v. Detta kallas
att tillämpa ordskillnadsgrundsatsen eller den
ideografiska stafningsgrundsatsen. I sin allmänhet
är denna fullkomligt oantaglig. Den är nämligen
först och främst alldeles omöjlig att med någon sorts
följdriktighet genomföra, enär antalet af s. k.
homonymer, d. v. s. ord med samma uttal, men med olika
betydelse är så öfverväldigande stort, att skulle alla
dessa i skrift åtskiljas — något som förvisso kunde
hafva sina stora fördelar — så vore det
ändamålsenligast att söka uppfinna ett nytt slags skrift (ren
begreppsskrift, se sid. 82 ofvan), som i likhet med den
matematiska betecknade alla ord med samma
betydelse (t. ex. två och tvenne, noll och intet) på samma
sätt (t. ex. 2 och 0), alla ord med liknande betydelse
(t. ex. tio och hundra, man och kvinna) på liknande
sätt (t. ex. 10 och 100, ♂ och ♀) samt slutligen alla ord
med alldeles olikartad betydelse (t. ex. »en ung flicka»
och »flicka ett par skor») på ett fullkomligt olika
sätt (t. ex. girl och patch, såsom engelsmännen skrifva
dessa ord). Sådan som vår skrift nu är beskaffad,
är ordskillnadsgrundsatsens tillämpande en ny klut
satt på ett gammalt kläde och leder snarare till det
helas sönderslitande än till dess förbättrande. Därtill
kommer, att ett sådant lappande är ytterst besvärligt,
utan att annat än i vissa undantagsfall — om hvilka
vi få tala nedan — bereda något verkligt gagn.
Skriften förstås, därest den rätt återger uttalet, i allmänhet
lika bra som det talade språket. Och då i detta,
väsentligen på grund af tankesammanhanget, ingen
otydlighet uppstår eller åtminstone behöfver uppstå i
fråga om t. ex. led på kroppen, led i en krigshär,
led = farled, led på en gärdesgård, led = förarglig,
led af lida, led af leda o. d., så behöfver icke häller
någon dylik uppstå i skrift. Erfarenheten visar ock
till fullo, att så är förhållandet. Hvarför skall då
verk och värk stafvas olika, mera än väsen »varelse»
och väsen »buller»; pligt och plikt mera än dikta
(ett skepp) och dikta (ett skaldestycke); och och ock
mera än bock (djuret) och bock (en träställning) och
bock (fel i skrift eller uppförande) och bock
(= bockning) o. s. v.?

I några särskilda fall är emellertid
ordskillnadsgrundsatsens tillämpande både befogadt och behöfligt.
Skriften är nämligen icke alltid lika begriplig som
talet, äfven om den ljudtroget återger detta sednare.
Den saknar nämligen ett talets viktiga hjälpmedel för
vinnande af full begriplighet, saknar hvad vi kalla
»situationen». Dit räkna vi då den talandes
omgifning för tillfället, hans åtbörder (t. ex. pekande),
minspel, tonfall, afbrott i talet m. m. dylikt, som
stundom kan vara af den allra största betydelse för rätta
uppfattningen af det sagda. Kan nu skriften genom
några af sina särskilda tillgångar ersätta saknaden af
nyssnämda hjälpmedel, så blir den naturligtvis
därigenom i och för sig endast så mycket fullkomligare.
Men vidare kan det hända, att talet, trots all därpå
nedlagd omsorg, på grund af sin naturliga
beskaffenhet icke kan bli så otvetydigt och uttrycksfullt som
önskligt vore. Kan då skriften i följd af sin
särskilda beskaffenhet i föreliggande fall klarare och
tydligare än talet uttrycka tanken och sålunda vara ett
bättre språk än det sednare, så bör detta naturligtvis
icke förmenas densamma, utan är tvärtom i högsta
grad att anbefalla; så långt det kan ske utan att
oskäligt öka svårigheterna vid skriftens inlärande och
användande. Det är därför fullkomligt i sin ordning,
att skriften — äfven då talet icke gör det — skiljer
mellan två ord och ett enda ord. Detta sker genom
användande af tomrum, t. ex. kan hända = är
möjligt, men kanhända = möjligen; förgät mig ej =
glöm mig icke, men förgätmigej (en blomma). Eller
att skriften skiljer mellan två satser och en enda
sådan; hvilket sker medelst vissa skiljetecken, t. ex.
det ädla, barnet ville, utvecklas hos den mogne
mannen och det ädla barnet ville utvecklas hos den
mogne mannen. Eller att den, medelst vissa andra
skiljetecken, angifver ordets eller satsens olika
praktiska innebörd — i talet ofta uttryckt genom
tonfallet — t. ex. Det tror du. Det tror du! Det tror
du? Eller att genom ännu andra tecken angifves,
det ett uttryck tages i en ovanligare eller alldeles
särskild betydelse, t. ex. han reste med »Albert
Ehrensvärd» (en ångbåt) och han reste med Albert
Ehrensvärd (en person). Ett hithörande viktigt fall är
vidare det, då skriften upplyser, att ett ord icke brukas
som artnamn, utan som egennamn. Detta sker genom
att använda »stor» i stället för »liten» bokstaf, t. ex.
Karl (en viss mansperson) och karl (mansperson i
allmänhet), Dufva (viss person) och dufva (en fågel),
Kullen (en viss ort) och kullen (den kulle, som för
tillfället omtalas, hvar den än må vara belägen),
Nattvardsbarnen (dikt af Tegnér) och nattvardsbarnen
o. s. v. Behöfves ytterligare begränsning af ett
egennamns betydelse, så användes dels främmande
bokstafstyper, t. ex. Wallin och Vallin, Carlsson och
Karlsson, Lübeck och Lybeck, Zetterberg och
Setterberg, Palmær och Palmér; dels — hvilket är en
sämre utväg — en fullkomligt ljudstridig stafning,
t. ex. Almquist och Almkvist, Schough och Skog,
Young och Jung, Leuwgren (Leufgren) och Lövgren
(Löwgren, Löfgren) m. m. Äfven utom
egennamnens område kan möjligen en dylik ofonetisk stafning
komma att visa sig behöflig, ehuru det naturligtvis
är omöjligt att hafva någon grundad åsikt i frågan,
förrän själfva erfarenhetens vittnesbörd föreligger. Om
t. ex. — såsom mycket möjligt är — i en framtid
stockholmsuttalet, som icke skiljer på e-ljudet i sed
och ä-ljudet i säd o. d., skulle komma att anses
för det bästa riksspråksuttalet och sålunda vara det,
som i skrift borde återges, så skulle en ljudtrogen
skrift nödgas stafva icke blott sed och säd alldeles
lika, utan äfven tre och trä, fe o. fä, le o. lä, ref
o. räf, hel o. häl, en o. än, ett o. ätt, lem o. läm,
spett o. spätt, nesa o. näsa, meta o. mäta, veta o.
väta, reta o räta, vecka o. väcka, strecka o. sträcka
och snart sagdt otaliga andra ord af samma slag.
Det är mycket tvifvelaktigt, om en sådan stafning
skulle tillräckligt tillgodose lättfattlighetens kraf. Skulle
detta visa sig icke vara fallet, så må man äfven i
denna punkt stafva ljudstridigt och sålunda begå ett
brott mot uttalsgrundsatsen för att lyda en högre lag,
rättskrifningens grundlag, sådan den ofvan sid. 97 är
angifven.

6. Den förnämsta orsaken till vår nuvarande
skrifts brist på följdriktighet och verklig
ändamålsenlighet ligger dock icke i någon eller några af de i
det föregående behandlade omständigheterna, utan är
helt enkelt det rådande bruket. Sedan ett visst
stafsätt en gång blifvit allmänt gängse, har det liksom
andra vanor vunnit en sådan makt, att det på grund
af den mänskliga trögheten är så godt som omöjligt
att ändra, detta äfven i fråga om de punkter, hvilkas
orimlighet man till fullo insett. Att vår nu gällande
stafning öfverhufvud kommit i bruk, beror i de flesta
fall visserligen på något af de förhållanden, vi i det
föregående påpekat. Men det finnes också rätt många
fall, då vår stafning beror på blott godtyckliga infall
t. ex. bragte (lånadt från det tyska brachte) för brakte,
der (fordom skrifvet där) för där; eller rent af på
missförstånd, t. ex. hjärpe (fordom järpe) för järpe,
hvimla (lånadt från det tyska vimmeln) för vimla,
hvassrör (troligen sammanhängande med vatten) för
vassrör o. d. Den, som anser, att det rådande bruket
— huru detta än uppkommit — bör bibehållas, säges
hylla brukets eller den usuella (= som beror på
vana) stafningsgrundsatsen. Till försvar för densamma
plägar först och främst anföras, att hvarje annan
stafning är »ful». Detta äger nog sin riktighet. Men
erfarenheten visar tydligt, att »ful» här ingenting
annat betyder än »stridande mot det, hvarvid ögat
vant sig». Obehaget försvinner sålunda fullständigt,
så snart man vant sig vid en ändrad stafning, och
då det alltså är af en snabbt öfvergående natur, bör
man naturligtvis underkasta sig detsamma, därest
ändringen är i öfriga afseenden nödig och nyttig.
För öfrigt är tydligtvis det nämda obehaget icke alls
till finnandes för dem, som ännu icke hafva några
vanor i fråga om skrifning och läsning, d. v. s. för
nybörjare; och det är för deras skull och med dem
som en stafningsreform skall företagas. Men vidare
framhålles af brukets målsmän, att en ändring af den
brukliga stafningen är besvärlig, detta kanske till och
med i högre grad, än som motsvarar gagnet af
förändringen. Hvad detta beträffar, så är påståendet
naturligtvis alldeles grundlöst i fråga om de personer,
för hvilka ändringen egentligen skulle ifrågakomma,
nämligen nybörjarna i stafkonsten. För dessa, som
icke ännu tillägnat sig den brukliga stafningen, kan
en ändring och förbättring af densamma ju icke
medföra något besvär. Tvärtom minskas tydligtvis deras
möda genom införandet af en ändamålsenlig och
därför jämförelsevis lättlärd stafning i stället för den
nuvarande af otaliga regler betungade, men dock
laglösa. Hvad åter angår dem, som redan inlärt det nu
gängse skrifsättet, så är det för stafningens framtid i
vårt land skäligen likgiltigt, om dessa vidtaga någon
ändring därutinnan eller icke. Och hvarför skulle de
göra det? Uteslutande för att påskynda reformernas
genomförande, men ingalunda för att själfva skörda
någon vinst däraf. Så som de nu redan stafva,
begripas de ju nämligen af sina samtida, och den med
svett och möda inlärda stafningen bereder dem
numera, sedan den öfvergått till vana, ingen eller
åtminstone ingen nämnvärd svårighet. För sin egen
personliga del hafva de sålunda intet gagn af en
ändring, endast obehag och besvär, hvilket de alltför
väl kunna låta bli att underkasta sig, därest de finna
det större, än de anse sakens vikt kräfva. Endast
af de personer kan detta offer rimligen begäras, hvilka
äro satta att som lärare leda det uppväxande släktet.
Och dessa liksom reformens öfriga frivilliga förkämpar
böra företaga den ju förr dess hellre. Ty ju längre
den uppskjutes, desto större besvär kommer den att
vålla, då den en gång skall genomföras. Och detta
måste förr eller senare ske, såvida vår skrift icke skall
med tiden blifva nästan omöjlig att lära. I följd af
det talade språkets visserligen ytterst långsamt och
därför nästan omärkligt, men dock alltjämt fortgående
förändringar, måste nämligen skriften, därest den icke
följer talet i spåren, så småningom föråldras ända
därhän, att den öfvergår till en lönskrift, i hvilken
icke en enda bokstaf bibehåller sin ursprungliga
betydelse, utan kan beteckna snart sagdt hvad som helst,
i följd hvaraf hvarje ords stafning måste särskildt
inläras och i minnet fasthållas. Detta tillstånd är icke
långt ifrån att redan hafva inträdt i engelskan, som
t. ex. återger talets aj med eye eller I och talets ju
med ewe eller yew; eller i franskan, som t. ex.
stafvar ordet å med eaux och ordet örö med heureux.
Och tidpunkten för dess inträde är icke alltför
aflägsen i ett språk, där man t. ex. skrifver och, sex, igen
och gif, när man menar åkk, säks, ijänn och jiv.

Om sålunda bruket i allmänhet icke förtjänar
att uppställas såsom stafningsgrundsats, så följer däraf
ingalunda, att det icke inom vissa bestämda och väl
begränsade områden kan och bör respekteras äfven
af den, som för öfrigt och i allmänhet reformerar sin
stafning. Dessa områden äro följande:

a) Egennamn (ort- och personnamn, i all
synnerhet släktnamn), i fråga om hvilka man följe det
bruk, som namnets ägare hyllar. Härvidlag torde
nämligen endast ägaren (den person, kommun o. s. v.
som äger namnet) hafva rättighet att företaga en
ändring. Och äfven denne bör härvid förfara med en
viss försiktighet, emedan en dylik namnändring icke
blott lätteligen kan leda till förväxlingar, utan till
och med understundom framkalla rättsliga
förvecklingar (t. ex. om man testamenterar sin egendom åt
en K. Bärgström, under det att den åsyftade
personen själf skrifver sig C. Bergström, o. d.).

b) Främmande ord i den ofvan (sid. 93)
angifna betydelsen, i fråga om hvilka man följe det
bruk, som är härskande inom det språk, dit orden
egentligen höra. En ändring bör här icke ifrågakomma,
emedan, såsom vi ofvan utvecklat, en sådan (t. ex.
suum kujkve för det latinska suum cuique eller
kånäsangs afär för det franska connaissance à faire)
icke skulle vara af något som helst gagn. Och en
onödig ändring af något bestående är naturligtvis
förkastlig.

c) Vacklande ord — d. v. s. sådana, i fråga
om hvilka tvenne olika stafningar kunna från uttalets
synpunkt anses vara ungefär lika berättigade — så
ofta man icke af samhörighetsgrundsatsen kan erhålla
någon ledning vid valet af stafning (se sid. 96). En
dylik osäkerhet om den rätta stafningen kan uppstå
på två olika sätt. Ett ord kan nämligen hafva tvenne
tydligt olika uttal, som båda erkännas såsom ungefär
lika goda i vårdadt eller högtidligt riksspråk. I ett
sådant fall bör den gängse stafningen bibehållas, så
långt den verkligen öfverensstämmer med ett af de
rådande uttalen; detta emedan man naturligtvis icke
har någon rimlig anledning att ändra mera, än som
nödvändigt behöfves. Alltså bör man t. ex. skrifva
helbrägda, gitarr, tåddy, icke hällbräjda, jitarr, tåddi,
ehuru, äfven det uttal, som af de sednare stafningarna
angifves, måste erkännas såsom godt. Skulle detta
sistnämda uttal med tiden blifva erkändt såsom afgjordt
bättre än det förra, så bör naturligtvis skriften då —
men icke förr — ändras till öfverensstämmelse med
det nya, allmänt erkända uttalet. Å andra sidan bör
man naturligtvis icke bibehålla den gängse stafningen,
i händelse den återger ett uttal, som visserligen
förekommer, men icke erkännes som lika godt eller bättre
än ett annat. Man bör sålunda icke skrifva t. ex.
djup, sigill, tomte i stället för jup, sijill, tåmte, på
den grund att det finnes ett större eller mindre antal
personer, som verkligen uttala dessa ord med d-,
g- och o-ljud; ett dylikt uttal är icke god svenska.
Dess återgifvande vore lika obefogadt som stafningarna
tjyf och punn i stället för tjuf och pund, ty det
förra uttalet är visserligen rätt vanligt, men anses
mindre vårdadt än det sednare. — Men den rätta
stafningen kan vara tvifvelaktig på helt annat sätt. Man
säger hvarken flickor eller flickår, hvarken sitter eller
sittär, utan i båda fallen något midt emellan. I
sådana fall bör gifvetvis den nu brukliga stafningen
bibehållas, emedan här ett å eller ä icke skulle bättre
motsvara det verkliga uttalet, än den hittills gängse
stafningen gör. Och denna bör därför få äga bestånd,
så länge man icke funnit det vara lämpligt att
medelst särskilda, nyuppfunna bokstäfver beteckna de
nämda mellanljuden. Detta leder oss öfver till en
ny synpunkt i fråga om rättstafning.

Äfven om vår skrift alltigenom vore styrd af
uttalsgrundsatsen, d. v. s. alltid och i allt sökte
återgifva uttalet, så voro vi ingalunda därför befriade
från allt kompromissande. Frågan blir nämligen i
alla fall den, med huru stor noggrannhet talet skall
återges i skrift. Att med särskilda bokstäfver
utmärka alla de ljudskiftningar, som den vetenskapligt
bildade iakttagaren kan urskilja, är tydligen ett för
vetenskapliga ändamål lämpligt och rent af
nödvändigt sätt att gå till väga. Men för en praktisk
skrift för gemene man, d. v. s. en skrift, som icke
afser att åskådliggöra, huru det svenska uttalet i alla
dess detaljer är beskaffadt, utan som blott vill för
den läsande göra begripligt, hvad den skrifvande
menat — för en sådan skrift är en dylik grad af
noggrannhet vid uttalets återgifvande obehöflig, ja rent
af skadlig; ty vi få aldrig glömma, att uttalets
återgifvande icke är vår vanliga skrifts ändamål, utan
blott ett — och visserligen det viktigaste — bland
medlen för vinnande af ändamålet, som är: tankarnas
meddelande. Det är därför t. ex. alldeles onödigt att
genom olika bokstäfver uttrycka den skillnad i uttal,
som onekligen förefinnes i fråga om a i ja och aj,
u i ful och full, o i kor och flickor, e i ser och
sitter, å i hål och urhålka (hittills vanligen stafvadt
urholka), g i seg och segt, b i snabb och snabbt,
p i på och spå o. s. v. Och en sådan skrift, som
slafviskt följer uttalet, blir också på grund af den
mängd tecken, den kräfver, alldeles för svårlärd i
förhållande till det gagn, man däraf har för tankarnas
riktiga meddelande. Man måste sålunda vid
uppgörandet (och reformerandet) af en praktisk skrift
taga hänsyn icke blott till skriftens tydlighet och
noggrannhet, utan äfven till dess enkelhet och
lätthandterlighet. Men man måste äfven härvidlag vara
varsam, så att man icke genom att taga för stor hänsyn
till den skrifvandes bekvämlighet gör skriften så
fattig på tecken, att den blir otydlig, ja vilseledande
för läsaren. Så t. ex. är det naturligtvis ett missgrepp
att under samma tecken inrymma så olika ljud som
vokalerna i ber och bär (något som dock sker, när
man skrifver der, verk i stället för där, värk o. d.),
slutljuden i telegraf och grav (skriftet graf) eller
begynnelseljuden i kisse och tjista (skrifvet kista)
o. a. d. Uppgiften för en praktisk skrift blir, kort
sagdt, att söka genom en klok kompromiss med
minsta möjliga besvär åstadkomma den för ett rätt
begripande nödiga tydligheten; eller på annat sätt
uttryckt: med minsta möjliga antal bokstäfver uttrycka
alla de — och blott de — ljudskiftningar, som äro
af väsentlig betydelse för rätta uppfattningen af det
skrifnas tankeinnehåll.

För att detta tankeinnehåll skall kunna på ett
fullt nöjaktigt sätt tillägnas, torde man emellertid
böra af en verkligt praktisk skrift fordra, icke blott
att den uttrycker nyssnämda ljudskiftningar, utan
äfven dessutom ett annat förhållande af stor språklig
betydelse, nämligen hvad man kallar stafvelsernas
och ljudens tonvikt, d. v. s. det starka eftertryck,
hvarmed vissa af dem uttalas i motsättning till de
andra. Om vi jämföra de båda orden kallas och
kalas, så finna vi lätt, att det förra har tonvikten
på första, det sednare på andra stafvelsen. Jämföra
vi så talas och kallas, finna vi, att båda visserligen
hafva tonvikten på första stafvelsen, men i talas
hvilar den på vokalen (a), i kallas på konsonanten (l).
Och jämföra vi slutligen kalas och madrass, så
befinnas båda hafva tonvikten på andra stafvelsen, men
kalas på vokalen (a), madrass på konsonanten (s).
I fråga om betecknandet af dessa viktiga olikheter i
uttalet är vår svenska skrift högst bristfällig, hvilket
visar sig på följande sätt:

1. Tonviktens plats lämnas vanligen obetecknad,
då den hvilar på en vokal. Så t. ex. skiljer vår
skrift icke emellan »bete för kreatur» och »bete sig
illa», »i förgår» och »lifvet förgår», »hon har dukat
bordet» och »en dukat», »en maskerad person» och
»en maskerad med bal», »småle trumpet» och »blåsa
trumpet», »det sluttande planet» och »vår planet»,
»starka basar» och »en basar» m. m. Endast
undantagsvis angifves tonviktens plats i ordets slut
genom en öfver vokalen e satt »accent», t. ex. idé (jfr
»björnens ide»), armé (jfr »arme man»), allé (jfr
»alle man»), Linné (jfr linne), Palmén (jfr palmen),
Tegnér m. m.; ännu mera sällan genom vokalens
dubbelskrifning, t. ex. Noreen, Tudeer, eller genom
båda delarna på en gång, t. ex. Bromée, Améen.

2. Tonviktens plats betecknas vanligen, då den
hvilar på en konsonant, och då genom dennas
dubbelskrifning, t. ex. full, panna; i stället för kk
skrifver man emellertid alltid ck, t. ex. rock, hacka
(i ett enda ord ch: och), i stället för tt stundom dt,
t. ex. midt. Men äfven för öfrigt användes
dubbelskrifningen ingalunda med någon egentlig reda och
följdriktighet. Så t. ex. använder man ofta enkel
konsonant, där det borde vara dubbel, t. ex. plus,
april, en (jfr »påk af en»), »hustruns man» (jfr
»hästens man»), »min vän» (jfr »en vän min»), »tjockt
dam» (jfr »en tjock dam»), »ett lam» (jfr »en lam
person»), artikel, kapitel, discipel, »vara läns» (jfr
»ett läns styrelse»), »hundens svans» (jfr »en svans
sång»), »halt på ena foten» (jfr »halt på isen»),
»skomakarens läst» (jfr »hvad man läst») o. s. v.
Omvändt brukas äfvenledes dubbel konsonant, där det
borde vara enkel, t. ex. addera (jfr studera), affär
(jfr profet), ackord (jfr kokard), allé (jfr alarm),
annons (jfr kanin), arrende (jfr baron), bassäng (jfr
reson), kattun (jfr natur) m. m., där den oriktiga
dubbelskrifningen kan framkalla den
missuppfattningen, att tonvikten hvilar på första stafvelsen i ordet.

Vi hafva i det föregående sagt, att vår skrift bör
i allmänhet söka återgifva det nuvarande svenska
uttalet. Men hvilket svenska uttal? Ty såsom bekant
är detta ganska olika, allt efter olika orter, personer
och tillfällen. Vi svara då först och främst: det är
det svenska riksspråkets uttal, som skall återges.
Med riksspråk eller officielt språk i motsats mot
»landsmål» eller dialekt menas det språk, som gäller för
hela riket, d. v. s. det som är användbart såsom ett
gemensamt meddelelsemedel för rikets innebyggare
och såsom sådant allmänt godkännes samt i följd
däraf eftersträfvas, om också endast en mindre del
af rikets innevånare lyckas att fullt nöjaktigt tillägna
sig detsamma. Man bör sålunda t. ex. skrifva tagit,
präst, om man vill skrifva svenska, men tajji, prest,
om man vill återge stockholms-dialekten; båt, arj äro
svenska, bat, arg däremot gutniska (Gottlands dialekt)
o. s. v. Men äfven riksspråket inrymmer inom sig
flera olika uttal, allt efter den s. k. högre eller lägre
stil, som användes. Så t. ex. äro uttalen ladugården,
laggården och laggårn alla tre att anse såsom
tillhörande riksspråket, men det första tillhör en högre,
det sista en lägre stil än den, som i det personliga
umgänget vanligen användes. Af dylika stilarter kan
man urskilja en mängd af olika slag alltifrån det
»finaste» till det »gröfsta» språk. Så snart man icke
har till sin särskilda uppgift för tillfället att just
framställa någon af de lägre stilarterna, bör man i
skrift återgifva den högsta af dem alla, den s. k.
högtidliga eller oratoriska stilen, d. v. s. den som
användes i kyrkligt och annat högtidligt föredrag samt
i (högtidlig) sång. Denna bör — så snart icke fråga
är om särskild stilmålning — väljas bl. a. därför, att
den redan väsentligen ligger till grund för vår
nuvarande skrift, och man sålunda i denna behöfver vid
en reform vidtaga mycket färre ändringar, än om
man valde att lägga en annan stil till grund för
skriften. Man bör alltså t. ex. skrifva ladugården,
jag, mig, sade, mycket, icke laggården, ja, mäj, sa,
mycke, hvilka sednare former böra sparas för att
därmed särskildt karakterisera lägre stilarter; och man
bör skrifva ord, barn, ehuru r sällan höres annat än i
sång, under det att annars r-ljudet sammansmälter med
det följande d- eller n-ljudet till ett s. k. tjockt d
eller n.

Ändtligen må påpekas, att hvarje ord har i någon
mån olika uttal, allt eftersom det för tillfället är af
större eller mindre vikt för det rätta uppfattandet af
meningen. I förra fallet uttalas det — för att kunna
bättre intränga i åhörarens öra, medvetande och minne
— med tonvikt; i sednare fallet däremot icke.
Därför har t. ex. till tonvikt i uttrycket »Hur gick det
till?», men icke i »Han gick till sjöss»; likaså sitt i
»Sitt, kära du!» men icke i »Sitt stilla!» Skulle nu
skriften följa uttalet, så borde man i de förra
exemplen skrifva till och sitt, men i de sednare til och
sit. En sådan stafning vore visserligen »fonetisk»,
men ytterst opraktisk, enär den för gemene man blefve
orimligt svår att felfritt tillämpa. Då nämligen,
såsom vi nyss påpekat, de med tonvikt försedda
formerna vida lättare än de andra fastna i minnet, så
skulle den skrifvande ideligen frestas att skrifva till,
sitt o. d. — ja till och med tro sig uttala dessa
former — i stället för til, sit o. s. v. Vi hafva sålunda
återigen stött på ett fall, då vi måste afvika från
uttalsgrundsatsen, emedan dess tillämpande strider mot
rättskrifningens högsta lag. Man bör alltså i skrift
icke återgifva mer än den ena af de nyssnämda
uttalsformerna, och efter hvad vi ofvan utvecklat, kan
det icke vara tvifvelaktigt, hvilkendera vi böra välja.
Vi böra tydligtvis återge det uttal, som ordet äger,
då det har tonvikt. Men härigenom kommer endast
ett mindre antal ord i hvarje sats att erhålla en fullt
ljudenlig stafning, nämligen de jämförelsevis få, som
hafva tonvikt. Genom en dylik stafning blir
uttalsgrundsatsen visserligen icke fullständigt upphäfd, men
den blir det i högst väsentlig grad. Eller rättare sagdt,
den erhåller en helt annan innebörd, än den förut
ägt. Den bjuder nu icke att skrifva efter uttalet,
sådant detta verkligen är, utan sådant det under en
viss förutsättning skulle vara, nämligen i fall man
uttalade hvarje ord utan allt sammanhang med de
de öfriga i samma mening. Detta är hvad vi kalla
skriftuttalet eller det lexikaliska uttalet, emedan
detta uttal faktiskt användes, då vi utläsa
uppslagsformerna i en ordbok.

Sammanfatta vi nu allt, som i det föregående
framställts rörande stafningens grunder, så finna vi,
att uppgiften för en verkligt praktisk rättskrifning —
i motsats mot å ena sidan en vetenskaplig fonetisk
skrift, å andra sidan en etymologisk, analogisk,
ideografisk eller usuell stafning — blir att tillämpa
följande grundlag:

Skrif med minsta möjliga besvär för dig
själf så, att din läsare med minsta möjliga
besvär rätt uppfattar, hvad du menar.

Bästa medlet att förverkliga detta skriftens
ändamål (att på möjligast enkla och lätta sätt meddela
tankar) består i fråga om vår svenska skrift — sådan
den nu en gång till hela sin anläggning är — i
tillämpande af följande underordnade grundsatser:

1. Följ i allmänhet uttalsgrundsatsen,
praktiskt fattad; d. v. s. återgif med så få tecken, som
nödig tydlighet tillåter, det svenska riksspråkets
högtidliga uttal, sådant detta vore, om man uttalade
hvarje ord ensamt för sig och med särskildt eftertryck,
alltså skriftuttalet.

2. Följ i fråga om ord, för hvilkas stafning
uttalet icke lämnar tillräcklig ledning,
samhörighetsgrundsatsen; d. v. s. stafva dem med afseende på
de tvifvelaktiga ljuden i öfverensstämmelse med de
andra ord i språket, om hvilka de genom sin
bildning närmast påminna.

3. Följ i fråga om ord, för hvilka hvarken
uttalet eller samhörigheten lämna tillräcklig ledning,
det hittills allmänt gängse bruket; i fråga om
egennamn ägarens bruk; i fråga om främmande ord
bruket i det främmande språk, dit de
egentligen höra.

4. Följ i fråga om ord eller uttryck med samma
uttal, men olika betydelse, för hvilkas rätta
uppfattning det är oundgängligen nödvändigt att stafva dem
olika, ordskillnadsgrundsatsen; d. v. s. gif åt
någon bokstaf i det ena ordet eller uttrycket en annan
plats (t. ex. ett längre stycke från nästa bokstaf) eller
en annan form (t. ex. w för v, q för k, z för s, æ
för e, A för a, B för b o. s. v.), än den har i det
andra ordet eller uttrycket.

***

I händelse vi nu få antaga, att vi äro ense om
nyttan och nödvändigheten af att utbyta den gängse
stafningen mot en efter ofvan angifna principer
inrättad, så uppstår den frågan, huru en öfvergång från
den ena till den andra lämpligast bör företagas. Bör
man med ens genomföra alla ändringar, om hvilkas
riktighet man är öfvertygad, eller bör man först
införa några vissa sådana, sedan vissa andra dylika och
efter ännu en tids förlopp ytterligare några o. s. v.?
Svaret härpå ställer sig något olika i fråga om olika
personer och förhållanden. Hvad då först angår dem,
som saken förnämligast gäller, och för hvilkas skull
hela reformen öfver hufvud ifrågasättes och företages,
nämligen dem som ännu icke kunna stafva, vare sig
på ena eller andra sättet, så är tydligt, att det för
dessa nybegynnare i stafkonsten är ojämförligt
bekvämare att få på en gång inhämta den stafning,
som är deras slutmål, än att till en början få lära
sig de äldres stafning för att sedan tillsammans med
dem ha besväret att en, två eller flera gånger ändra
densamma. Och äfven för de personer, som redan
kunna stafva på nu gängse sätt, men såsom lärare
eller öfverhufvud reformvänner vilja medverka till
den goda sakens framgång, är det otvifvelaktigt både
bekvämast och äfven för öfrigt lämpligast att i
korrespondens och författarskap med ens taga ett så stort
steg i reformvänlig riktning, som tillbörlig hänsyn —
något olika i olika fall — till deras läsares
bekvämlighet medger.

Något annorlunda ställer sig saken för flertalet
tidningar och tidskrifter samt vissa andra
publikationer. Skulle dessa med ett slag införa en radikal
»nystafning», så lider det intet tvifvel, att de skulle
förlora en stor del af sina läsare, ja i vissa fall
kanske alla. Detta vore visserligen ett från
läsarens sida ganska omotiveradt steg, ty tvifvelsutan
skulle en sådan redan efter genomgåendet af endast
några få nystafvade tidningsnummer med lika stor
lätthet läsa nystafning som den honom välbekanta
gammalstafningen. Men dels skulle mången icke tro
detta möjligt och därför underlåta att ens göra
försöket; dels skulle mången icke vilja underkasta sig
ens detta lilla besvär, då han ju kunde slippa det
genom att vända sig till en tidning med
gammalstafning. Alltså skulle ett dylikt radikalt tillvägagående
från tidningens sida leda till ekonomisk förlust eller
rent af ruin för densamma utan att i nämnvärd mån
gagna den goda saken; och hvad värre är, det skulle
strida mot alla sunda principer för en god skrift,
ty — sämst af all skrift är den, som icke lyckas
blifva läst. Naturligtvis, ty skriftens högsta ändamål
är ju att öfverföra tankar från den ene till den andre,
och detta kan icke ske, utan att den blir läst. Men
för att bli detta, måste den stundom taga hänsyn till
folks fördomar. I förevarande fall sker detta
lämpligen på så sätt, att man t. ex. årligen (eller
halfårsvis) inför ett antal ändringar, men detta för hvarje
gång blott i så pass stor utsträckning, att skriften
icke för en gammal läsare förefaller afskräckande.
Och om t. ex. hvarje ändring icke göres mera
genomgripande, än att hvar 100:de bokstaf (således
ungefär en på hvarannan rad) af densamma drabbas, så
torde en sådan med säkerhet icke komma att förefalla
alltför stötande. Under förutsättning af årliga
ändringar af samma omfång skulle på så sätt en radikal
nystafning hinna på 10 år genomföras, utan att
läsaren däraf haft nämnvärdt obehag.

Den stundom hörda invändningen, att
nystafningens genomförande skulle göra vår äldre, på gammalt
sätt stafvade literatur onjutbar, har föga att betyda.
Våra store författare från 15-, 16- och 17-hundratalen,
en Olavus Petri, Stiernhielm, Spegel, Dalin m. fl.
använde en ortografi, som i högsta grad afviker från den
nu brukliga. För att bringa O. Petris stafning till
öfverensstämmelse med vår, måste man ändra ungefär hvar
11:te bokstaf, sålunda nästan detsamma som för att
införa den radikalaste af någon nu för tiden föreslagen
nystafning, nämligen hvar 10:de bokstaf. Och dock
har man icke hört, att han eller någon annan af de
nämda författarna är »onjutbar» för den, som ännu
i våra dagar intresserar sig för de af dem
behandlade ämnena — och hafva väl Dante och Cervantes
blifvit onjutbara, därför att italienare och spanjorer
långt efter deras dagar grundligt reformerat sin
ortografi? Lika litet skulle detta kunna blifva fallet med
författare från vårt århundrade, en Tegnér, Geijer,
Runeberg o. s. v. För resten komma de populäraste
arbetena naturligtvis att gång på gång omtryckas i
nystafvade upplagor såsom hittills varit vanligt med
äldre författares skrifter. Thorild, Lidner, Bellman
m. fl. få ju aldrig behålla sin egen ortografi annat
än i upplagor som vilja tillgodose rent filologiska och
lingvistiska syften. Vi behöfva sålunda icke häller
från denna synpunkt draga oss för en genomgripande
omstöpning.

I hvilken ordning böra i så fall förändringarna
vidtagas? Svaret härpå är i sin allmänhet tämligen
själfklart. Eftersom ifrågavarande »afskrifning af
sekelgammal orätt» företages för att befria vår
skolungdom från en odräglig börda, som utan allt gagn
för den själf eller andra trycker densamma; och
eftersom en stafningsreform vid skolundervisningen finge
sitt kraftigaste stöd i en gradvis fortskridande reform
uti de äldres stafning och knappast kan blifva fullt
betryggad annat än i de punkter, i hvilka man å båda
hållen följes åt; så är det tydligt, att
hufvudsynpunkten i fråga om ordningen för småreformernas
genomförande bör vara: den större eller mindre grad
af svårighet, som för undervisningen vållas af det
missförhållande i stafväg, som reformen i fråga afser
att afhjälpa. En undersökning häraf har gifvit vid
handen, att de nuvarande bristerna i vårt återgifvande
af de olika ljudskiftningarna intaga i afseende på de
olägenheter, de vid undervisningen förorsaka, följande
rangordning:

1. Stafningen. af t-ljudet och särskildt skillnaden
mellan dt och t såsom tecken för nämda ljud. De
hittills gällande stafningsreglerna i denna punkt
utgöra den ojämförligt, tyngsta rättstafningsbördan. Trots
sällsyntheten af dt-teckningen vållar dock fordran på
detta orimliga stafsätts användande nära 17 procent
af alla »staffel» (d. v. s. — i de flesta fall — en
förnuftig stafning, som af det rådande bruket stämplas
såsom fel blott därför, att den icke brukas). Också
uppslukar undervisningen i »rätta» bruket af dt mera
tid, än någon annan del af rättstafningsläran tarfvar,
och ändock lämnar den ett ovanligt dåligt resultat, i
det att de flesta aldrig lyckas lära sig att alldeles
felfritt tillämpa de gifna reglerna. Ingen reform bör
därför gå före denna.

2. Stafningen af s-ljudet (med s, c, z o. s. v. o. s. v.)
visar sig vara den därnäst mödosammaste att
inhämta.

3. Stafningen af j-judet. Härvidlag visa sig
skrifningarna hj och lj vara något svårare att inlära
än g och gj. Men å andra sidan förekomma de
sednare mycket oftare, hvarför staffelen i fråga om dem
äro vida vanligare. På grund häraf torde hela
j-ljudsbeteckningen böra reformeras i sammanhang (jfr sid.
123 nedan).

4. Stafningen af sj-ljudet. Härvid vålla sådana
beteckningar som g, ge, j, sch, si, ssi betydligt större
svårighet än sj, sk och stj, men af alldeles samma
skäl som i fråga om j-ljudet bör reformen äfven här
icke splittras.

5. Stafningen af å-ljudet. Den hittills gällande
regeln, att å-ljud i vissa fall skall återges med o, är
visserligen ett af rättstafningens allra värsta plågoris
och framkallar i följd af å-ljudets ovanligt täta
förekomst större antal staffel (öfver 25 procent, således
drygt en fjärdedel af hela antalet) än någon annan
regel. Men då fackmännen ännu icke äro fullt ense
om det lämpligaste sättet att reformera
å-ljudsbeteckningen, så bör denna reform tillgripas betydligt
senare, än som kräfdes i händelse man uteslutande fäste
sig vid nödvändigheten af en reform i och för
undervisningen. Endast i ett fall, i hvilket så godt som alla
sakkunniga äro ense, kan den utan någon olägenhet
med snaraste företagas, nämligen i fråga om (»långt»)
å, som har tonvikten, t. ex. sofva, tjog, honing, hvilka
ord alltså böra skrifvas i öfverensstämmelse med gåfva,
tråg, våning.

6. Stafningen af ä-ljudet. Inhämtandet af
kunskapen om, när ä-ljudet skall betecknas med e, är
nästan lika mödosam som motsvarande färdighet i
fråga om o såsom å-tecken. Och nästan lika talrika
blifva staffelen (nära 23 proc.) i denna punkt. Icke
för ty är en reform härutinnan ingalunda bland dem
som böra i något af de första rummen ifrågakomma;
detta därför att den förnuftiga regeln: »beteckna e-ljud
med e och ä-ljud med ä» icke gagnar mer än
ungefär tre fjärdedelar af dem som tala svenska. Detta
beror på att den återstående fjärdedelen (omkring en
million individer) icke kan skilja på ljuden e och ä
och sålunda i alla fall får såsom en ren minnesläxa
lära sig, hvilka ord som skola hafva e (-tecken och
-ljud), och hvilka som skola hafva ä. Blott i ett
bestämdt fall är reformen af obestridligt gagn för alla,
som tala svenska, nämligen då de ifrågavarande båda
ljuden stå närmast före r. I denna ställning äro
e-och ä-ljuden mera olika hvarandra än vanligt (t. ex.
lera och lära) och sammanblandas därför
ingenstädes och af ingen. På grund häraf bör ä-reformen
närmast inskränkas till detta fall samt till ställningen
före j (t ex. nej, fejd), där nästan aldrig e-ljud
förekommer, utan bokstafven e hittills regelbundet haft
att betyda ä.

7. Stafningen af v-ljudet. Här bereder
skrifningen hv ojämförligt större svårighet än f och fv
och detta i den grad, att, ehuru de sednare
beteckningarna ofantligt mycket oftare förekomma, dock
staffelen i fråga om hv blifva icke obetydligt flera
(5 proc. mot 4 proc.). Därför är ett utbyte af f och
fv mot v en från undervisningens synpunkt
jämförelsevis mindre viktig reform. Men då densamma
redan i nära 200 år varit ifrigt påyrkad och af
mången både i äldre och nyare tider praktiserats, så torde
det vara skäl att vidtaga den samtidigt med utbytet
af hv mot v (jfr vidare sid. 123 nedan).

8. Stafningen af tj-ljudet (med tj, k, kj).

9. Stafningen af ng-ljudet (med ng, g, n).

10. Stafningen af k-ljudet (med k, g, c, ch m. m.).

11. Stafningen af öfriga ljud (a, b, d, e o. s. v.).

Utom de svårigheter, som bero på nu nämda
oriktiga återgifvande af ljudskiftningarna, har
undervisningen nästan lika stora sådana att bekämpa på
grund af de hittills gällande reglerna för tonviktens
beteckning och användningen af stor bokstaf. Men
då i fråga om dessa punkter — af hvilka särskildt
den förra torde utgöra den svenska rättskrifningslärans
allra svårlösaste uppgift — fackmännen ännu hysa
rätt olika meningar om, huru dessa reformer böra
vara beskaffade, så måste desamma i fråga om
tidpunkten för sitt fulla genomförande få en senare plats
sig anvisad, än som af sakens egen vikt rätteligen
kräfves.

Näst hänsynen till undervisningens kraf bör i
fråga om de särskilda reformernas ordningsföljd komma
i betraktande det större eller mindre obehag, de vålla
äldre läsare. Det är tydligt, att detta är större, i
samma mån som de ord, hvilka af ändringen drabbas,
äro vanliga, d. v. s. ofta möta läsaren. En reform,
som leder till ändring af sådana stafningar som och,
den, men, om, som, af o. d., är därför vida mera
stötande än en, som ändrar stafningen af t. ex. skjorta,
stjert, bundt, kalladt, cigarr, psalm, ljuga, gjuta.
Reformer af förra slaget torde därför icke böra i
tidningar o. d. bjudas allmänheten förr, än genom flera
andra, mindre iögonenfallande ändringar udden brutits
af fördomarna och förhärdelsen i fråga om
rättstafningsreformen. Nu förhåller det sig också så
lyckligt, att just de ändringar, som skulle mest lätta
stafningsundervisningen, på samma gång äro de, som
minst äro ägnade att ådraga sig en dylik mindre
smickrande uppmärksamhet från den fördomsfulles
eller för sina vanor kelandes sida. Detta beror
naturligtvis på det till sin anledning själfklara faktum,
att det är svårare att lära stafningen af ett sällsynt
ord än af ett vanligt, hvilket sednare man ofta ser
och därför lättare minnes.

Under det att en fullt radikal nystafning skulle,
som nämdt är, leda till ändring af ungefär hvar 10:de
bokstaf i gammalstafningen, så är däremot
förhållandet det, att en reform af endast de tre värsta lytena:
t-, s- och j-ljudens nuvarande stafning, skulle kräfva
förändring af endast ungefär hvar 142:e bokstaf. Och
dock skulle redan genom en dylik mindre reform nära
30 proc., således inemot en tredjedel, af alla
»staffel» försvinna hos våra skolbarn och vår »underklass».
Skrede man äfven till reformerande af sj-ljudets
stafning samt å- och ä-ljudens i den utsträckning vi
ofvan angifvit, så behöfde man ändock icke ändra mer
än hvar 84 bokstaf. Och denna nya reform
bortskaffade dock ytterligare minst 10 proc. af alla
»staffel, så att sålunda inemot hälften af alla de
nuvarande vore försvunna. En reform af v-ljudets
teckning skulle nog vara ganska stötande, emedan så
många mycket vanliga ord (t. ex. af, hafva, gifva,
hvar, hvilken) komme att drabbas af densamma; men
så befriades vi också genom den ensam från nya 9
proc. staffel.

Den tredje och sista synpunkt, vi hafva att taga
hänsyn till, är den skrifvandes bekvämlighet.
Emellertid leder icke häller denna till någon annan
ordning i fråga om reformernas inträdande, än den vi
ofvan uppställt, om blott vi noga beakta, att hvarje
reform bör genomföras med ledning af en lättfattlig
och undantagslös regel, t. ex. »j-ljudet tecknas alltid
med j» eller »ä-ljudet tecknas alltid med ä före r
och j». Stadgar man däremot ändring af stafningen
i ett visst antal ord, som icke sammanhållas af någon
klar och lätt regel, och som därför måste särskildt
uppräknas och som en läxa inläras; eller ändrar man
enligt en regel, som man belamrat med undantag,
hvilka på samma sätt måste läxvis innötas; så fäster
man vid reformen en black så tung, att åtminstone
ingen, som redan tillägnat sig en viss användbar
stafning, vill frivilligt bära den. Man afskräcker på så
sätt de äldre reformvänner, som annars gärna skulle
vara hågade att skänka dén goda saken ett väl
behöfligt understöd; för att icke tala om, att man ej
häller på nämnvärdt sätt lindrar lärjungens och
lärarens möda. Hellre sålunda ingen reform än en
dylik ändamålsvidrig.






Ett nytt uppslag i fråga om den
nordiska mytologien.

Mer än ett decennium har nu hunnit förflyta,
sedan professor Sophus Bugge på offentliga
föreläsningar i Upsala 1880 först framställde den åsikt,
som han sedan i sina »Studier over de nordiske Gude-
og Heltesagns Oprindelse» 1881—89 utförligare
motiverat, nämligen att den nordiska eller rättare sagdt
den norsk-isländska mytologienAtt den svenska mytologien, om hvilken man öfverhufvud
känner ganska litet, högst väsentligt skilde sig från t. ex.
Eddornas, är mycket sannolikt, för att icke säga säkert (jfr sid. 20 ofvan)., sådan vi känna den
från Eddorna och andra isländsk-norska skrifter, i
hög grad rönt inflytande från den äldre medeltidens
kristna legender och dess ur den klassiska mytologien
uppvuxna sagor.

Tanken, att kristendomen på ett eller annat sätt
påverkat den »nordiska» mytologien, var icke ny.
Alltifrån början af 1700-talet intill våra dagar har den
mer eller mindre löst framkastats af än en, än en
annan vetenskapsman. Det nya hos Bugge var —
frånsedt den kolossala lärdom och grundlighet, med
hvilken han framställde sin åsikt och skälen för
densamma — dels den ofantliga utsträckning, i hvilken
han antog det kristna inflytandet hafva gjort sig
gällande; dels hans teori om ännu ett annat, klassiskt
inflytande; äntligen det sätt, hvarpå han tänkte sig
denna främmande påverkan hafva egt rum. Enligt
Bugge skola nämligen hedniska och halfhedniska
nordbor under vikingatiden hafva på de britiska öarna
hört kristna berätta de legender och sagor, hvaraf
reminiscenser sedan inflöto i och sammansmälte med
det hedniska hemlandets gamla gudatro.

Denna icke blott nya, utan äfven i hög grad
djärfva teori, åstadkom också en formlig uppståndelse
såväl i den vetenskapliga världen som hos en större
allmänhet, detta visserligen — åtminstone på somliga
håll — till stor del på grund af groft missförstånd
rörande den nya åsiktens verkliga innebörd i
kulturhistoriskt och »nationellt» afseende. Man insåg icke,
det Bugges teori, rätt fattad, tillskref de gamla
nordborna en i sanning storartad poetisk och konstnärlig
begåfning, som förmådde sammansmälta allehanda
främmande sagostumpar med inhemsk
världsåskådning till ett harmoniskt helt, tolkadt i odödliga
poetiska mästerverk. I stället äflades man att betrakta
Bugge som en, den där gjort sig skyldig till ett
pietetslöst attentat mot förfädrens ära, hvilken man
besynnerligt nog ansåg vara större, i händelse de från
uråldrig »indoeuropeisk» tid ärft, hvad Bugge påstod
dem hafva förvärft. För att värna detta arf hafva
under det gångna decenniet en mängd mer eller
mindre välrustade motståndare till Bugge uppträdt och
delvis ganska hårdt ansatt honom, om också icke alla
så lågat af »helig ifver» som den framstående
Berlinprofessorn Karl Müllenhoff, hvilken genom sin lärdom
och skärpa, ja hätskhet, intager så att säga
hedersplatsen bland dem alla. Å andra sidan har icke
anslutning saknats, i synnerhet på sista tiden, sedan det
nya icke längre är så nytt. Vi erinra här blott i
förbigående om bl. a. det af Schullerus i en intressant
artikel i Paul-Braunes »Beiträge» (XII, 221 ff.) gjorda
försöket att uppvisa Valhallstrons oursprunglighet.

Huru har nu denna strid lyktats? Har Bugge
segrat? Eller har han, såsom man stundom, i
synnerhet i den dagliga pressen, får höra tvärsäkert
påstås, blifvit »ovederläggligen» vederlagd? Eller
uppstå möjligen de slagna kämparna, om också icke hvarje
morgon, så dock hvarje år till nytt lif och ny kamp?
Hotar det redan betydligt mer än sjuåriga kriget att
öfvergå till ett trettioårigt? Från den i hithörande
literatur bevandrade fackmannen, hvilket läger han än må
tillhöra, kan svaret icke lyda mer än på ett sätt:
stridsfrågan är ännu långt ifrån löst. Bugges teori är för
närvarande lifskraftigare, än då den först framställdes.
Om den kommer att afgå med segern, därom kunna
meningarna vara delade, allt efter hvars och ens egen
ståndpunkt i frågan. I alla händelser torde den
knappast komma att godkännas, icke blott icke i alla
detaljer — något som Bugge själf varit den förste att
erkänna — utan väl ej heller i fullt samma form, hvari
den ursprungligen framställts.

Så långt enighet. Skulle nu författaren af dessa
rader vedervåga en profetia utan alla andra anspråk på
ofelbarhet än dem, som öfverhufvud kunna förekomma
hos en nutida profet, så skulle han vilja på följande
sätt antecipera framtidens dom: Det främmande
inflytandet på Eddamytologien är mycket stort, kanske
till och med större, än ens Bugge själf tänkt sig.
Däremot torde det endast delvis hafva nått Norden på
den väg och det sätt Bugge antagit. Hvilka vägarna
och sätten voro, därom må den literatur meddela
upplysning, som förskrifver sig från framtidens
»Buggianer». Emellertid hafva redan lämnats några högst
intressanta bidrag till denna frågas diskussion, om
också icke slutliga lösning. Vi täuka härvid
särskildt på de båda tyska vetenskapsmännen Golthers
och Meyers arbeten.

Bland alla hufvudbeståndsdelarna af Bugges teori
var det väl ingen, som till att börja med uppväckte
så många ocb välgrundade tvifvelsmål — äfven hos
teoriens anhängare — som den om klassiskt
inflytande på Eddadikten. Dessa betänkligheter ökades i
hög grad, sedan Viktor Rydberg (i »Nordisk tidskrift»
1881) på ett slående sätt uppvisat, att några grekiska
skrifter (»Sibyllinerna»), af hvilkas framställning
Bugges landsman prof. Bang velat finna spår i Eddan
(Voluspá), icke under vikingatiden kunnat vara
bekanta på de Brittiska öarna. Icke desto mindre torde
det blifva denna del af teorien, som tidigast lyckas
förvärfva sig allmänt erkännande. Det tarfvas då
emellertid, att en annan väg uppvisas, på hvilken det
klassiska inflytandet kan hafva nått Norden, och väl
äfven uppvisandet af några mera slående fall, än dem
Bugge antagit, af sådan öfverensstämmelse mellan
nordisk och klassisk mytologi, att den icke kan rimligen
förklaras på annat sätt än genom antagande af lån i
den förra från den senare. I båda dessa afseenden
har den unge München-docenten W. Golther inlagt
stor förtjänst genom flera afhandlingar under åren
1888 och 1889, af hvilka de viktigaste äro de båda,
som varit föremål för redogörelse i »Nordisk tidskrift»
för 1889, s. 291 ff. Golther visar öfvertygande,
hurusom den i Eddan behandlade sagan om Volund eller
Völund ovillkorligen måste vara en ombildning och
sammansmältning af de bekanta klassiska sagorna om
flygkonstnären Dædalus och smeden VulcanusJfr numera ock H. Schück »Volundsagan» i Arkiv för
nordisk filologi IX, 1893., och
att denna, liksom den ursprungligen franska
(frankiska) sagan om Sigurd Fafnesbane (Sigfrid), troligen
lånats till norden från Syd-Frankrike öfver Normandie
och Nordsjökusten genom »Normannerna». Om
sistnämda resultat är ägnadt att öfverraska äfven en
Bugges anhängare, så är detta i ännu högre grad
förhållandet med dem, till hvilka professor E. H. MeyerFörfattare af flera digra mytologiska verk (bl. a.
Germanische Mythologie, 1891) och för svenska läsare särskildt bekant
genom sin kritik af V. Rydbergs »Undersökningar i germanisk
mytologi», I (i Anzeiger für deutsches Alterthum, 1888).
i Freiburg (Baden) anser sig hafva kommit i sin skrift
»Völuspa. Eine Untersuchung», Berlin 1889, för hvars
innehåll vi här vilja något närmare redogöra.

***

Den »Müllenhoffska skolan» har efter mästarens
för ett par år sedan timade död drabbats af svåra
förluster. En af dess genom lärdom och begåfning
allra mest framstående medlemmar, prof. R. Heinzel
i Wien, har nyligen i fråga om kritisk metod
offentligen tillkännagifvit sitt affall från skolans grundsatser.
Nu kommer en annan af Müllenhoffs grundlärdaste
lärjungar, nämligen prof. Meyer, och förfäktar i ett
digert arbete, hvad han själf kallar »völlig
entgegengesetzte» resultat mot dem, för hvilka hans lärare
lefvat och — man kan väl säga — dött (Müllenhoffs
polemik mot Bugge var det sista han utgaf). Att detta
kommer att väcka — en icke oblandadt behaglig —
uppmärksamhet, är tydligt, och att döma af skolans
föregåenden torde förf. vara väl sangvinisk, då han i
sitt ädelt skrifna förord säger sig hoppas, att hans
fullkomligt opolemiska ton skall finna ett eko i hans
recensenters. Ogillandet torde icke väsentligen komma
att minskas af den omständigheten, att prof. Meyer
är en man, som fyllt sina 60 år, och hvars »affall»
sålunda icke kan, trots åsikternas onekligen
ungdomliga djärfhet, skrifvas på räkningen af ungdomens
obetänksamhet.

Meyers bok är mycket svår att referera, detta på
grund af dess storlek, dess rika innehåll och, icke
minst, dess uppställning. Den utgör en fortlöpande,
mycket speciell kommentar till Voluspá, strof för strof,
med här och där inströdda exkurser rörande andra
Eddadikter och Eireksmál. Under gången af sin
framställning lyckas förf., tack vare en häpnadsväckande
beläsenhet i medeltidens teologiska och quasi-teologiska
literatur, uppvisa, att de nämda dikterna ofta ända
in i de minsta detaljer och bokstafliga uttryck
öfverensstämma med kristna skrifter från kontinenten,
delvis af så sent datum som omkring år 1100. De
skrifter, som erbjuda de talrikaste och mest slående
likhetspunkterna, äro: af Gamla Testamentets böcker
Genesis, Hesekiel, Jesaja och Höga visan; af Nya
Testamentets Evangelierna och Apokalypsen; bland
apokryfer Henoks bok och, i fråga om Eireksmál,
Nikodemi Evangelium; bland kyrkofäderna Ambrosius och
Hieronymus; bland yngre författare Gregorius den store
och Isidorus. Men framför alla och i fråga om
Voluspá liksom behärskande det hela står den bekante
lärde teologen Honorius från Augustodunum (det
nuvarande Autun), författare af Elucidarius m. fl. under
medeltiden allmänt, äfven här i Norden, spridda
uppbyggelse- och läroböcker. Bland Honorii arbeten är
det i synnerhet hans »Utläggning af Höga visan» och
hans »Kyrkospegel», skrifna mellan 1100 och 1125,
som här komma i betraktande.

Huru skola de nu förklaras, dessa märkliga och
oemotsägliga likheter, som — huru förf:s åsikter för
öfrigt än må komma att slutligen bedömas — dock
stå som ett faktum, det där kräfver sin förklaring?
Innan vi öfvergå till att redogöra för det sätt, hvarpå
förf. söker besvara denna fråga, må vi ur den blott
allt för rika massan af exempel framdraga några af
de likhetspunkter, som skola förklaras.

Den isländska guda-trilogien Óðenn, Vile »vilja»
och Vé »den helige» erinrar tydligt om
medeltidsteologiens Fadren, Voluntas Dei »Guds vilja», ett
ofta förekommande namn på Sonen, och den Helige
Ande. Enligt Snorres Edda skapa de nämda tre
gudarna de första människorna, mannen Askr (jfr Adam)
och kvinnan Embla (jfr Eva), liksom man under
medeltiden antog, att alla tre gudomspersonerna
medverkat vid motsvarande skapelse, något som man slöt
sig till af uttrycket »låtom oss göra» (faciamus) i
Genesis. Också finnes på en lateransk sarkofag till
och med en bildlig framställning af, hurusom alla tre
gudomspersonerna samverka vid Adams och Evas
skapelse. Enligt Genesis gaf Fadren »lifsfläkten»
(spiraculum vitæ) och »en lefvande anda» (animam
viventem), liksom Oden gaf »andedräkt», »anda» (ond) och,
enligt Snorres Edda, »lif». Enligt Honorius’ och
andra medeltidsteologers ofvannämda utbildning af
skapelsehistorien gaf Sonen »förstånd» (intellectus),
liksom Vile ger »förstånd» (óðr) eller enligt Snorre »vett».
Den Helige Ande gaf »värme» (calorem), »färdigheter»
(artificia) och »alla slags tungomål» (genera
linguarum), såsom Vé gifver »värme» (lá), »godt utseende»
(lito góða) och »åthäfvorna» samt »rösten» (læte),
enligt Snorres närmare utläggning: »utseende, språk,
hörsel och syn». Asarna kallas aldrig »kärleksrika»
(ástger) mer än i detta sammanhang, liksom Guds
kärlek ansågs särskildt hafva uppenbarat sig genom
skapelsen.

Namnen Vile och Vé, hvilkas abstrakta betydelse
hänvisar på en jämförelsevis sen uppkomst, förekomma
i Snorres framställning af skapelsehistorien. Den äldre
källan, dikten Voluspá, har på motsvarande ställe
Hœner och Lóðorr »hetta», motsvarande Henok och
Elias, som i vissa medeltidsskrifter äfven få uppträda
som demiurger, medhjälpare vid skapelsen. Elias har
här kommit att öfvertaga den Helige Andes
funktioner på grund af sin eldvagn (med hvilken han åker
till himlen), sin »eldnatur» m. fl. likheter (jfr t. ex.
»spiritus Eliæ», Lukas 1:17), liksom han i den
slaviska folktron utträngt den gamle åskguden. Henok har
blifvit en Guds handtlangare genom missförstånd af
uttrycken i Genesis och Syraks bok, att han »vandrade
i sällskap med Gud» och blef »förflyttad till
paradiset» (där människornas skapelse ägde rum). Höner
är »den räddaste bland Asar», liksom Henok under
sina promenader med Gud och änglarna dånar,
skriker och faller till marken (enligt Henoks bok).
Höner är liksom Henok den högste gudens följeslagare.
Han och Lóðorr dö aldrig utan öfverlefva Ragnarök,
liksom Henok och Elias lefvande upptagas till himlen.
Höner har i den nya världen rollen att medelst
lottkastning utdela platser (»Thá kná Hœner hlautvið kiósa»)
åt sönerna af »tvänne bröder» (tueggia brœðra), ett
uttryck, som i denna myt icke får någon förklaring,
men som belyses af Henoks roll såsom platsutdelare
i himlen åt sönerna af Israel och Juda, under det att
de kristna få sig sin lott (»sors») anvisad af änglar.
Höner spelar en slät roll såsom gisslan, sänd från
Asarna till Vanerna, liksom Henok förgäfves medlar
mellan ärkeänglarna och de affälliga änglarna i deras
strid mot de förra (jfr Vanernas mot Asarna).

Detta krig är enligt Honorius »det första
medborgerliga krig», Eddans »första folkkrig i världen».
Det är sammanbundet med och delvis föranledt af
den syndiga själens affall ifrån sin brudgum Kristus,
hvilket på medeltidens lättvindiga sätt identifieras med
Evas utstötande ur paradiset, som skall hafva skett
medelst spjutstingande. Härom erinrar slående
Voluspás uppgift, att det nämda folkkriget uppkom »då
de stötte Gollveig med spjut» (es G. geirom studdo).
För att förstå namnet Gollveig måste man beakta, att
Eva för medeltidens tro ofta tedde sig som en
inkarnation af mänsklighetens alla syndiga tendenser.
Kyrkofadern Ambrosius går så långt, att han jämför henne
med den babyloniska skökan och citerar i anledning
häraf dels Apokalypsens uttryck om denna: »med en
guldpokal i sin hand», dels Jeremias’ »guldpokalen
Babylon», hvilket är Eddans Gollveig, som enligt
Meyers — dock förmodligen oriktiga — mening rentaf
betyder »guldpokal».

Men de medeltida författarnas fantasi och
kombinationsförmåga, som nästan icke kände några
gränser, stannade ej härvid. Den i Genesis 10:8 omnämde
»väldige jägaren» Nimrod, hvars »rikes begynnelse var
Babel» göres af kyrkofadern Ambrosius till en gigant,
som i likhet med de klassiska titanerna vill storma
himlen. Isidorus gör honom till en inkarnation af
djäfvulen, upprorisk mot Gud och chef för tornbyggarna i
Babel, hvilka nu förvandlats till jättar. Ändtligen låter
Honorius honom hafva tagit den fallna själen, Kristi
brud, till fånga i »babylonisk fångenskap», tills han
af Kristus störtas i svafvelsjön. Jämför härmed
Voluspás berättelse, om »Óðs mö lämnad åt jättens släkt»
och Snorres om jättebyggmästaren, som med sitt
byggande vill förvärfva Fröja och skrämmer Asarna, men
af Tor störtas till Hel. »Den fångna själen» (captiva
anirna) gråter efter Kristus, liksom Fröja efter sin
make Óðr, hvars namn pekar hän på Vile såsom
utdelare af óðr vid skapelsen. Anima liksom Fröja
irrar omkring, sökande sin make, och erhåller af
honom en härlig gyllene »prydnad», hvilket lifligt
erinrar om, att Fröja af Óðr fått döttrarna Hnoss
»klenod» och Gersime »dyrbarhet», namn af sådan
beskaffenhet, att de icke kunna vara urgamla.

Bland de fallna och upproriska änglarna intar
enligt Henoks bok Azazel ett framstående rum och
erinrar på ett högst öfverraskande sätt om Loke
enligt Eddamytologien. Han föder liksom Loke tre slags
odjur: Giganter, Nephelim och Eliud. Jämför härmed
det såsom nordiskt ord betraktadt högst underligt
klingande namn, Eliuðner, som bäres af den sal, där
Lokes dotter Hel residerar. Azazel och Loke förråda
båda himlens hemligheter, äro stora kvinnoförförare,
beblanda sig med jordiska kvinnor och utlära allt ondt
på jorden, hvilket slutligen framkallar syndafloden
(jfr Eddans framställning i Hyndlolióð, v. 41 och 42).
Azazel uppträder som häst, Loke som märr, födande
Odenshästen Sleipner. Den förre parar sig med en
ko, den senare beskylles i Lokasenna för att en tid
hafva varit »en mjölkande ko».Stället torde dock möjligen kunna öfversättas: »en som
mjölkar kor». Azazel har
ohöfviska åthäfvor, hvilka påminna om Lokes bekanta
uppträdande som clown inför Skaðe. Och ännu blott ett
drag! Azazel straffas med att läggas på spetsiga
stenar i Dudael »Guds kittel», Loke får samma straff
»i kittellunden» (und hvera lunde). Likheten
sträcker sig äfven till barnen. De upproriska änglarnas
barn hetsas mot och sönderslita hvarandra, ett öde
som ju äfven kom Lokes ena son (Nare) till del
genom brodern (Vale).

Lokes mest beryktade afkomma, Midgårdsormen
och Fenris-ulfven erinra ända in i många detaljer om
odjuren Leviatan och Behemot, sådana dessa skildras
i Henoks bok och i Jobs, något som vi här
emellertid till utrymmes vinnande förbigå under hänvisning
till förf:s intressanta framställning. Att detta
förhållande var välbekant för de gamle islänningarna själfva,
framgår af det bekanta stället i den äldsta isländska
homilieboken, där afskrifvaren öfver ordet Leviatan
skrifvit Midgårdsormen.

Urjätten Ymer är en motbild till medeltidens
Chaos, som uppfattades som person, sedan man
missförstått Genesis’ uttryck »afgrundens anlete» (facies
abyssi) och Jobs skildring af den talande afgrunden,
hvilken måtte hafva varit vådlig att skåda, enär Karl
den store år 790 förbjöd att måla bl. a. »afgrundens
figur». Enligt Vilhelm de Conchis är Chaos bildadt
genom sammanblandning af elementerna värme och
köld, liksom Ymer uppstått genom förening af
isströmmar och eldgnistor. De mytologiska källornas
sinsemellan stridiga uppgifter om chaossvalget
Ginnungagap »där Ymer höll till» (thar’s Y. bygðe) och »där
intet fanns» (thar’s ekke vas), paralleliserar förf. slående
med de två motsatta medeltidsuppfattningarna af det
»chaos», hvaraf Gud skapade världen, nämligen dels
såsom en urmateria (jfr Ymer), dels — mera
ortodoxt — såsom det rena intet (jfr »ekke»).

Ännu större äro de likheter, den förste jätten
visar med den mera minutiöst utarbetade bilden af den
första människan, Adam. Enligt Isidor m. fl.
författare är denne en mikrokosmos, en värld i smått,
»sammansatt af alla världens beståndsdelar», och Honorius
i sin Elucidarius utför denna tanke i detalj. Köttet
är af jord, blodet af vatten, benen af sten, håret af
gräs o. s. v., samt enligt Honorii Sacramentarium —
tankarna af moln! Vi behöfva ej påpeka, huru in i
detalj allt detta, dock i omvänd ordning, gäller om
makrokosmen Ymer, hvars hjärna blef till moln, kött
till jord o. s. v. Liksom Eva kom till under Adams
sömn och, såsom ännu traditionen i Holland vet att
förmäla, skapades ur hans vänstra sida, så växte,
när Ymer sof, under hans vänstra arm man och
kvinna. Dessutom skaffade sig Ymer en son med
sex hufvuden, hvilken icke torde vara alldeles
främmande för de sex hufvudsynder, Adam enligt
Elucidarius lär hafva begått.

Redan genom sitt namn HeimdallrUrsprungligare är väl samma gudomlighets andra namn
Heimdalr »världsbågen» (jfr sid. 29 ofvan). »öfver
världen lysande» erinrar regnbågens gud om Kristus,
»världens ljus». Men detta kan vara tillfälligt.
Betänkligare är, att han ensam bland gudarna kallas »enfödd»
(einn borenn) »i tidens begynnelse» (i árdaga), liksom
Kristus ständigt får heta »enfödd» (unigenitus),
»förstfödd» (primogenitus), »född före människoåldrarna»
(ante sæcula genitus). Liksom Kristus af jungfru
Maria, är han född af nio jungfrur, en för hedniska
nordbor säkerligen mycket ovanlig tanke. Han är
vidare »spjutberömd» (naddgofogr), något som ej
förklaras ur Heimdalsmyten, hvilken låter honom hafva
ett svärd till vapen. Men ljus sprides häröfver af
legenderna om Kristus, som under medeltiden nästan i
högre grad väckte intresse och medlidande i följd af
det spjutstyng, har erhöll af krigsknekten Longinus,
än för själfva korsfästningen. Heimdal kallas »den
stor-rikaste» (stórauðgaste), liksom Kristus ofta prisas
för sin rikedom och makt. Ett Eddaställe, som man
ansett syfta på Tor, men som af förf. visas
nödvändigt böra föras till Heimdal: »med heliga
släktskapsband förbunden med alla folk» (sif sifiaðan siótom
gorvollom), återger så väl, som gärna är möjligt,
tanken om Kristus, allas vår broder, och Gud, vår fader.
Också kallas människosläktet i Voluspás första strof
»Heimdalls söner», och till yttermera visso »helgar
kinder», hvilket icke betyder, såsom det vanligen
öfversättes, »heliga», utan efter gammalt språkbruk
»fridlysta» — man vore frestad säga: återlösta — »släkten».

Heimdal har sin näring och styrka från tre
elementer, tre emedan regnbågens färger gällde för att vara
trenne: grönt, blått och rödt, motsvarande den gröna
jorden, det blåa vattnet och det röda blodet. Likaså
har Kristus enligt medeltidens mystiska uppfattning
dessa trenne elementer att tacka för sin förmåga att
fylla sin stora mission; nämligen dels sin jordiska
lekamen, dels badet i Jordans vatten, dels ändtligen
det försonande blod, han utgöt på korset. Hvarifrån
hämtar nu Heimdal sin styrka (»er aukenn»)? Från
»jordens kraft», »svalt kylig sjö» och »offergaltensMeyer öfversätter »sonens», en tydning som visserligen
är språkligt möjlig, men från andra synpunkter föga sannolik.
blod».

Men regnbågen är icke blott Heimdals attribut,
utan ofta under medeltiden Kristi, både i skrift och
bild, t. ex. Kristus omgifven af en regnbåge. Denna
sednare omständighet kan antingen bero på eller i viss
mån vara en bidragande orsak till, att regnbågens
gamle herre, Noak, människosläktets räddare från
syndafloden (liksom Kristus från syndernas flod), så ofta
uppfattas såsom en prototyp, förebild, till Kristus.
Om Noak vet nu Honorius att förtälja, att han är
grundläggaren af de tre stånden, tre såsom regnbågens
färger. Dessa stånd äro: »trälar», genom sonen Cham,
»frie», genom Sem, och »krigare», genom Jafet. Det
är bekant, att detsamma, till alla detaljer, berättas om
Heimdal i Eddadikten Rigsthula, som kanske i sin
helhet är tillkommen för att söka förklara det ofvannämda
Voluspáuttrycket »Heimdalls söner» om människorna.

Dock, afbrytom dessa paralleller, som med förf:s
ledning kunde fortsättas i det oändliga. Vi nöja oss
med att i korthet omnämna ett och annat, såsom att
den af Bugge i sista häftet af hans »Studier» gjorda
sammanställningen af Oden i galgen med Kristus på
korset här stödes med nya skäl, i det att förf.
jämför Eddans »ser en flod strömma från Valfaders pant»
(á sér ausask af veðe Valfoðor) med blodets
strömmande från den korsfäste, »återlösningens pant»
(pignus) eller »gisslan» (obses). Skildringen af Ragnarök,
världens undergång, erinrar om Uppenbarelsebokens
skildring af samma tilldragelse, och de fem vidundren
Hrymr, Loke, Ulfven, Ormen och eldguden Surt
motsvara de fem vid världens sista strid uppträdande
hufvuddemonerna »Döden», »Helvetet», »Vilddjuret»,
»gamle Ormen» eller »stora Draken» och Antikrist,
som kallar eld från himlen. De ondas hemvist,
Nástrond, skildras i detalj såsom helvetet i vissa kristna
medeltidsskrifter, och de godas boning Gimlé liknar
det Nya Jerusalem, hvilket redan Schullerus påpekat.
Ändtligen förefaller den omkring 960 författade dikten
Eireksmál, som skildrar Erik Blodyxas mottagande i
Valhall, vara en ren stilistisk imitation af det ställe
i Nikodemi evangelium, där helvetets innevånare
bereda sig att mottaga Kristus vid dennes nedstigande dit.

***

Huru vill nu förf. förklara dessa likheter? Helt
enkelt — men icke därför mindre förbluffande — så,
att de dikter, där de påpekade öfverensstämmelserna
uppträda, äro på literär väg påverkade, ja stundom
rena efterbildningar af kristna skrifter från
kontinenten. Så t. ex. skall Voluspá vara ett slags mytologisk
roman, skrifven förnämligast med ledning af Honorii
arbeten, som delvis äro religiösa romaner. I en
synnerligen intressant historik redogör förf. för dessa och
andra dylika modeller för Voluspá liksom för hela
denna diktarts uppkomst och utveckling till Honorii
tid. Att en sådan sammansmältning af hednisk form
och kristen åskådning som den i Voluspá
föreliggande icke var något för denna tid ovanligt, framgår
dels i viss mån af de talrika exemplen på skrifter
från kontinenten, i hvilka änglarna, Kristus och hans
brud m. fl. kristna typer på det mest ogenerade sätt
röra sig midt ibland Apollo, Neptunus, Æolus, Muser
och Sirener, eller Gud fader, Jupiter och Parcerna
samverka vid skapelsen. Dels visas detta ännu
tydligare i själfva Norden af sådana dikter, som, ehuru
bevisligen skrifna af kristna skalder öfver kristna
konungar, dock hafva fullkomligt hednisk form. Så t. ex.
låter Øyvindr Skaldaspiller i dikten Hákonarmál sin
hjälte, Norges första kristna konung, inträda i
Valhall, hälsad af de gamla gudarna på gammalt godt
einherie-sätt. Och Eilífr Guðrúnarson skrifver dels en
Torsdrapa, dels en Kristusdrapa (där Kristus får sitta
»i söder vid Urdarbrunnen», d. v. s. Jordan).

Att ett visst drag, lånadt från den kristna
legenden, öfverföres på en viss bestämd nordisk
gudomlighet, beror enligt förf. på vissa likheter, som redan
förut funnos mellan de jämförda typerna. Så t. ex.
är regnbågen en föreningslänk mellan Heimdalr,
Kristus (här kanske äfven namnet, se sid. 136 ofvan) och
Noak; o. s. v.

Men är Voluspá en imitation efter Honorius, så
kan den icke vara författad förr än omkring 1125.
Häremot talar visserligen allt hvad hittills i denna
fråga varit trodt och gissadt, men knappast något
fullt bevisadt faktum. Språk och metrik tyckas icke
lägga några oöfverstigliga hinder i vägen för
antagandet. Att Honorii och andra källskrifter vid denna tid
varit kända och spridda här i norden, uppvisar förf.
såsom högst sannolikt, och redan på 1100-talet
öfversattes till och med Honorii Elucidarius till isländska.
Härtill kommer, att man af en 1604 upprättad
handskriftsförteckning vet, det många af de arbeten, som
här komma i fråga, sedan gammalt, troligen sedan
klostrets grundläggning, tillhört Skálholts bibliotek på
Island.

Å andra sidan kan Voluspá icke vara yngre än
omkring 1150, enär redan då af Einar Skúlason
citeras det i dess strof 25 förekommande uttrycket »Óðs
mö» (se sid. 133 ofvan).

Den bör sålunda, menar Meyer, vara skrifven
mellan 1125 och 1150.

Den måste i så fall ha till författare en lärd prest
och härstamma från någon af de då blomstrande
skolorna på Island. Nu förestods vid denna tid den
ryktbara skolan i Odde af Sämund den lärde († 1133).
Denne var, såsom äfven hans tillnamn anger, en mäkta
lärd man, hvilken länge vistats på kontinenten för att
studera; så länge, att han på Island en tid ansågs
vara omkommen. Han är känd såsom författare,
ehuru det är mycket ovisst, om något af honom
bevarats åt eftervärldenSärskildt är det — hvilket Meyer icke beaktat — föga
sannolikt, att Sämund skrifvit något på isländska. Åtminstone
tyckas de, sannolikt nu förlorade, arbeten af honom, om hvilka
man äger någon kännedom, samtliga hafva varit affattade på
latin., och hans författarhåg låg åt
det mystiska och religiöst spekulativa hållet.
Möjligen är därför Sämund författare till Voluspá.
Därför talar kanske i sin mån, att Snorre Sturlasson
uppfostrades hos Sämunds sonson Jon Loptsson och då
möjligen förvärfvat sig den kännedom, han
ådagalägger rörande Voluspá, som annars tyckes hafva varit
föga känd i forntiden och väl alls icke före 1150.
Den har sedan blifvit utvidgad — icke till sin
fördel —, möjligen af Einar Skúlason, som kanske ock
författat Rigsthuia.

Så Meyer, hvars uppfattning nog i mycket,
särskildt väl beträffande diktens ålder, författare och
förhållande till sina källor, kommer att af den framtida
forskningen underkännas eller modifieras. Å andra
sidan kan den förtjänst han inlagt genom det
detaljerade uppvisandet af det mäktiga kristna inflytande
— hur nu än detta må vara att förklara — för
hvilket Voluspá varit utsatt, icke högt nog uppskattas
och kommer att länge verka befruktande på den
vetenskapliga forskningen.

Förf:s — åtminstone delvis riktiga — resultat
blir alltså emellertid rörande Voluspá (och några
andra Eddadikter): Den är nästan värdelös såsom källa
för nordisk mytologi, men utgör de första mäktiga
spåren af ett utländskt rent literärt inflytande på
nordens literatur. Men, slutar förf., »Völuspa, die in
Wirklichkeit die Summa christlicher Theologie enthält,
gilt bis heute für die Summa der
heidnisch-germanischen».






Om språkriktighet.Finnes äfven i tysk bearbetning af A. Johannson uti
Indogermanische Forschungen I (1891).


Vår tids i ögonen fallande brist på intresse för
allmänna spekulativa teorier och den bland de
nutida vetenskapsmännen rådande förkärleken för
detaljforskning med undanskjutande af vetenskapernas
principfrågor torde väl vara hufvudorsakerna till, att
spörsmålet om språkriktighet numera tyckes ådraga
sig föga uppmärksamhet, åtminstone i literaturen föga
diskuteras. Och dock är det icke länge sedan i vårt
land hithörande frågor voro föremål för ett mycket
allmänt och lifligt intresse, framkalladt dels i början
af detta århundrade af »göternas» patriotiska
sträfvanden, hvilka bland annat äfven inneburo fordran på
»god svenska», dels sednare af J. E. Rydqvists och
C. Säves mera allmänna, V. Rydbergs och Es.
Tegnér d. y:s mera speciella bidrag till utredning af
språkriktighetsspörsmålet, hvilka åtminstone vid våra
universiteter åstadkommo en högst liflig diskussion af
frågan. Emellertid är det långt ifrån, att denna kan
anses därigenom hafva blifvit bragt synnerligen
närmare sin lösning, och de åsikter i ämnet, som nu
tyckas vara de allmännast rådande — åtminstone bland
våra skriftställare och lärare — anser författaren af
dessa rader vara i så väsentlig mån falska, att han
icke kan underlåta att, gifvande efter för en länge
närd åtrå, nu åter upptaga frågan till skärskådande.
Om han också, såsom ofvan antydt, numera kanske
icke vågar vänta ett så allmänt intresse för densamma
som t. ex. för två eller tre decennier sedan, så torde
däremot, och delvis på grund däraf, den nuvarande
perioden vara synnerligen lämpad för en lidelsefri
diskussion af ämnet. Härtill kommer, att detta är af
så genomgripande praktisk vikt och betydelse, icke
minst för vår undervisning, att denna fråga helt
enkelt är en af dem, som icke få falla, minst då såsom
nu oriktiga åsikter tyckas komma att genom häfd och
i följd af uteblifven protest från de omdömesgilla blifva
så att säga sanktionerade. Måtte efterföljande
framställning i någon mån bidraga till förebyggande däraf!

Bland dem, som yttrat sig i ämnet, kan man
med lätthet urskilja anhängare af tvänne olika
ståndpunkter, hvilka här för korthetens skull må — med
för tillfället skapade termer — kallas den
literär-historiska och den natur-historiska. Till dessa
vill författaren för sin del lägga en tredje, som han,
med lätt förklarlig partiskhet, benämner den
rationellaMera betecknande för ståndpunktens innebörd vore
onekligen den af A. Jobannson (»Zu Noreens Abhandlung über
Sprachrichtigkeit» i Indogermanische Forschungen I) föreslagna
termen ändamålsenlighetsståndpunkten
(»Zweckmässigkeitsstandpunkt»), som dock synes mig vara för långsläpig för att kunna
upptagas till användning..

I. Den literär-historiska ståndpunktens
äldsta och förnämsta målsman under detta århundrade
är Jacob Grimm, »den historiska språkforskningens
fader». Äfven den berömde språkforskaren Schleicher
hörde väsentligen hit, och bland nutida tyske
författare har denna ståndpunkt tvenne ifriga förkämpar
— många andra att förtiga — i K. G. Andresen och
H. v. WolzogenSe Johannson, a. st. sid. 97 f.. Grimms lärjunge, J. E. Rydqvist,
är dess förnämsta representant i Sverge. Bland äldre
författare må C. Säve nämnas såsom företrädesvis
hithörande, bland yngre representeras ståndpunkten af
V. Rydberg — framför allt i hans uppseendeväckande
artikel »Tysk eller nordisk svenska?» i Svensk
tidskrift för 1873 —, A. O. Freudenthal, Hans
Hildebrand — företrädesvis i hans äldre arbeten — m. fl.Jag får här på det kraftigaste framhålla, att det
ingalunda är min mening att påstå, det dessa författare numera
hylla denna ståndpunkt, ej häller att de någonsin klart och
tydligt uttalat sig för densamma, icke ens att de tänkt den
tankegång som karakteriserar ståndpunkten i sin helhet, om
också det ena eller andra kan vara händelsen i fråga om den
ene eller andre af dem. Utan jag vill härmed blott hafva sagdt,
att deras spridda uttalanden i frågan äro fragmenter af en
tankegång, som — efter min mening — fullständigt och konsekvent
utförd ger den nedan skildrade ståndpunkten, och att i deras
språkliga praxis företeelser mer eller mindre talrikt förekomma,
som endast låta förklara sig ur — medvetet eller omedvetet —
förefintliga teorier af dylik art.,
isynnerhet inom den något äldre nu lefvande
generationen, om också ingen, åtminstone numera, är en till
alla delar konsekvent anhängare. På denna ståndpunkt
uppställes såsom norm för språkriktighet: en — ofta
skäligen godtyckligt vald — förfluten periods
språkbruk. Så t. ex får för latinet , den latinska
»guldålderns» språk vara normgifvande, för franskan Voltaires
och hans samtidas språkbruk. Hos oss betraktade
Rydqvist, som för de yngre blef oomtvistad auktoritet,
fornsvenskan omkring år 1300 såsom (i rent
språkligt afseende) »klassisk». Bäst blir således den
svenska, som minst aflägsnar sig från denna tids
språkform. Detta åskådningssätt leder nu till, exempelvis,
följande speciella åsikter:

Genitiven hvars (fsv. hwas, hwars) är bättre än
den nyare bildningen hvems (RydqvistEnligt Sv. Spr. L. II, 545 är formen hvems jämförd med
hvars »något barbarisk» och saknande »rätthet, lätthet, skönhet»., Freudenthal).

Nominativerna när-, från-, till-, sam-vara (fsv.
vara) äro de riktiga, närvaro o. s. v. däremot
oriktiga (Rydqvist m. fl.). I sin nitälskan mot denna
»sällsamma», ja »vidunderliga» nominativ går
Rydqvist till och med så långt, att han nekar faktum;
»en nominativ närvaro» o. s. v. har aldrig funnits
och kan, enligt språkets både gamla och nya lagar,
icke finnas(!!). Det är således ett stort språkfel att
säga: hans närvaro erfordras» (Den historiska
språkforskningen, 2 uppl., s. 29).

Följeslage (fsv. følgheslaghe) är rättare än
följeslagare (Rydqvist)T. ex. Sv. Spr. L. II, s. 178 f., där följeslagare får heta:
»förbildadt», »innehållslöst», »oförklarligt för tanken» (!) och
»svårhandterligt»..

Såsom preteritum af varda är vard (fsv. vardh,
men äfven — hvilket man förbisett — vart, t. ex.
redan i Codex Bureanus) att föredraga framför vardt
(Hildebrand).

Jätten (fsv. iætun och iætte), pl. jättnar, och
drotten (fsv. drotin), pl. drottnar, äro riktigare
former än jätte, pl. jättar, och drott, pl. drottar (C. Säve).

Pluralen af härad heter bättre härad än härader
(Rydqvist, Rydberg m. fl.).

Exemplen kunna naturligtvis mångfaldigas i det
oändliga, men de redan anförda torde vara tillräckliga
för att belysa ståndpunkten, hvilken, såsom af de
anförda exemplen också framgår, in praxi först och främst
kännetecknas af en utpräglad motvilja för alla sådana
förändringar inom språket, hvilka bero på hvad man
kallar analogibildning. Gentemot de på s. k.
ljudlagarOm begreppen »ljudlag» och »analogibildning» jämför
min framställning i Nordisk Familjebok, artikeln Ljudlag. beroende språkförändringarna uppträder man
mindre fiendtligt och är härvidlag — med en icke
obetydlig inkonsekvens mot ståndpunkten i det hela — i
allmänhet benägen att såsom de bästa språkformerna
proklamera dem, som man, visserligen ofta på
otillräckliga grunder, anser vara regelbundna resultater af
»(svenska) språkets lagar», hvarmed man då alltid,
halft godtyckligt, menar ljudlagar. På grund af detta
betraktelsesätt har man därför trott sig kunna påstå
t. ex., att

allra, hällre äro bättre former än aldra, häldreDet är här, liksom öfverallt i denna uppsats,
naturligtvis blott fråga om uttalet. Säger man verkligen allra, så är
det ju själfklart, att allra är en bättre skriftform (ortografi)
än aldra.,
emedan den för fornsvenskan gällande regeln, att ett
d inskjutes mellan ll och r, icke blott icke gäller för
nysvenskan, utan man till och med tror sig hafva
funnit, att gammalt ld i nysvenskan ljudlagseniigt i alla
ställningar blifvit ll (jfr hålla af fsv. halda, såll af
fsv. sald o. s. v.);

åsar är att föredraga framför asar (gudanamnet),
emedan fornsvenskans långa a i nysvenskan
regelbundet blifvit å (jfr sand-ås af fsv. as, gå af fsv. ga
o. s. v.).

Alltså, hvad som är språkriktigt, kan man blott
få veta af språkforskaren, företrädesvis den
historiske språkforskaren. Han ensam är den
sakkunnige i fråga om språkriktighet, och han finner det i
hvarje fall språkriktiga genom studiet af
språkhistorien.

Att den nu skildrade ståndpunkten är nästan allt
igenom ohållbar, torde framgå af följande kritiska
anmärkningar:

1. Det är i allmänhet orimligt att söka normen
för något som hälst utom detsamma. Men detta gör
man, då man t. ex. söker normen för nysvenskan
i ett väsentligen annat språk, i fornsvenskan.

2. Att uppställa en förfluten periods språk
oförändradt såsom ideal för en senare period är — i
händelse någon verkligen skulle på allvar komma med en
dylik fordran — icke blott orätt utan, hvad värre är,
omöjligt och skulle vid första försök till praktiserande
ögonblickligen förbjuda sig själft.

3. Nöjer man sig med att fordra ett närmande
— så vidt möjligt — till det äldre språket, så råkar
man ut för den största godtycklighet, och knappast
torde väl ens två personer kunna enas om, huru långt
man härutinnan bör gå. Också har man i praktiken
gjort sig skyldig till de bjärtaste inkonsekvenser. Icke
ens i fråga om de så klandrade analogibildningarna
— hvilka i gemen skäras öfver en kam och stämplas
såsom »falska» — har man varit något så när
följdriktig. Man ratar följeslagare på grund af dess
afvikelse från fsv. følgheslaghe, men man godkänner
eller åtminstone fördrager med god smak alldeles
likartade nybildningar, såsom köpare (fsv. køpe),
arftagare (fsv. arftake), stackare (fsv. stafkarl), ja redan
i fornsvenskan lækiare läkare jämte lækir (danskans
læge). Man stämplar formen hvems såsom
»barbarisk» o. s. v., men låter Norges passera, ehuru äfven
där genitivändelsen lagts till en ursprunglig dativ.
Man vill reformera tillvaron, som »bör» heta
tillvaran, men åtminstone hittills har Falun sluppit att
omdöpas till Falan, ehuru staden bär sitt namn med
precis samma »orätt» som tillvaron har denna form
(se Rydqvist, Sv. Spr. L. II, 280). Pluraler sådana
som härader, instrumenter skola utrotas till förmån
för härad, instrument, men samma oursprungliga -er
godkännes i bagerier, fängelser, och man har ej det
minsta att anmärka mot det sent tillfogade -n i
pluraler sådana som stycken (fsv. stykke, på 1500-talet
stycker).

4. Att med ledning af språkets ljudlagar afgöra,
hvad som är språkriktigt, d. v. s. regelbundet och
ljudlagsenligt utveckladt ur det äldre språkets
förutsättningar, är ytterst vanskligt, för att icke säga
omöjligt. Ty förutom den principiella svårighet, som
ligger i att bestämma, hvilka ljudlagar vi skola taga
hänsyn till: det äldre språkets eller de som ännu verka
eller de som nu hålla på att arbeta sig fram eller alla
dessa tillsammans (månne äfven, då de stå i strid med
hvarandra?), så är att märka, att vi sällan eller aldrig
så i grund känna till den speciella ljudlagens art och
verksamhetssfär, att vi kunna exakt formulera
densamma. Vetenskapens framsteg leda dagligen till nya
och bättre formuleringar af ljudlagarna, hvilket
nödvändigtvis medför idkeliga ändringar i uppfattningen
af än den ena, än den andra formens språkriktighet.
Ännu för icke länge sedan ansågs Sver(i)ge vara en i
viss mån osvensk form, där g berodde på danskt
inflytande, hvarfor också t. ex. Dybeck och Rydberg i
sin patriotism velat införa formen Sverike; nyligen
är emellertid uppvisadt, att Sver(i)ge just är den från
svensk ståndpunkt ljudlagsenliga formen, och torde den
väl sålunda hädanefter få gälla såsom den bättre.
Likaledes kunna från denna ståndpunkt aldra, häldre
göra anspråk på att få anses som bättre än allra,
hällre, ty -ldr- kvarstår säkerligen ljudlagsenligt i
nysvenskan; jfr äldre, föräldrar, aldrig m. m. (skvaldra,
buldra o. d. äro omstöpta till skvallra, bullra efter
skvaller, buller). Emellertid är det nog icke
medvetandet af, att våra ljudlagsformuleringar äro mer eller
mindre osäkra och växlande, som afhåller dem, som
från den här kritiserade ståndpunkten söka förbättra
vårt språk, från att konsekvent praktisera sina teorier.
Idkeliga inkonsekvenser råkas nämligen äfven här, och
godtyckligheten har fritt spelrum. Så t. ex. — för
att blott anföra ett af de otaliga hithörande fallen —
har bland de många författare, som nitiskt sträfvat
att införa formen åsar (för asar), ingen — så vidt
jag vet — velat offra någon möda på att skaffa guden
Balder det ljudlagsenliga namnet Bålder (jfr ålder
af fsv. alder, såld af fsv. sald o. s. v.).

5. Det beror uteslutande på godtycke, hvilken
periods språkbruk man väljer till sitt ideal. Då
Rydqvist förälskade sig i tiden omkring 1300, så var hans
subjektiva skäl därtill tydligen det, att vi från den
tiden ega vår äldsta literatur. Hade vi haft någon
äldre att tillgå, så hade Rydqvist tvifvelsutan i dennas
språk sökt yttersta normen för svensk språkriktighet.
Hade svenskan ännu på hans tid icke hunnit få
någon literatur, så hade han aldrig fallit på den idén,
att i det äldre språket söka normen för det yngre.
Detta leder oss öfver till ett skärskådande af hvad
som är hela ståndpunktens djupaste grund.

6. Den beror tydligen ytterst på ett
öfverskattande af språkets literära fixering, hvaraf följer en
malplacerad pietet för någon i detta afseende
betydelsefull period, »guld»-åldern, den »klassiska» tiden,
vårt »äldsta» språk, vårt »urgamla» vördade fornspråk,
eller hvad det nu allt kan heta. För denna
ståndpunkts förfäktare lefver språket egentligen och bättre
på papperet än i de talande individernas mun; det
talade språket har enligt deras — åtminstone de flestas —
mening att rätta sig efter det skrifna, ehuru
motsatsen rätteligen bör i vida öfvervägande grad ega rum.
I och med att ett språk fått literatur, har det i deras
ögon fått liksom en helgelse, och då för öfrigt det
äldre ju ofta får, blott därför att det är gammalt,
gälla såsom det bättre, så är det gifvet, att
afvikelser från äldre språkbruk blifva liktydiga med
språkligt »förfall» — som man ofta älskar att uttrycka
sig — icke — hvad de dock oftast äro — utveckling.

7. Ett dylikt åskådningssätt leder sålunda till ett
motverkande af språkets lif, och det skulle, omsatt i
en konsekvent praxis, medföra språkets stereotyperande
i en form, som det en gång växt ifrån. Men det är
så långt ifrån, att man i språkets intresse bör
fasthålla ett äldre språkbruk, att tvärtom i hvarje ny tid
språket kräfver sin särskilda form för att kunna
motsvara den nya tidens kraf.

***

Dessa och dylika betraktelser ledde till en ny
ståndpunkt:

II. Den naturhistoriska, till hvilken
antydningar träffas — undantagsvis — redan hos Grimm
och Schleicher. Den som talangfullast eller åtminstone
populärast framställt denna ståndpunkts språkfilosofiska
basis, torde vara Max Müller, som dock numera
öfvergifvit densamma. Hos oss hafva M. B. Richert (»Om
rätta betydelsen af språkriktighet» i Ny svensk
tidskrift för 1888) och många hans lärjungar omfattat
den, och öfverhufvud torde man kunna antaga, att
flertalet af vårt lands något yngre språkmän ännu
tillhöra detta lägerÄfven här gäller hvad jag sid. 145 not 2 yttrat.. Resonemanget lyder här:

Det primära och egentliga språket, det ur hvilket
normen för språkriktighet ytterst skall hämtas, är det
talade språket, hvarvid det är fullkomligt likgiltigt,
om detta är i skrift fixeradt eller ej. Det talade
språket är en lefvande organism. Alltså får man ej
misstycka, att det lefver. Man bör tvärtom inse, att
det just tillhör språkets väsen att lefva genom att
förändra sig; detta är icke förfall, utan utveckling.
Språket är en organism af det slag, som kallas
naturprodukt (jfr härom isynnerhet Max Müller), och
en sådan är bättre, ju mera fritt och otvunget den
fått växa. Vi må, för att tala väl, tala »wie der
schnabel uns gewachsen ist» (Schleicher). Alltså, bort med
allt »schulmeisterei» i fråga om språket, så mycket
mer som för resten dylikt i längden aldrig lyckas,
då det ju icke lyckades för — några kejsare
(Tiberius, Sigismund) som lära hafva försökt sig i den
vägen (Max Müller)»We might think as well of changing the laws which
control the circulation of our blood ... as of ... inventing new
words according to our own pleasure» (Science of language, 3
ed., s. 37); »the attempts of single grammarians ... to improve
language are perfectly bootless» (s. 66); »not even an emperor
could change ... gender or termination» (s. 38).. Liksom den planta härligast
uppenbarar sin natur, som fått fritt utveckla sig, så ock det
språk som icke mästrats. Dialekterna böra sålunda
komma till heders gentemot det bildade riksspråket,
ty de äro språket par préférence, det »naturliga»
språket i jämförelse med literaturspråket, detta konstlade
blandspråk, där »ljudlagarna» icke på långt när så
härligt och rent framträda. »The real and natural
life of language is in its dialects» (Max Müller). [Man
hade nyss börjat drifva studiet af fonetik, upptäckt
begreppet ljudlag — förut hade man opererat med
bokstäfver i stället för med ljud — och dyrkan af
denna afgud trädde i stället för den hyllning man
förut egnat den något mystiska och transcendenta
guddomen »Språkets lagar»]. Resultatet af en ljudlags
verksamhet är naturligtvis oantastligt. Men äfven öfriga
produkter af språklifvet måste respekteras. Har en
språkform väl uppstått, så är den eo ipso berättigad.
»Das wirkliche ist das vernünftige». Af flera med
hvarandra kämpande former är den den bättre, som
begagnas af flera talande. Hvad som blifvit allmänt
brukligt är det bästa språkbruket. »Vox populi vox
dei». Uppstår ett nytt språkbruk och vinner majoritet
för sig, så är detta nu det bästa. Minoriteten har
alltid orätt, väl till märkandes: relativt; ty absolut
oriktigt gifves intet, så snart det öfverhufvud
existerar — notabene i det talade språket. »Förkastlig
blir den nya ordformen först då, när han är en
konstprodukt och har sin enda eller hufvudsakliga tillvaro
på papperet» (Richert). Allt annat är mer eller
mindre riktigt. Hvad som är det riktigare uttrycket,
är i de speciella fallen icke så lätt att afgöra; det
beror på publikens kvantitet, ej på dess kvalitet.
Sakkunnig i fråga om språkriktighet är således icke
företrädesvis språkforskaren, utan det är hvem som
helst bland det talande folket, och man finner det
i hvarje fall språkriktiga genom statistisk
undersökning af nu’ets språkbruk.

Det torde, för att klart belysa denna ståndpunkt,
icke vara af nöden att anföra många exempel på, hur
den tar sig ut i tillämpningen: Instrumenter och
instrument äro båda såsom pluralformer riktiga, ty båda
äro i bruk; då den förra formen väl är något
vanligare i talet, så är den alltså i någon mån riktigare.
Skepper såsom plural af skepp är orätt, eftersom
det icke brukas. Likaså pluralformen fjällar af fjäll
(berg), hvilken visserligen förekommer i skrift, men
ickeDetta påstående torde emellertid kunna med skäl bestridas. i tal. Äfvenledes är omhänderhafva, såsom
varande en blottDetta påstående torde emellertid kunna med skäl bestridas. skriftform, ett oriktigt uttryck. Ville
någon företaga sig att t. ex. till det latinska caro
nyskapa en genitiv carinis (jfr virgo: virginis) eller
caronis (jfr Juno: Junonis) i stället för carnis, så
vore det orätt, eftersom genitiven af caro faktiskt
heter carnis, o. s v.

Klart är, att denna ståndpunkt är lika ohållbar
som den förra; ja, den är ännu orimligare och kan
till stor del kritiseras omkull med dess egna
förutsättningar och antaganden till utgångspunkt. Följande
invändningar erbjuda sig nästan själfmant:

1. Högst besynnerligt vore, om språket skulle
intaga en sådan undantagsställning, att just här
frågan om rätt och orätt, bättre och sämre skulle vara
ofelbart löst genom ett majoritetsbeslut. Här skulle
således minoriteten aldrig kunna representera den
riktigare ståndpunkten. Här ensamt skulle makt vara
alldeles detsamma som rätt. Men detta är ju att
neka all egentlig rätt.

2. Då för denna ståndpunkt bättre och sämre
beror på antalet af de talande, så följer, att man
omöjligt kan såsom det bättre erkänna någotdera af
tvenne olika uttryck för samma sak, så snart dessa
uttryck äro fullkomligt lika gängse. Och då
förbättring (och försämring), i fråga om språket i det hela,
icke får betyda annat än, att språket blir allt
enhetligare (eller tvärtom), att allt färre (eller flere)
minoritets-språkbruk inom detsamma uppträda, så är
gifvet, det man icke kan säga, att af flera till olika tider
rådande allmänna språbruk någotsomhelst är bättre
än det andra; icke påstå, att språket genom sina
förändringar blifvit bättre. Men hur man då kan tala
om utveckling hos språket, är obegripligt. Man är
icke berättigad att använda annat uttryck än
förändring, hvarvid man, mera än hittills varit fallet, borde
betänka, att icke alla förändringar äro ändringar till
det bättre. Men för denna ståndpunkt är ett
allmänt språkbruk alltid fullkomligt riktigt,
hurusomhelst det må vara beskaffadt. Nåväl! Antag, att vi
— medvetet eller omedvetet — ändrade vårt språk på
ett visst sätt, och att denna ändring blefve allmänt
genomförd. Det nya språkbruket vore ju nu bra, ty
det vore allmänt gängse. Men så gjorde vi en ny
ändring, som fullständigt återinförde det gamla
språkbruket. Nu vore detta fullkomligt lika bra, om blott
det vore lika allmänt antaget. Men detta är ju
orimligt. Alla slags förändringar äro på så sätt lika bra,
om de blott lika allmänt accepteras. Detta är ju
detsamma som att säga: alla mod i fråga om
klädedräkt äro lika bra, blott de äro lika brukliga. Nå,
det är sant, den uppfattningen tyckes ju också hafva
många anhängare, om också icke mången har kurage
nog till att uttala den.

3. Emellertid böra, hos ett folk, där denna
ståndpunkt allmänt hyllas — något som dess anhängare
ju måste anse önskligt — språkändringar strängt taget
icke kunna förekomma, om man nämligen icke blott
lär på ofvannämda sätt, utan äfven lefver därefter.
Ty den som vill tala väl, bör naturligtvis noga rätta
sig efter det brukligaste uttryckssättet, således undvika
de ovanligare uttrycken och i all synnerhet
nyskapelser, ty dessa äro absolut oriktiga, eftersom de aldrig
förut varit hörda. Och dock är det de förra, som
företrädesvis gifva åt språket färg och poesi, och det är
i och genom de sednare, som språket framför allt
lefver. Alltså leder sträfvan efter språkriktighet på
denna väg till inskränkning och stereotypering
af de språkliga uttrycken, d. v. s. till språkets
fattigdom och till språkets död. Och dock ville man
inom detta läger ju ursprungligen vinna en
språkriktighetsprincip, som just respekterade och befordrade
språkets lif. Men tydligtvis är ståndpunkten i grund
och botten icke skiljaktig från den förra, som
uppställde en förgången tids språkbruk såsom allena
saliggörande. Denna proklamerar, konsekvent tillämpad,
den närvarande periodens. — Men, skall man kanske
invända mot mig, språket skulle nog ändå komma att
lefva, ty människans vilja är vanmäktig gentemot
språket, och våra mest nitiska bemödanden skulle icke
krönas af någon framgång. Må vara (ehuru jag för
min del ingalunda medger riktigheten af detta
påstående). I alla händelser skall språket då komma att
lefva och utvecklas endast genom brott mot
språkriktigheten; dess lif kommer att bestå i en serie af
språkliga försyndelser; det blir dem, som tala »orätt», som
vi få att tacka för språkets »utveckling». Men en
princip, som ledef till en dylik uppfattning, är
uppenbarligen falsk.

4. Ståndpunkten beror tydligen ytterst på en
oriktig uppfattning af språkets väsen, i det att man
säger detta vara en »naturprodukt». Äfven under
antagande af denna dogms giltighet är det resonemang,
som sedan föres, i flera afseenden oriktigt.
Inkonsekvent är det, att då man tror på de lyckliga
resultaten af ett vildt och obehindradt — af människans
vilja! — växande, att då öfverhufvud tala om
språkriktighet. En alldeles egendomligt bildad martall är
då lika god som den mest typiska fura. Men det är
falskt, att den planta blir den bästa, som får vildt
växa; afklippas ej olämpliga skott, så kan plantan dö;
omvändt kan inympande af ett nytt skott ibland vara
just hvad som kräfves. Växten »utvecklar» sig bättre
genom en sund kultur än i det »fria», »naturliga»
tillståndet. Alltså: den kultiverade, ansade plantan
är till arten högre och bättre än den vilda; den odlade
drufvan ger ädlare vin än den vilda. Villigt må det
medgifvas, att en doktrinär och förkonstlad
trädgårdsmästare kan förfuska — och ofta förfuskar — växten
genom klippning i barockstil och andra vridna
åtgärder. Men detta hindrar dock ej, att plantans ansande
af en trädgårdsmästare, som begriper dess natur och
ändamål, det är idealet.

***

För att kunna nå fram till en förnuftig
språkriktighetsprincip måste man således söka att komma
till en rätt uppfattning af språkets väsen och uppgift.
Är denna funnen, så är det jämförelsevis lätt att
angifva normen för språkriktighet. Det språkbruk är
naturligtvis bäst, som bäst löser den för språket ställda
uppgiften. Hvilken är alltså denna?

Besvarandet af denna fråga leder öfver till hvad
jag ofvan ansett kunna betecknas såsom

III. Den rationella ståndpunkten. Jag kan här
knappast hänvisa till några företrädesvis representativa
vetenskapsmän, emedan det här ifrågavarande
åskådningssättet, såsom vetenskaplig teori, just befinner sig
i görningen och — så vidt jag vet — ännu icke klart
formulerats, trots att det är ett nödvändigt korollarium
af den uppfattning rörande språkets väsen och
uppgift, hvilken af Madvig, Whitney, Leskien, Paul och
öfverhufvud hela den s. k. junggrammatiska skolan
hyllas och så segerrikt förfäktats. Emellertid intaga
ännu dennas anhängare i fråga om språkriktighet en
vacklande ställning, beroende därpå, att de icke
hunnit fullt lösgöra sig från inflytandet af den äldre, nyss
skildrade »naturhistoriska» ståndpunkten. Detta gäller
t. ex. både där, såsom i Tyskland, de ifrigaste och
talangfullaste junggrammatikerna äro till finnandesT. ex. »Den öfvervägande brukligheten af ett uttal är
den enda måttstocken på dess korrekthet och mönstergiltighet»
(Paul, Principien der sprachgeschichte, s. 55, 2 uppl. s. 58).
För så vidt emellertid förf. här endast åsyftat uttalet —
hvilket är mycket möjligt — och icke öfriga slag af formbildning,
så är hans uttryck tämligen riktigt (jfr sid. 185 nedan). Så är
däremot under inga omständigheter fallet med följande
tillspetsade uttalanden af Osthoff (Schriftsprache und Volksmundart;
h. 411 uti Virchow & v. Holzendorff’s Sammlung
gemeinverständlicher wissenschaftlicher vorträge): »Skriftspråket måste,
såsom språk betraktadt, otvifvelaktigt i värde stå tillbaka för
munarten» (s. 15); »det finnes öfverhufvud — detta kan ej
nog betonas — inför den fördomsfria, äkta historiska
språkuppfattningen intet riktigt och falskt i fråga om en språkform...
På all historisk utveckling äro begreppen rätt och orätt
otillämpliga... Något som på historisk väg blifvit till, är det rätta,
just därför att det blifvit till... Må också en Napoleon III
genom en statskupp och andra moraliskt förkastliga medel tränga
sig i spetsen för staten, så snart det lyckas honom att befästa
sig i makten, är han fransmännens legitime kejsare» (s. 25);
»Med språkfel måste vi mena det som icke, icke längre eller
ännu icke upptagits i det allmänna bruket» (s. 27).,
och där, såsom i Sverge, förmodligen hela den yngre
generationen af språkmän mer eller mindre tillhöra
denna riktning. Hos oss torde man emellertid kunna
anse Es. Tegnér d. y. såsom en tämligen konsekvent
representant för här ifrågavarande
språkriktighetsståndpunkt, änskönt han i sin briljanta och för kritiken af den
»literärhistoriska» ståndpunkten så viktiga artikel »Om
språk ooh nationalitet» (Svensk tidskrift, 1874) gjort
sig skyldig till några uttryck, af hvilka det förefaller
som om han i likhet med den förra ståndpunktens
anhängare satte bruket som högsta norm för
språkriktighet»Må språket ha sin gång» (s. 144); »de största
språk-orimligheter i verlden blifva riktiga, så snart de fått bruket på
sin sida, liksom den värste usurpator blir legitim, när han blott
sitter fullkomligt fast på sin tron» (s. 138); »ett språk är icke
annat än ett inom en viss krets rådande mod. Om detta mod
är aldrig så orimligt, så är det dock [»ock» är väl tryckfel]
språklag, för så vidt det är gällande. Det finnes ingen auktoritet
öfver det att vädja till. Så till vida kan man säga därom: vox
populi vox dei» (s. 112). Härpå svarar jag naturligtvis (jfr
också hvad jag härom yttrat i tidskriften Nystavaren för 1886,
s. 28 f.): Lika visst som man för att få reda på, hvad som är
en riktig beklädnad, kan vädja från en modegalen allmänhet till
läkaren, som tänkt öfver kläders uppgift, och till skräddaren,
som yrkesmässigt förfärdigar sådana, så kan man i fråga om
språket vädja till språkfilosofen och språkkonstnären. Ett annat
är, att allmänhetens, företrädesvis på bruket grundade smak
har en modifierande betydelse; ty om en skräddare, i samråd
med läkaren, förfärdigar de mest idealiska dräkter, men
allmänheten har en så förvänd smak, att den hellre finner sig i att få
gå naken, än den begagnar dylika »fula» kläder, så är klart,
att dessa kläder äro för tillfället (d. v. s. för denna publik)
dåliga, ja absolut odugliga. Härom mera nedan!. Många förträffliga uttalanden och
antydningar, som peka åt rätt håll, finnas i den lilla
uppsatsen »Några ord om svenska språkets bearbetning i
närvarande tid» af —n, en skrift där dålig stil, bjärt
framträdande brist på fackkunskaper samt ett och
annat förfluget infall icke mäkta förtaga intrycket af den
ovanligt goda sens commun, hvarom arbetet i sin
helhet vittnar. Öfverhufvud torde de flesta af våra icke
lingvistiskt skolade författare omedvetet — mer eller
mindre — och in praxi representera den efter min
uppfattning rätta ståndpunkten i språkriktighetsfrågan,
under det att här, liksom så ofta på andra områden,
de egentliga fackmännens uppträdande mången gång
bringat i åtanka det gamla ordet: »mycken lärdom
hafver gjort dig rasande». Jag torde därför vara en
tolk för en i vida kretsar rådande
sens-commun-uppfattning, då jag nu går att framställa det resonemang,
som från den »rationella» ståndpunkten bör föras.

Man har här att utgå från följande axiom:
Språket är ett meddelelse-medel. Alltså är det språkbruk
bäst, som bäst meddelar det, som skall meddelas.
Absolut oriktigt är sålunda blott det språkbruk,
som antingen alls icke mäktar bibringa den, till
hvilken det riktar sig, någon kännedom om den talandes
(skrifvandes o. s. v.) mening, eller som inger en falsk
uppfattning af denna. Dåligt är det språkbruk, som
endast ofullständigt lyckas nå sin afsikt att meddela
tanken; godt, respektive det bästa är det språkbruk,
som lyckas tillnärmelsevis väl eller fullkomligt att sätta
den tilltalade in i den talandes tanke- eller
föreställningslif. Hvilka medel och konstgrepp skola nu
användas för att uppnå ett så godt resultat som
möjligt? Detta beror naturligtvis på, hvilka som i hvarje
föreliggande fall utgöra den talande och den
tilltalade. Detta sednare är den viktigaste
omständigheten. Synpunkten är således fullkomligt
opportunistisk. Intet uttryck är i allo bäst, utan hvart och
ett är endast i detta speciella fall det bästa. Hvad
som här är bra, är där dåligt; hvad i dag är godt
språkbruk, är i morgon ett språkfel. Såsom generell
regel kunna vi uppställa: Bäst är hvad som kan
af den förevarande publiken exaktast och
snabbast uppfattas och af föredraganden lättast
producerasJämför Tegnérs uttryck (anf. st. s. 130): »Det som
lättast gifvet lättast förstås». eller, såsom Flodström (Nystavaren 1887,
sid. 143) föreslår att ändra denna min formulering,
Bäst är den språkform, som med nödig
tydlighet förenar största möjliga enkelhet.

***

Jag vill nu för att visa, hvart denna uppfattning
in praxi bör leda, meddela dels en mängd exempel
på sådant språkbruk hos våra författare, hvilket från
denna ståndpunkt måste betraktas såsom språkfel; dels
exempel på sådant, som utgör ett verkligt förbättrande
och utvecklande af vårt språk. Härvid måste jag dock
ännu en gång betona, att hvad som i skrifter (och
tal) afsedda för en viss publik är ett fel, kan inför
en annan publik vara ett lyckligt grepp, och tvärtom.

1. Oriktigt är hvad som missförstås. Det är
alltså t. ex. afgjordt oriktigt att i en i icke-filosofisk
eller i en populär-filosofisk framställning använda
uttrycken »själfmedvetande», »sinnlig», »förnuftig»,
personligt väsen», »moralisk person» för att
beteckna de begrepp, som inom den boströmska
filosofien med dessa facktermer afses; oriktigt därför, att
dessa uttryck nästan med nödvändighet måste af en
icke filosofiskt bildad person missförstås, såsom också
en nästan daglig erfarenhet gifver vid handen.

2. Oriktigt är hvad som icke förstås. Alltså
är det tydligtvis galet att t. ex. i »öresskrifter för
folket» o. d. literatur använda uttryck sådana som
timid i stället för blyg (eller tillbakadragen),
nonchalant för vårdslös o. s. v. De äro oriktiga, icke
af några patriotiska (puristiska) skäl, utan emedan de
här icke begripas. På sin höjd kunna de
missförstås, såsom då hos allmogen aktiv kommit att
betyda aktsam, chikan någonting medskickadt och laxera
försegla med lack (jfr. sid. 42 ofvan).

Ett särskildt fall af icke-förstående föranledes ej
sällan af s. k. homonymer, d. v. s. ord med samma
ljud men olika betydelse (t. ex. lif i motsättning mot
död och lif på en klädning). Ehuru tillvaron af
dylika är i hvarje språk mer eller mindre oundvikligEnär ju de allra flesta »ord» hafva flera betydelser — d. v. s.
äro olika ord — består, strängt taget, den ojämförligt största
delen af ett språks ordskatt af homonymer. Ett språk, där hvarje
tankeskiftning har sitt särskilda uttryck, är beklagligtvis en utopi.,
utgör den dock onekligen en väsentlig bristDäremot är tillvaron af s. k. synonymer, d. v. s. ord
med olika ljud, men (samma eller) ungefär samma betydelse,
en högst betydande fördel för ett språk; ty först och främst är
att märka, att synonymer nästan aldrig äro fullständiga
sådana, utan ange vissa nyanser (t. ex. fädernesland, fosterland,
hemland, fädernejord, fosterjord, hembygd m. m. d.), och äro
sålunda rent af nödvändiga för det precisa uttryckandet af hvad
man åsyftar: och vidare må besinnas, att om tvänne uttryck
verkligen vore fullständigt synonyma (t. ex. möjligen Kristus
och Jesus i vanligt språkbruk), så är det, förnämligast i estetiskt
afseende, förträffligt att ha tillfälle till variation i uttrycket. uti
språket, emedan den lätteligen alstrar tvetydiga uttryck,
d. v. s. uttryck som såtillvida icke förstås, att de ej
upplysa om, hvilkendera af tvänne (eller än flere)
möjliga betydelser är den åsyftade.Märkas bör, att då skriftspråket stundom undviker
denna olägenhet genom skrifningar som hvitt: vidt, själ: skäl:
stjäl o. d., är därmed ingenting vunnet för talspråket, där
frasen »vär(l)den är föraktlig», är tvetydig, hur den än skrifves.
Om emellertid skriftspråket härutinnan är bättre än talspråket
— ett försteg som dock säkerligen icke är af den betydelse, att
skriftskillnaden bör upprätthållas med ringaktning af andra
behjärtansvärda synpunkter, hvilka ju nyligen föranledt vår
officiella ortografi att uppgifva distinktioner sådana som rigta: rikta,
sigta: sikta, flygt: flykt, t(h)é: te o. d. — om så är, så har
skriften däremot en annan specifik olägenhet i sina s. k.
homografer, d. v. s. ord med olika ljud och betydelse, men samma
skrifning, t. ex. men (substantivet och konjunktionen), kort
(substantivet och adjektivet) o. a. De äro till gagn
och glädje endast för ordlekaren, till hvars
bekvämlighet dock icke så synnerligen stor hänsyn torde böra
tagas vid afgörande af språkriktighetsspörsmålet.
Emellertid äro de flesta homonymer jämförelsevis
oskadliga, enär man vanligtvis af sammanhanget finner,
hvilken betydelse i det förevarande fallet är den rätta.
Men det är i alla fall en — om också icke
synnerligen betydande — olägenhet att t. ex. i svenskan
hafva sju olika ord med formen led (nämligen: 1. en
led på kroppen; 2. led = väg, farled; 3. ett led i en
krigshär; 4. ett led på en gärdesgård, grind; 5.
adjektivet led; 6. imperativen af leda; 7. preteritum af
lida)Jfr att tyskan (enligt Johannson, a. st. sid. 117 har
sexton olika ord med formen lehne., och gifvet är, att om ett ord vacklar mellan
två former, af hvilka den ena i ljud öfverensstämmer
med ett annat ords — t. ex. fordra, som i
hvardagstal vanligen får heta fodra (jfr fodra kreatur) — så
är den andra att föredraga (således här fordra, änskönt
denna form är i talet den mindre brukliga). Från
denna synpunkt alltså bör man motarbeta, såsom
varande till verklig nackdel för språket, utbredandet af
det i Stockholm (m. fl. orter) gängse uttal, hvarigenom
sed och säd, ref och räf, hven och adj. vän, reta
och räta, veta och väta, meta och mäta, skela och
stjäla o. s. v. i oändlighet, sammanfalla med den
påföljd, att språket sålunda får några nya tjog, eller kanske
hundratal, af homonymer (jfr sid. 101 ofvan).

En grupp af homonymer, som här förtjänar
särskild uppmärksamhet, äro de, som uppkommit
därigenom, att olika delar af ett paradigm antagit samma
form. En dylik förenkling af paradigmet är ingenting
ondt, så länge ej tvetydighet därigenom uppstår — så
t. ex. har däraf, att nominativen, dativen och
ackusativen i nysvenskan erhållit samma form, ingen
nämnvärd olägenhet, snarare vissa fördelar uppstått — men
den innebär en språkförsämring, så snart detta blir
fallet, ty det vill säga, att två (eller än flere)
väsentligen skilda betydelser fått slå sig tillsammans om
samma form, hvilket är en brist. Då t. ex. den
urnordiska singularen borda (ett bord) och pluralen bordu
(flera bord) genom vissa ljudlagars verksamhet båda
ledde till den fornsvenska singular- och plural-formen
bordh, uppstod en tvetydighet, hvaraf vi hafva
verklig olägenhet än i dag. Vid en fras sådan som »Jag
beundrar snickarens bord» eller »Jag har sett Sverges
vackraste landskap» är det oss alldeles omöjligt att
afgöra, huruvida det är ett eller flera bord, ett eller
flera landskap, hvarom fråga är. Denna olägenhet höll
på att delvis afhjälpas på 1500- och 1600-talen, då
brefver (af bref), besluter (af beslut), mynter (af mynt)
och åtskilliga andra dylika, välbehöfliga och därför
förträffliga»Språkvidriga» (Rydqvist, Sv. Spr. L., II, 313);
»former, hvilkas barbari nu sticker oss bjärt i ögonen» (V.
Rydberg, a. st. s. 522)., pluralformer skapades åt våra på
konsonant slutande neutra. En olycka för vårt språk var
det måhända, att man ej fortgick på den väg man,
sålunda inslagit, utan att dessa pluraler tvärtom så
småningom tillbakaträngts; och »språkvidrigt» är det
att nu söka motverka dylika former, som lyckligtvis
ännu rätt ofta — åtminstone i talspråket — förekomma,
specielt ofta hos utländska låneord (t. ex. elementer»Falskt böjdt» (V. Rydberg, anf. st. s. 514 f.); »ett fel,
som hvarje skolgosse väl nu får lära sig att undvika» (s. 522).,
systemer, resultater m. fl.), men äfven hos åtskilliga
inhemska ord eller jämförelsevis gamla lånord (t. ex.
härader, landskaper, behofver, förråder o. a.), där
formen på -er mången gång har 200- eller 300-åriga
anor, hvilka borde kunna tillförsäkra den sympatier
hos vännerna af det gamla — som dock hittills varit
dess argaste fiender»Det är ett märkvärdigt förhållande, att många, i öfrigt
skarpsinniga män, som ifra för att vi skola hålla våra fäders
språk rent och oförderfvadt, hafva så svårt att komma ihåg, att
våra fäder lefde icke blott på 12- och 1800-, utan också på 
16- och 1700-talen» (Es. Tegnér, a. st. s. 132).. Här ha vi således åter ett fall,
där den — åtminstone i skriftspråket — mindre
brukliga formen är den språkriktigare. »Öfversikt öfver
filosofiens systemer» är en riktigare titel än
»öfversikt öfver filosofiens system», då fråga verkligen är
om flera sådana; den är den riktigare, emedan den
är mera upplysande rörande verkliga meningenFlodström (a. st. s. 147 ff.) anser denna fördel vara af
ringa betydelse. Af motsatt mening är Johannson (a. st. sid.
246 ff.); jfr Schlyter, Ordbok sid. XXXIX f..
Skepper, border, o. d. vore riktigare pluraler än skepp,
bord o. s. v., om och när dylika former lättare
förstodes, hvilket emellertid säkerligen icke ännu är fallet
såsom vid förråder, behofver m. fl. Man är
nämligen ännu alltför ovan vid ändelsen -er hos ord, så
ytterst vanliga och med så genuint svensk klang som
t. ex. skepp, bord. Till sådana kan turen rimligtvis
komma först sedan alla andra neutra på konsonant
antagit pluraländelsen -erJfr numera härom utförligt N. Linder »Om -er, -r, -ar
och -or såsom pluraländelser för neutrala substantiver» (speciellt
sid. 57 ff)..

3. Oriktigt är vidare, hvad som endast med
svårighet förstås. Jag har hittills uteslutande
betonat vikten af att ett uttryck exakt uppfattas af den
tilltalade. Men det är äfven af vikt, att det snabbt
och med minsta möjliga ansträngningHvad man gemenligen kallar god (lättläst) stil i
motsättning mot dålig (eller, som det oftast heter, tung) stil, har
för detta beröm hufvudsakligen att tacka sin författares
tillgodoseende af denna sida af språkriktigheten. Från denna
synpunkt har Herbert Spencer i sin lilla förträffliga uppsats »The
philosophy of style» (Westminster Review, oct. 1862; omtryckt
i Essays, Vol. II, 1868), stödd på en mängd fina observationer,
framställt en hel teori för stilistisk praxis. Till denna artikel
får jag, beträffande ifrågavarande sida af saken, hänvisa för
komplettering af min framställning. fattas. Mindre
riktigt är därför det uttryck, som mindre fort för den
tilltalade klargör den talandes mening; som kräfver
större ansträngning för att rätt begripas. Härvidlag
är naturligtvis mycken subjektivitet i uppfattningen
möjlig, i ty att personers förmåga af idéassociation
och sätt att associera sina idéer ju äro så högst olika,
att det uttryck, som ögonblickligen mäktat föra den
enes föreställning på rätt stråt, kan gentemot den
andre visa sig fullkomligt odugligt. Jag är därför
fullt medveten om, att möjligen något af de exempel
på hithörande språkfel, som jag nu går att anföra,
torde vara mindre lyckligt valdt och alltför mycket
bära vittne om min individuella smak.

»Gifva goda efterdömen» synes mig vara afgjordt
sämre än »gifva goda föredömen», emedan det förra
uttrycket står i fråga om sin bildning i en onaturlig
opposition mot ungefär liktydiga uttryck såsom »vara
en föresyn, förebild, föregångare» m. fl., hvilka man
omedvetet har i sitt minne, och med hvilka
föredöme enkelt och naturligt associerar sigRydberg tyckes föredraga efterdöme, utan tvifvel emedan
detta är äldre (isl. epterdœme) än föredöme, som är en yngre
bildning, framkallad just af de psykologiska grunder jag ofvan
angifvit.. Förresten
skulle t. ex. »ett efterföljansvärdt efterdöme» nästan
låta som en motsägelse.

Till dömes, brukadt af V. Rydberg och många
hans efterföljare i stället för t. ex., är obekvämare
och alltså sämre än detta vanligare uttryck, emedan
det frestar tanken till en missledande association med
döma, hvarmed det till betydelse har numera
ingenting gemensamt.

Tillkall (Rydberg) i stället för anspråk är
olämpligt, bland annat emedan det leder tanken hän på
tillkalla. Af liknande grund är dyrd (Rydberg), som
associerar sig med dyr, icke ett passande synonym
till ära. Märkelse (Rydberg) kan icke utan stor
svårighet hos en svensk väcka samma föreställning som
betydelse (bemärkelse), ty det associerar sig
oundvikligen med märka, till hvilket det träder i samma
betydelseförhållande som stärkelse »hvad som stärker»
till stärka, rökelse till röka, händelse till hända,
styrelse till styra o. s. v., eller ock som döpelse »det
att döpa(s)» till döpa, rörelse till röra m. m.

Att, såsom H. Hildebrand gjort, vilja ersätta
handtverk med handverk är oriktigt icke blott af
sednast angifna grunder, utan också emedan
härigenom skulle uppstå ett nytt par af de redan förut
alltför talrika homonymerna. Handverk skulle dels
föranleda en numera — då handtverkaren ej så som
förr är hänvisad till handen — olämplig association
med hand, dels i ljud sammanfalla med handvärk,
visserligen till stor uppbyggelse för alla vitsmakare.
För öfrigt skulle det vara intressant att veta,
huruvida den, som skrifver handverk, också verkligen
i sitt tal genomför den för honom lika tillbörliga,
men icke alldeles så lättvindiga reformen. I annat
fall skulle jag vilja påpeka, att därest en ändring af
dylika i talspråket ytterst gängse ord skall hafva
någon utsigt att lyckas, bör den först företagas (och
helst också genomföras) i talet, hvarefter turen må
komma till skriften. I viss mån annorlunda ställer
sig saken med t. ex. vetenskapliga termer, hvilka lika
mycket eller mera förekomma i skrift än i tal.

4. Sämre är hvad som, rent fysiskt sedt,
mindre klart och tydligt uppfattas, sålunda hvad man
kallar ett dåligt uttal. De reella betingelser, som
göra ett visst uttal bättre, d. v. s. ändamålsenligare
än ett annat — äfven om detta skulle vara
»brukligare» — äro bl. a. följande (jfr för öfrigt O. Svahn,
Det muntliga föredragets konst I, 181 ff.):

a) Att ljuden i och för sig äro tydligt
artikulerade. Nödig tydlighet vinnes dels genom en energisk
artikulation — härpå beror det t. ex. att franskans
»spända» ljud behaga oss vida mer än engelskans
eller danskans »slappa» — dels ock därigenom, att
artikulationsstället icke förlägges längre tillbaka i
munnen än som för producerandet af det åsyftade ljudet
absolut nödvändigt är. Härigenom ernås nämligen
en högre grad af hörbarhet. Också är det väl
tämligen allmänt erkändt, att det uppsvenska r-ljudet, som
bildas med tungspetsen, är vida att föredraga framför
det sydsvenska »skorrande» r, som frambringas
medelst tungroten. Bäst lottade af alla ljud öfverhufvud
äro från ifrågavarande synpunkt de s. k. labiala och
labialiserade ljuden, som bildas medelst läpparnas
medverkan, och hvilkas artikulation därför kan
uppfattas icke blott af örat, utan äfven åtminstone delvis
af ögat. Också beror t. ex. engelskans så
öfverklagade otydlighet väsentligen på dess föga utpräglade
läppartikulation, en brist som särskildt bjärt
framträder vid jämförelse med den på starkt labialiserade
vokaler (o, u, y, å, ö) så rika svenskan.

b) Att ljuden äro tydligt differensierade i
förhållande till hvarandra, d. v. s. ligga i fråga, om
bildningsläge och bildningssätt så pass långt från
hvarandra, att de ej lätteligen kunna förblandas. Det är
genom brister af denna art, som t. ex. sång är från
rent språklig synpunkt så underlägsen talet. I den
förra ha nämligen, såsom vi ju blott alltför ofta
nödgas konstatera, alla vokaler en gifven tendens att
förskjutas åt a-hållet, emedan denna vokal är den i alla
tonlägen lättast producerade.

c) Att relativt många språkligt differensierade
ljudnyanser finnas, och att dessa kunna med
hvarandra bilda en relativt stor mängd af kombinationer.
Ett ljudrikt språk står alltså närmare idealet än ett
ljudfattigt, som bland annat nödvändigtvis måste
komma att lida af en mängd homonymer (hvarom
jfr sid. 163 ff. ofvan). Också har jag redan ofvan
framhållit, hurusom de svenska dialekter, som i likhet
med stockholmskan icke i uttalet göra skillnad på
sed och säd, ref och räf m. m., härigenom äro från
en icke oviktig synpunkt sämre än de andra.

d) Att många med stämton försedda (d. v. s.
tonande, sångbara) ljud finnas att tillgå. Särskildt är
rikedom på det klangrikaste och därför sångbaraste af alla
ljud, vokalen a (jfr ofvan b) härvidlag af oskattbart
värde. Dylika ljud, som i sång äro strängt taget de
enda, som i nämnvärd grad höras, äro nämligen äfven
i vanligt tal vida mera hörbara (»sonora») och göra
sig därför ojämförligt bättre gällande för
uppfattningen. Därtill kommer, att endast dessa sångbara ljud
äro mäktiga af de musikaliska modulationer
(»tonfall»), som äro bärare af de skiftande
känslostämningarna och skapa hvad man kallar »uttrycksfullheten»
i språket. Också är det en både gammal och allmän
mening, att den vokalrika italienskan, till stor del
just på grund af denna sin egenskap, i skönhet
öfvergår de på konsonanter så rika tyskan, ryskan och
äfven franskan. Och att den a-rika svenskan just
härigenom öfverträffar den på rent a-ljud så fattiga
danskan, torde väl få anses vara lika allmänt erkändt.
Emellertid gäller regeln »lagom är bäst» äfven i fråga
om vokalrikedom, ty t. ex. den värmländska frasen
»å i åa ä e ö» (d. v. s. »och i ån är en ö») är
visserligen klangrik, men ändock mindre tydlig. Detta
beror här på, att glidljud — hvilka nästan alltid
inställa sig vid »hiatus» (d. v. s. då två vokaler
sammanstöta) — här uppträda i sådan mängd, att de
minska precisionen i uppfattningen.

***

Allt hvad jag hittills anfört såsom villkor för
språkriktighet, har afsett den tilltalades
bekvämlighet, som också mycket riktigt utgör, hvad som bör i
främsta rummet tillgodoses. Men det är äfven af
stor vikt, att språket är för den talande så
lätthandterligt som möjligtAtt den tilltalades intresse (språkets tydlighet) och
den talandes intresse (språkets enkelhet) ligga i strid med
hvarandra, och att ett praktiskt språk måste bildas genom en
ständig kompromiss mellan bådas fordringar, påpekas af
Flodström, anf. st. s. 146.. Häraf följa åtskilliga nya
anspråk, som äro att ställa på språkriktighet i högsta
mening:

5. Sämre äro sådana uttryck, som innebära en
större uttalssvårighet, d. v. s. som icke ställt sig de
svenska uttalsvanorna till efterrättelse. Detta är
emellertid en tämligen underordnad synpunkt. Om genom
det svårare uttrycket något väsentligt i andra
afseenden vinnes, så bör man underkasta sig
uttalssvårigheten, hvilken torde, åtminstone på längden, i de
flesta fall temligen lätt låta sig öfvervinna. Men om
ett uttryck icke i andra afseenden är att föredraga,
så äger det alltid i sin större svårighet att uttala ett
fel, till hvilket hänsyn bör tagas vid bedömande af
dess språkriktighet.

Alltså är t. ex. ett stundom förekommande
snobbigt uttal preferãns (med nasalvokal såsom uti det
franska préférence) sämre än det vulgärare preferangs,
notabene i en svensk mun, talande för svenska
öron, ty hänsynen till publiken är här som alltid i
fråga om språkriktighet den hufvudsynpunkt, som
aldrig får lämnas ur sikte.

Det af någon föreslagna uttrycket »slavska språk»
är sämre än det gängse »slaviska språk», emedan
förbindelsen vs är illa tåld i svenskan, där den
ljudlagsenligt öfvergår till fs, hvarpå vokalen före
konsonantgruppen förkortas. Men genom ett uttal slăfsk
skulle adjektivet sämre associera sig med substantivet
slaver, och därför vore äfven denna form sämre än
slavisk.

Att, som en och annan »väl»talare gör, uttala
grupperna rd, rl, rn, rs, rt med tydligt r-ljud
(alltså: bor-d, kär-l, bar-n, for-s, for-t, eller kanske till
och med, om det skall vara riktigt »fint»: bored,
kärel, baren o. s. v.), är misslyckadt, emedan det för
nutidens svenska tungor är ett onödigt besvär,
hvarför det också förefaller tillgjordt, isynnerhet då detta
uttal uppträder i hvardagligt språk. Något
annorlunda ställer sig saken i högtidligt och poetiskt språk
(samt i sång), där arkaismer — således också ett
ålderdomligt uttal — äro jämförelsevis berättigade, ja i
många fall eftersträfvansvärda.

Uttalet morgon, pl. morgnar (med hörbart g)
är sämre än mor(g)on, pl. mor(g)nar, emedan
svenskan nästan utan undantag låtit rg blifva rj (jfr torg,
korg, färg, berg o. s. v.Därför utbytes ock rg mot rj uti lånord, i den mån de
blifva verkligt införlifvade med svenskan; t. ex. märgel och orgel,
som nu nästan aldrig uttalas med rg, hvilket däremot mer eller
mindre ofta höres i de mindre nationaliserade dramaturg, energisk,
orgier., och särskildt morgnar
visat sig vara svårt att uttala (redan fornisländskan
har mornar jämte morgnar). Men en oregelbunden
böjning morgon, pl. mornar är olämplig af skäl, som
längre fram skola anföras.

Att i gästgifvare och Kristian bemöda sig om
att uttala s-, t- och j-ljuden hvart för sig (i stället för
ett enhetligt sje-ljud), är opraktiskt, emedan svenskan
räddat denna ljudförbindelse endast i
sammansättningar (t. ex. prestgäll, lastdjur), och såsom en sådan
uppfattar man icke vidare ordet gästgifvare; detta
med all rätt, emedan gästgifvaren icke längre gifver
något åt gäster (i modern mening) utan säljer åt
resande. Där, såsom i Östgöte, Vestgöte, känslan
af sammansättning är skäligen svag, är också uttalet
— med rätta — vacklande.

Att i (p)salm, pseudonym och psykisk uttala p,
i (t)schakå och »ryske tsaren» uttala t är ett
olämpligt pedanteri, då svenskan annars icke äger ps eller
ts(ch) i ordens början.

Ett kvasi-danskt uttal Khöbenhavn eller kanske
till och med ännu »bättre» Khövenhaun i stället för
Köpenhamn är, då ordet brukas såsom lånord i
svenskan (d. v. s. af svenskar till svenskar), ett
klandervärdt snobberi, i ty att svenskan har motvilja mot
(hårdt) k före »lena» vokaler och mot förbindelsen vn
samt ej häller är synnerligen gynnsamt stämd mot b
(men väl bb) mellan tvenne vokaler. Jfr för öfrigt
sid. 185 här nedan.

6. Sämre äro sådana former, som äro svårare
att för det tillfälle, då de behöfvas, hitta; hvilket
beror på, att de äro svårare att minnas; hvilket i
sin ordning beror på, att de trögare associera sig
med öfriga uttryck af likartad användning. Ett
uttryck, mäktigt af lätt association, kan lättare i minnet
fasthållas, lättare vid behof tillgripas och kan, såsom
redan ofvan blifvit framhållet, vanligtvis också
snabbare och lättare än andra uppfattas. Men ett dylikt
uttryck är just, hvad man plägar kalla ett
regelbundet bildadt. Här stöta vi på den gamla dogmen,
att oregelbundna former äro både goda och framför
allt sköna. Om det sistnämda, såsom beroende på
tycke och smak, skola vi icke tvista; men gagnet
torde vara illusoriskt. Att rikedom och omväxling
inom språket kan på annat och bättre sätt ernås,
skall jag sednare framhålla. Här vill jag blott
betona, att i och för sig är regelbundenhet,
systematiskhet, organiskt sammanhang inom språket en
härlig förmån.

Alltså är i vanligt (d. v. s. icke högtidligt) språk
neutralformen intet sämre än inget, emedan den sämre
ansluter sig till ingen;Jämför härom L. F. Lefflers i så många afseenden
intressanta anmälan af N. Linders »Regler och råd angående
svenska språkets behandling i tal och skrift» (Nordisk revy,
april 1883, s. 11, spalt 1). genitiven hvars (i
frågesatser) sämre än hvems, som bättre stämmer med den
nuvarande nominativen hvem, under det att hvars
hvarken passar till hvem eller till det gamla »goda»
ho; en neutral, med bestämd artikel försedd plural
sådan som ögonen sämre än ögona, som antagit samma
artikel som är den enda i rikena o. d. formerJfr Leffler, anf. st. s. 11, sp. 2.; ja
framtidsformerna bordna, bladna, kortna, o. d., som
ännu så länge blott uppträda i mycket hvardagligt
språk, äro en afgjord vinst för språket, emedan detta,
då de en gång blifvit ensamt härskande, kommer att
hafva en och samma artikel hos alla neutra i
pluralis, och denna artikel -na är då den samma som
hos maskulinerna och femininerna, ett stort framsteg
hos språket i fråga om regelbundenhet.Att genusskillnaden icke bör hos artikeln betecknas,
framhålles sid. 188 f. nedan.

Preteriti-formerna stred, kved jämte de af
Rydberg m. fl. förkättrade stridde, kvidde äro goda, icke
på grund af sin ålder — för öfrigt äro stridde, kvidde
faktiskt äldre (se Rydqvist, Sv. Spr. L. I, 215 och
213), hvilket en och annan icke torde hafva
uppmärksammat — icke heller på grund af sin
oregelbundenhet, utan emedan de äro regelbundna
analogibildningar efter den mycket talrikt representerade typen
rida: red o. s. v. Sådana bildningar som de i
Stockholms-målet stundom uppdykande rang af ringa, rösFörekommer för öfrigt redan i fsv. (och i fornisländskan
under formen hraus).
af rysa böra ej heller — annat än i fråga om någon
viss stilart — fördömas och motarbetas, ty de äro
fullt regelbundna analogibildningar efter typerna
springa: sprang och frysa: frös och kunna göra
anspråk på att en gång komma i åtnjutande af samma
popularitet, som nu redan länge tillkommit böjningen
tvinga: tvang (fsv. thwingadhe)Blott uti Gotlandsdialekten förekommer formen thwang. och knyta: knöt (fsv.
knytte) m. m. Icke fullt så lyckad är den stundom
förekommande böjningen rycka: röck, trycka: tröck,
emedan vokalens korthet gör dessa verber väsentligen
olika typen ryka: rök, efter hvilken t. ex. dyka: dök
med full rätt redan lämpat sig. Alldeles förkastligt
är det af t. ex. C. J. L. Almquist gjorda försöket
klippa: klöpp, sannolikt föranledt af dialektformen
klyppa, om hvilken dock — äfven om man i
riksspråket brukade den — gäller samma betänklighet,
som nyss framställdes rörande rycka, trycka. Dålig
är också den uppländska böjningen sitta: sått
(formen uppkommen genom en kompromiss mellan satt
och den gamla pluralen såto), hvilken står där utan
all analogi inom språket; god är däremot den
nysvenska böjningen satt: sutto, i stället för det äldre
satt: såto, emedan den nyare böjningen förträffligt
stämmer med spratt: sprutto, slapp: sluppo,
hvaremot den äldre icke ens fullt öfverensstämde med
den för resten ytterst svagt representerade typen gaf
(lång vokal, under det att satt har kort): gåfvo.
Den öfver större delen af Sverge spridda böjningen
stå: stog i analogi med slå: slog —
Stockholms-målet har tagit steget fullt ut med sitt particip stagit
(staji) efter slagit (slaji) — är en icke så oäfven
ersättning för det fullkomligt enstående bildningssättet
stå: stod; men det synes mig, som om en nybildning
stå: stådde vore afgjordt att föredraga, dels på grund
af dess öfverensstämmelse med den redan faktiskt
genomförda nybildningen stått i stället för det
föråldrade participet ståndit (som i sin ordning var
nybildning i stället för det ännu äldre stadhit; jfr stad-na),
dels och hufvudsakligen emedan typen spå: spådde:
spått (jfr trå, försmå, så m. m.) är vida talrikare
representerad och lifskraftigare än den blott i slå:
slog: slagit fullständigt framträdande typ, från
hvilken faktiskt på senare tider eröfrats flå och två
(änskönt Rydberg ännu vill i andlig stil använda tvog,
tvogo, likaväl som tvagit; anf. st. s. 524). Bildningar
sådana som det af mig förordade stådde förekomma
i all synnerhet ymnigt uti barnens på allehanda
nybildningar så rika — och därför så lärorika — språk,
där man får höra gå: gådde, slå: slådde, ta: tadde
(efter ha: had[d]e), se: sedde (efter ske: skedde) m. m.
former hvilka förr eller sednare nog få inträde i »de
storas» språk, likaväl som dö: dödde (för dog) m. fl.
ursprungligen »barnsliga» böjningar. Och hvarför?
Tydligtvis emedan språket på så vis blir lättare.
Men, så snart ej tydligheten blir lidande, blir språket
därigenom också såtillvida bättre. Vi hafva — äfven
i fråga om språket — åtskilligt att lära af barnen.

Det bär likaledes vittne om en sund språkinstinkt,
då man i hvardagligt tal ej sällan omstöper det till
sin bildning enstående hertig till herting efter de
snart sagdt oräkneliga maskulinerna på -ing: höfding,
utländing, inföding, niding o. s. v.; jämför vidare
titlar sådana som å ena sidan femininet drottning, å
den andra maskulinet konung.

Formen sednare (superlativ sednast eller, ofta
med något olika betydelse, sist), hvilken det nu blifvit
modernt att söka utrotaHäri samverka både den literärhistoriska och den
naturhistoriska ståndpunktens anhängare, de sednare med den efter
min mening på ett faktiskt misstag beroende argumentationen,
att d aldrig uttalas. »Huru ofta som hälst brukade i skrift
kunna därför sådana ordformer som — — sednare — — aldrig
vinna erkännande af att vara riktiga» (Richert)!, är för en betydelse
motsatt den af förr(e) vida bättre än det nu allmänt
favoriserade senare (senast), som bör reserveras för
betydelsen mera (mest) sen. Sednare är i den
angifna betydelsen bättre, icke blott emedan det då
nästan oundvikligt associerar sig — hvilket är en stor
fördel — med det till betydelse närstående sedan,
som också behöfver en särskild komparativ, skild från
den af sen; utan äfven, och än mer, därför att det
här som alltid är en betydande fördel att ega ett
synonympar (jfr härom ofvan sid. 163 not 2), hvilket i
detta fall får uttrycka den icke oviktiga
betydelsedifferens, för hvilken latinet använder posterior och
serior, engelskan latter (last) och later (latest).

I händelse formen sednare verkligen, såsom
allmänneligen antages, på så sätt uppstått, att senare
genom association med sedan erhållit ett d — det
kunde emellertid tänkas, att sednare vore direkt
bildadt af sedan genom komparation — så står detta
fall mycket nära hvad man kallar folketymologi,
d. v. s. en på god tro (i motsats mot vits) företagen
omtydning (oftast i förening med formell ombildning)
af ett mer eller mindre svår-associeradt uttryckJämför härom utförligare sid. 38 ff. ofvan..
Dylika bildningar, som fordom voro — och väl kanske
ännu på de flesta håll äro — ytterst föraktade, såsom
de där framför andra »språkfel» äro hiskliga och
ovärdiga en verkligt »bildad» människaIcke för ty är vårt riksspråk öfverfullt af dylika
gräsligheter: frukost (plattyska frokost, t. frühstück), »vara i sitt
esse» (fr. être à son aise), alldeles (af fsv. allaledhes), o. s. v.,
se mitt ofvan sid. 38 noten citerade arbete., de äro emellertid
förträffliga, i fall det nya uttrycket blifvit så att säga
genomskinligare, fått lämpliga associationer,
hvarigenom det lättare minnes, hittas och fattas. En
synnerligen god folketymologi föreligger i vårt armbåge
för äldre almboge och detta för ännu äldre alnboghe.
Mot det dialektiska badsäng (för bassin) är i fråga
om dess första beståndsdel föga att invända; däremot
lär väl lämpligheten af den andra med rätta dragas
i tvifvelsmål. De likaledes i munarterna
förekommande jordgrafi (för geografi), stirreskåp (stereoskop),
jämnasteg (gymnastik), dra-tvärs (travers på ett
järnvägsspår) ägna sig — trots sin förvånande fyndighet
icke lämpligen för en allmännare användning, emedan
det här gäller vetenskapliga och yrkes-termer, hvilka
böra vara så kosmopolitiska som möjligt, enär
vetenskapen och yrkesbildningen icke är eller åtminstone
icke borde vara i första rummet »nationell».

Till hinders är all öfverflödig barlast. Det
gäller inom språket detsamma som på de flesta andra
områden, att hvad som ej är till gagn är till skada.
Detta leder oss till följande tvenne påståenden.

7) Sämre är ett längre uttryck, då det icke
säger något annat än ett kortare eller åtminstone icke
för tillfället kan eller bör uttrycka något annat.
Exempel på hithörande fall äro bl. a.
misskund(samhet), saktmod(ighet), enfald(ighet), häkte(lse),
umgänge(lse), (be)läglig, (be)dåra, (be)väpna, (be)fukta
o. s. v. Ensam är bättre än det äldre ensamen,
äfven på grund af sin regelbundna bildning (jfr ofvan),
efter de talrika adjektiverna på -sam (långsam,
skämtsam o. s. v.). Emellertid är den här framhållna
synpunkten för språkriktighet af mycket underordnad
betydelse, enär de längre uttrycken — äfven de flesta
bland de af mig ofvan anförda — nästan alltid mäkta
angifva och behöfvas för att angifva en
betydelsenyans, som — om också minimalt — skiljer sig från
det kortares. Så t. ex. är jag i motsats mot V.
Rydberg (anf. st. s. 498) — af den meningen, att
beledsaga icke kan till fullo ersättas af ledsaga; en konung
beledsagas af sin svit, en text af noter, men man
ledsagar en främling; beledsaga anger ett ofritt och
passivt följande, ledsaga antyder ett frivilligt och
aktivt vägvisande. — Jag vänder mig därför till en
viktigare synpunkt af liknande art.

8) Dåliga äro uttryck, som lida af pedantisk och
onödig tydlighet, d. v. s. som medelst sin form
ange en betydelsedistinktion, som antingen icke
behöfver angifvas, emedan den redan på annat sätt
är för tillfället uttryckt, eller också icke bör
angifvas, emedan den icke längre såsom sådan
uppfattas.

Ett godt exempel på en af det förra skälet
onödig formdifferensiering hafva vi i svenska
skriftspråkets verbalböjning, t. ex. »jag går», »vi gå» och
»jag gick», »vi gingo», där numerus uttryckes icke
blott genom det utsatta subjektet, utan äfven genom
de skiftande formerna hos verbet; detta sednare
alldeles onödigtvis, enär platt ingen otydlighet eller
öfverhufvud någon olägenhet uppstår genom en böjning
»jag går», vi går» och »jag gick», »vi gick», såsom
hvardagstalet också redan längeTill och med i fornsvenskan voro dylika konstruktioner
icke sällsynta (t. ex. i Cod. Bureanus), och redan i
landskapslagarna finnas såväl ett par exempel på det numera hos alla
svaga preterita genomförda lånet af singularform i pluralis (t. ex.
køpte för äldre køpto) som ock många fall af presens singularis
i stället för pluralis (t. ex. ær, havir för æru, hava m. m.). uttryckt sig. Den
särskilda pluralformen har blifvit öfverflödig i och med
det, att subjektet, äfven då det är ett personligt
pronomen, undantagslöst utsättes. Behöflig är denna
formdifferens däremot t. ex. i latinet, där lego, legimus
är regel, konstruktionen ego lego, nos legimus
däremot ett sällsynt undantag; där således jag, vi o. s, v,
uttryckas blott genom verbets ändelse. Af samma
skäl är särskild pluralform jämförelsevis behöflig i
den svenska imperativen t. ex. (läs, läsen), där
subjektet ej utsättes; hvadan det hvardagliga talspråket, som
ej heller här skiljer på singular och plural, i denna
punkt är åtminstone såtillvida sämre än
skriftspråket och det högtidligare talspråket, att det är
otydligare (jfr ofvan sid. 167 not 1). — Af liknande skäl
är det ett förkastligt pedanteri att, som en och annan
vill, skilja på en nominativ »närvara» och en
prepositionskasus »(i någons) närvaro». Här gör
tillvaron af preposition en särskild oblik kasusform
öfverflödig. Att i detta speciella fall närvaro såsom
gemensam form är att föredraga framför närvara,
framgår af hvad jag sid. 186 f. nedan yttrar.

Bland exemplen på ett pedantiskt upprätthållande
af en formdifferens, som icke längre uppfattas såsom
bärare af en betydelsedifferens, förtjänar framför
andra att framhållas det hos många författare
framträdande bemödandet att i riksspråket uppehålla den
redan utdöda — men i många dialekter lifligt fortlefvande
— känslan af genusskillnad hos döda föremål. Detta
skall ske genom att i riksspråket, i likhet med
dialekterna, använda pronomina han och hon i stället
för det såsom oriktigt brännmärkta den. Det skall
sålunda heta »stolen, han» men »dörren, hon», icke
»den» i någotdera fallet. Att detta är misslyckadt,
och att den verkligen är att föredragaAtt i likhet med åtskilliga genuina stockholmare välja
han till generellt pronomen och sålunda säga »dörren, han», ja
»skatan, han» är tydligtvis oriktigt därför, att han behöfves —
äfven för en stockholmare — såsom särskild beteckning för
sådana föremål, som verkligen äga ett naturligt maskulint kön,
t. ex. man, yngling, bock, gumse, hingst, oxe m. fl. fall, där man
ännu bibehållit känslan däraf., behöfver jag
här ej utförligt framhålla, eftersom jag i denna punkt
kan hänvisa till Tegnérs (anf. st. sid. 140 ff.)
förträffliga kritik af dessa sträfvanden. En konsekvens
af denna min åsikt blir naturligtvis, att jag äfven
måste såsom förkastlig betrakta den nu så gängse
äflan att i substantivets och adjektivets bestämda
former samt i adjektivets obestämda pluralformer
uppehålla en genusskillnad. Jag anser det vara olämpligt
(emedan onödigt) att säga (och skrifva) skyarne,
fötterne, stolarne i motsättning mot dörrarna, dikena.
Kan ett neutrum sådant som dikena få begagna
samma artikel -na, som af ålder tillkommit kvinnorna,
så bör man med allt skäl yrka »full likställighet»
för genus maskulinum. På sin höjd kan man finna
sig i, att -ne — som för öfrigt på 1500-talet var
mindre brukligt än -na (ursprungligen den maskulina
ackusativens form) — reserveras för ord som utmärka
naturligt kön, t. ex. gossarne, konungarne, ehuru
den äfven i detta fall är af rent estetiska skäl så godt
som oanvändbar, då den obestämda formen ändas på
-er, t. ex. presterne, européerne, handelsresandene.Jfr om denna fråga den utförliga framställningen af N.
Linder: »Några anmärkningar om slutartikeln i svenska språket»
(i »Forhandlinger paa det andet nordiske filologmøde»,
Kristiania 1888), där -na förordas såsom artikel för alla fall utan
undantag. — Att, som några företagit sig, oberoende af genus
använda -ne såsom artikel efter -ar, däremot -na efter -er
(således t. ex. drottningarne, men presterna), är fullkomligt
godtyckligt. Förmodligen tycker man, att det »låter bra».
Likaså synas mig »stora, vackra stolar», »den blåa
himlen», »den långa vägen» vara afgjordt att
föredraga framför »store, vackre stolar», »den blåe
himlen», »den långe vägen», uttryck som äro så krystade,
att de nästan förefalla komiska. Däremot torde man,
åtminstone för viss stil, böra förorda uttryckssättet:
»ädle gynnare», »gode herrar», »den sköne
ynglingen», »den gamle siaren» o. s. v.Om uttrycket »mine herrar» se N. L(inder) i tidningen
Aftonbladet den 25 sept. 1894.

Men vidare och slutligen kan man påstå:

8) Absolut förkastlig är hvarje ändring i
språkbruket, hvarigenom intet vinnes, d. v. s. som
icke leder till, att tanken vare sig exaktare eller
snabbare meddelas, ty i så fall innebär ändringen endast
besvär för den talande, ofta också för den tilltalade,
utan någotsomhelst gagn för någondera. Alltså är
bruket såtillvida normgifvande för språkriktighet, att
ceteris paribus (d. v. s. om det ena uttrycket icke
i annat afseende är bättre än det andra) är det
gängse uttrycket det bättre, emedan det är
lätt-tillgängligare och lätthandterligare för både den talande
och den tilltalade, hvilken sednare för öfrigt
vanligtvis tycker det vara »vackrare», hvarvid han är van.
Då nu i allmänhet jämförelsevis föga vinnes (i
riktning af språkets fulländning) genom en ändring af
uttaletJfr dock ofvan sid. 170 f., mera genom ändring af ordens form, mest
genom ändringar i deras syntaktiska förbindelser och
deras betydelser, så är det gifvet, att brukets
auktoritet blir störst i fråga om ordens uttal. Mot en
minimal afvikelse från det gängse uttalet kan man
vanligtvis icke med skäl rikta någon annan anmärkning
än, att »det brukas icke»Blir afvikelsen större, kan det leda till felaktig
association och äfven på flera andra sätt verka förvillande. och kommer följaktligen
att förefalla »stötande» för örat — som man
vanligtvis behagar identifiera med »skönhetssinnet». Mindre
vitsord har bruket rörande ordens form och allra minst
i fråga om deras syntaktiska användning och
betydelse. I detta sistnämda afseende har bruket faktiskt
aldrig spelat någon synnerligen betydande roll. Nästan
aldrig händer det, att ett uttryck uppträder i alldeles
samma förbindelse och i fullkomligt samma
betydelse, hvari det förut användts, utan ständigt uppstå
nya kombinationer och nya betydelser såsom uttryck
för nya tankar. Och väl är det, ty härigenom
(speciellt genom de fordom föraktade »falska»
analogibildningarna) är det företrädesvis, som språket lefver
och utvecklas. Uttalets förändringar tyda nog också
på lif, men till god del beteckna de (särskildt de
fordom i vidskeplig vördnad hållna ljudlagarna) den
afvigsida af lifvet, som heter: nötning, slitning,
förbrukande af materialHärmed vare icke förnekadt, att ljudlagarna, i den mån
de leda till kortare och lättare uttalade språkformer, äro af
positiv nytta såsom minskande den talandes rent fysiska möda (jfr
Jespersen, Studier over engelske kasus, sid. 11 f.).. Då så är, lär icke ens den argaste
fiende till »det konventionella» kunna misstycka, om
det alltid skäligen konservativa bruket i fråga om
språkets ljud får vara nästan allsmäktigt, i fråga om
dess form och betydelse vanmäktigt. — Nu några
exempel på obefogadt afvikande från bruket.

En alldeles gagnlös ändring af gällande
språkbruk vore att med V. Rydberg skrifva krafdes för
kräfdes eller kärne, penne, vilje, ände för kärna
o. s. v. Dessutom utgör detta sednare fall en
inkonsekvens eller åtminstone en stor godtycklighet från
ändrarens egen ståndpunkt, som härvidlag vill visa
pietet för den forna böjningen af dylika ord.
Emellertid var som bekant denna sådan, att nominativen
ensam ändades på -e, de öfriga tre kasus på -a. Då
nu svenskan ej vidare upprätthåller denna
kasusskillnad, så frågas, med hvad skäl man kan vilja så
favorisera minoriteten och taga så ringa hänsyn till den
gamla böjningen, att man låter både direkt och
indirekt objekt ändas på -e trots fornspråket.
Tvifvelsutan är skälet det rent utvärtes och mer än lofligt
ytliga, att våra substantivparadigm äro så uppställda,
att vi inlära nominativen först och däraf förledas
att anse denna kasus förnämligare än alla andra.
Började våra paradigm med ackusativen — hvilket de
alltför väl kunde göra — så hade man nog aldrig
fallit på att vilja införa kärne i stället för kärna o. d.
— I fråga om stadga, pl. stadgar påpekar Rydberg,
att fortvaron af den gamla pluralen på -ar i detta
ord utgör ett särskildt och kraftigt talande skäl för
att äfven låta den gamla singularen stadge komma till
heders. Detta skulle jag i regelbundenhetens
intresse — således icke såsom R. af språkhistoriska
hänsyn — kunna vara med på, men för så vidt R.
vill alldeles bannlysa formen stadga, så vill jag
påpeka, att detta vore till afgjord skada för vårt språk.
Fasthellre borde man söka att få ordet, så att säga,
klufvet i tu, så att man erhölle ett konkret
maskulinum stadge (pl. stadgar) i betydelsen »lagstadgande»
och ett abstrakt femininum stadga i betydelsen
»stadighet», hvilket vore ett verkligt språkförbättrande.
Samma procedur har till stort gagn för vårt språks
uttrycksfullhet företagits med flera dylika ord: ande
andligt väsen och anda andlig riktning, grädde på
mjölk och gräddan i samhället, timmer-flotte och
örlogs-flotta, mosse ställe där mossa växer, värme
af fysisk art och värma varm sinnesstämning (samt
neutret värme, fysikalisk term); jämför också: dager
(gammal nominativ) och dag (gammal ackusativ),
hälsningen hell (nom.) och adjektivet hel (oblik form),
hug-full och håg-lös, frid med Gud och fred med
fienden, en tått lin och tåt i ett rep, fynd och
påfund, stod och stöd, sägen och »syn för sagen»,
stinga (stang) med spjut och sticka (stack) med nål
(i stället för ursprungligt stinga, stack i båda
betydelserna), springa (sprang) i tu och spricka (sprack)
sönder, skärt ljus och skirt smör, rätt mening och
rät väg, kona och kvinna, låter och lär (»dicitur»)
m. m. dyliktSe härom utförligt i min afhandling »Om
orddubbletter i nysvenskan» uti Språkvetenskapliga sällskapets i Upsala
förhandlingar 1882—1885, sid. 81 ff. (Upsala universitets
årsskrift 1886).. Att här och i andra snart sagdt
otaliga dylika fall vilja afskaffa den ena formen såsom
mindre riktig vore ett straffvärdt försök till stöld från
vårt språk, och lyckades man, hade man beröfvat
detta en betydande rikedom, som icke utan möda och
med ett klokt tillgodogörande af språkets tillgångar
under tidernas lopp vunnits. Att t. ex. införa den
gamla nominativen kona i samma betydelse som den
ursprungliga (plural-)genetiven kvinna, hvilken
usurperat dess plats, torde ej ens den radikalaste
reaktionär ifrågasätta; men det vore könsekvensen.

Opraktiskt och därför klandervärdt är att i
grammatisk literatur, afsedd att för personer, som i alla
fall måste lära sig den gängse grammatiska
terminologien eller redan förut känna densamma, införa
nya termer, som icke säga något annat eller bättre
än de gamlaJag betviflar högeligen, att dylika »reformer» ens för
den första folkundervisningen äro af något gagn.. Jag måste därför beteckna det
såsom ett missgrepp, då t. ex. J. Pipon uti sitt i vissa
afseenden förtjänstfulla, men i sin helhet mera om
teoretisk än praktisk begåfning vittnande arbete »Svensk
språklära för mellanskolorna (elementarläroverken) och
till sjelfid» (Sthlm, 1878) använder följande
terminologi: utsägetingsord (infinitiv), omständighetsord
(adverb), hjälpord (preposition),
antalstingsbestämningsord (kardinaltal) o. s. v. Dylika beklagliga
sträfvanden hafva, tack vare framstående tillskyndare, vunnit
tämligen allmän efterföljd uti Danmarks och
Tysklands grammatiska literatur, så vidt jag kan se utan
gagn för danskarna eller tyskarna själfva, men afgjordt
till stort men för denna literaturs internationella
brukbarhet, enär termer sådana som stedord eller fürwort
(pronomen), navneord, hauptwort (substantiv),
navneform, nennform (infinitiv), nævneform, nennfall
(nominativ), udsagnsord, zeitwort (verb), biord,
umstandswort (adverb), fremsættende måde, aussageweise
(indikativ) o. s. v. bereda utländingen, och förmodligen
också infödingen, åtskillig möda, som kunde bättre
användas. Dylik »fosterländskhet» är nätt opp lika
mycket (resp. litet) på sin plats som det bekanta
puristiska försöket att i matematisk literatur ersätta
t. ex. tangent med det »goda svenska» uttrycket snudd
och cotangent med fyllsnudd o. s. v.

***

På intet område torde åsikterna om
språkriktighet gå så vidt isär, ingenstädes en så oöfverskådlig
och hopplös villervalla i praktiken vara rådande som
i fråga om behandlingen uti svenskan af främmande
nomina propria. Detta beror därpå att härvidlag
tvänne hvarandra stick i stäf motsatta doktriner göra
sig med ungefärligen samma styrka gällande och båda
erhållit rätt talangfulla målsmän. Å ena sidan heter
det, att främmande orter och personer skola benämnas
så, som de i sitt eget hemland heta och själfva kalla
eller kallat sig; en åsikt som beträffande de
geografiska namnen på ett mycket talangfullt, men ensidigt
sätt förfäktats af A. Hedin i artikeln »Om geografiska
namn och deras rättskrifning» (i Fria ord, utg. af
Publicistklubben, Stockh. 1878). Å andra sidan
håller man (t. ex. C. J, Schlyter, Ordbok, sid. XXXII)
före, att åt dylika namn må i svenskan få gifvas en
svensk form, ja, bör i vissa fall en försvenskad form
anskaffas. Det är i synnerhet i fråga om
fornisländska namn, som denna sednare åsikt åstadkommit en
stor uppståndelse, och märkvärdigt nog har denna,
ursprungligen från Danmark utgångna, rörelse — trots
sin, efter min mening, bjärt framträdande
ovetenskaplighet — haft att glädja sig åt mäktigt understöd från
flera i fråga om de nordiska språken vetenskapligt
bildade och begåfvade författare, såsom C. Säve
(lärjunge af N. M. Petersen), Th. Wisén, V. Rydberg,
H. Hildebrand, E. Hildebrand, P. A. Gödecke (som
dock söker följa en god medelväg), D. A. Sundén
m. fl., under det att auktoriteter sådana som Rydqvist
(Sv. Spr. L. IV, 544 f.) och Lyngby (Tidskr. f. Philol.
og Pædag. X, 112 f.) uppträdt däremot. Att hela
denna fråga ännu befinner sig i ett så oklart skick,
och att man å båda sidor med sina delvis berättigade
yrkanden skjutit så vidt öfver målet, beror därpå, att
man förbisett följande för bedömande af
språkriktigheten så hufvudsakliga synpunkter: att man framför
allt måste taga hänsyn till sin publik och sålunda,
då man riktar sig till svenskar, icke företrädesvis
sträfva efter att göra sig förstådd af utländingar;
att alla onödiga ändringar af gängse språkbruk böra
undvikas; och framför allt, att språkriktigheten ställer
helt olika kraf på verkliga i språket gängse lånord
å ena sidan och å andra sidan sådana ord, som mera
tillfälligtvis då och då i svenskan citeras, i fråga
om hvilka sednare de två förra synpunkterna hafva
nästan intet att betyda, hvarför här mera
kosmopolitiska hänsyn kunna få göra sig fullt gällande (jfr sid.
93 och 105 ofvan). Utgående från den här af mig
förfäktade språkriktighetsståndpunkten kommer man
därför till följande tvenne, som mig synes, enkla
grundsatser:

a) Främmande namn, hvilka såsom lånord
upptagits i allmänt svenskt språkbruk och där under en
viss form blifvit gängse, bibehållas oförändrade
vid denna form, emedan genom en ändring
ingenting vunnes för den publik, för hvars skull de äro
till i svenskan, men väl mycket onödigt besvär
åstadkommes. Vid denna grundsats och dess tillämpning
i detaljer behöfver jag, trots sakens stora vikt, ej
utförligt dröja, emedan ungefär samma grundsats, som
jag här formulerat, på ett synnerligen förträffligt sätt
förfäktats och med exempel belysts uti en artikelserie
»Namnförklädning eller gamla och nya namn» af
anonym författare (O. E. L. Dahm) uti Nya dagligt
allehanda, årg. 1880 (n:r 280 och 282; 1 och 3 dec.)
och 1882 (n:r 24; 30 jan.). Ett och annat tillhörande
fall kan jag dock ej underlåta att framdraga.

Det är alltså enligt min mening afgjordt oriktigt
att söka ersätta de gängse formerna Köpenhamn, Aten,
Rom, Paris (med hörbart s), Neapel, Tyskland,
Frankrike, England (uttaladt Ängland) o. d. med
respektive Köbenhavn, Atenai, Roma, Paris (uttaladt Pari),
Napoli, Deutschland, France, England (uttaladt
Ingland), helst härutinnan ingen konsekvens kan
ifrågakomma; den ene går med på Napoli, men vill
bibehålla Rom; den andre finner sig äfven vid Roma, ja
Atenai, men tappar modet inför France och
Deutschland; och hvem vill väl gå in på — åtminstone i
praktiken — att benämna t. ex. de slaviska länderna
och orterna så, som innevånarna själfva kalla dem,
alltså Rossija för Ryssland, Brno för Brünn, Sibir
för Sibirien o. s. v. Som bekant har också intet
annat språk bekvämat sig till en dylik courtoisie gent
emot utländingen, som den man nu för svenskan
ifrågasätter.

Af samma skäl är det ett missgrepp att omstöpa
Ludvig XIV, Fredrik II, Jakob I, Olof den helige,
Peter den store till Louis XIV, Friedrich II, James I,
Ólafr helge, Pëtr (läs: Pjåtr) velikij. Det sista
exemplet synes emellertid ännu icke hafva fått några
förespråkare, och detta är ej förvånande, ty konsekvens
söker man lika förgäfves här som inom
»reform»sträfvandena i fråga om de geografiska namnen.

Likaså böra naturligtvis ord, som lånats från
isländskan, bibehålla sin gängse form. Väl må det
vara den enskilde obetaget att i likhet med en aktad
skolman i våra dagar benämna sig Fridtjuf i stället
för Fritiof; men det må påpekas, att för den
händelse man därigenom tror sig hafva erhållit ett
»språkriktigare» förnamn än andra Fritiofar, så misstar man
sig. Dylika ändringar åsyfta förmodligen att vara »i
öfverensstämmelse med språkutvecklingens fordringar»
(D. A. Sundén), men det är just detta jag vill på det
bestämdaste bestrida, att de äro. Att i alla händelser
dessa »fordringar» äro litet oklara, äfven för dem som
tro sig särskildt manade att tillgodose dem, tyckes
framgå af den osäkerhet, som råder i fråga om de
»rätta» formerna. I stället för det hittills gängse
gudanamnet asar får man se dels den fornisländska
formen äser (E. Hildebrand), dels alldeles nyskapadt
åser (C. Säve, Th. Wisén) eller än oftare åsar.
Former sådana som de båda sistnämda äro oriktiga från
alla möjliga synpunkter. De äro icke den
fornisländska formen, ty denna var æser (läs äser); icke den
nyisländska, ty denna är æsir (läs ajsir); icke den
fornsvenska, ty denna är oss alldeles obekant (se
Rydqvist, Sv. Spr. L. VI, 21), men har tvifvelsutan lydt
antingen æsir eller asar, möjligen aser; icke den
nysvenska, ty denna har hittills varit asar. Frågas
då, hvarför i all världen denna sistnämda form skall
vara oriktigare än de nyuppfunna åser eller åsar,
hvilka på ingen tid och hos intet folk varit
verkligt talade former. Svaret måste lyda: om detta ord
icke vore, hvad det nu verkligen är, ett lånord,
inkommet i svenskan ur isländska literaturen (hvars ǽser
af oss utbytts mot asar, en analogibildning efter
singularen áss, som antagit den vanligaste svenska
plural-ändelsen för maskulinum, nämligen -ar); utan om ordet
vore inhemskt svenskt; om det i fornsvenskan förefunnits
under formen aser (eller asar), hvilket är mycket ovisst;
om denna form sedan fortlefvat genom svenskans alla
perioder ända till våra dagar, hvilket den emellertid
beklagligtvis icke gjort; om den under detta sitt lif
utvecklats rent ljudlagsenligt, utan att några
analogibildningar fått störande ingripa i ljudlagarnas
verksamhet (hvilket emellertid sällan händer); och om vi
— hvilket är högst osäkert — nu lyckats upptäcka
och fullt riktigt formulera de ljudlagar, för hvilkas
verksamhet ordet skulle hafva varit utsatt; så komma
vi till det sannolika resultatet, att ordet nu borde
hafva uppträdt under formen åser (eller åsar); alltså
är denna den riktiga. Om nu detta svar lyckas fullt
tillfredsställa och öfvertyga oss, så hafva vi endast
att tillägga: Nåväl, låtom oss då i konsekvens med
det förda resonemanget och i språkriktighetens intresse
behandla alla isländska (och fornsvenska) lånord lika;
således icke säga Hjalmar, utan Hjälmar (eller
Hjälmer), icke Birger Jarl, utan Börje (eller Birge) JärlOlavus Petri skrifver i sin krönika jerl.,
icke skald, utan skåld (jämför våld, båld, såld af vald
o. s. v.) eller skåll (jämför såll, fåll, håll af sald o. s. v.);
ja, då är det obegripligt, hvarför icke tyska och
engelska lånord skulle lika väl som de isländska bringas »i
öfverensstämmelse med språkutvecklingens fordringar»,
så torde vara bäst att så snart som möjligt se till, det
t. ex. namnen Bernhard, Leopold, Konrad, Edvard
utbytas mot de bättre Björnhård, Ljudbåld, Könråd
och Ödvård. Detta och dylikt torde emellertid ingen
vilja vara med om. Men då frågas med skäl: hvad
tjänar det till att uppställa en princip, som man sedan
ej bryr sig om att ens i aflägsnaste mån konsekvent
tillämpa?

b) Främmande namn, hvilka endast undantagsvis
i svenskan citeras, eller som endast i vetenskaplig
literatur (hvartill jag äfven räknar vanliga läroböcker)
förekomma, böra också bibehållas oförändrade, d.
v. s, förblifva vid den form, de äga i det främmande
språk, hvarifrån de för tillfället hämtas. Jag måste
därför gifva A. Hedin fullständigt rätt, då han som
ett högst klandervärdt oskick framhåller våra
läroboksförfattares vana att, slafviskt afskrifvande tyska
arbeten, hos oss gifva kurs åt sådana onödiga
namnförvrängningar som t. ex. Gröningen för Groningen,
Zaardam för Zaandam, Mailand för Milano, Lüttich
för Liège m. m. Än mera omotiverade äro
statskalenderns former Chili för Chile, Syracusa för
Siracusa, Norrige för Norge m. m., af hvilka dock en
del numera rättats.

Mest brytes nu för tiden mot den ofvan
uppställda grundsatsen vid återgifvande af isländska namn,
öfver hvilka man tyckes anse sig ha rätt att förfoga
alldeles efter godtycke, och hvilka man därför
»försvenskar» efter dylika principer, som jag ofvan i
anledning af ordet asar skildrat. Men dylika
omstöpningar äro absolut till skada både för fackmannen
och icke-fackmannen. För egen del får jag bekänna
— och jag vet, att det är en erfarenhet, som mången
med mig gjort — att man icke riktigt vet, hvar man
är hemma och endast med möda hittar till rätta, då
man får höra talas om Sjunkebäck (E. Hildebrand)
i stället för Søkkuabekkr, Sänkmime (E. Hildebrand)
för Sokkmimer, Jämnhår (E. Hildebrand; man
väntar sig åtminstone Jämnhög) för Iafnhár, Valand
(V. Rydberg) eller Valund (Th. Wisén) för Volundr,
Arvar-Udd (E. Hildebrand) eller Örvar-Udd (förra
hälften nyisländska, andra hälften nysvenska; Wisén)
för Orvar-Oddr, Kråka för Kráka, Valsungar (Wisén)
för Volsungar o. s. v. — Ej sällan äro de nya
formerna oriktigt fabricerade äfven från
försvenskningsteoriens egen ståndpunkt (jfr om Jämnhår nyss ofvan).
Guden Njord (isl. Niorðr) har aldrig någonstädes burit
det namn Njärd, som Säve, Wisén, Hildebrand m. fl.
gifvit honom, och namnet skulle efter svenska
»utvecklingslagar» just heta NjordJämför härom M. Lundgren: Språkliga intyg om
hednisk gudatro i Sverige, s. 73. på samma sätt som sv.
hjort, fjordOm fjärd se Lundgren a. st., jord, gjord o. s. v. motsv. isl. hiortr,
fiorðr, iorð, giorð. Havamal har likaså icke i
fornisländskan hetat Håvamål, utan Hávamál (á uttaladt
såsom långt a), och om ordet funnits i fornsvenskan,
skulle det med all sannolikhet där hafva hetat
Høghamal, i nysvenskan Högamål. Himlabron Bifrost
borde i nysvenska och fornsvenska (om det funnes
där), lika väl som i fornisländskan heta just såJfr A. Kock: Tydning af gamla svenska ord, s. 31 noten,
och Rydqvist, Sv. Spr. L. II, 66 f.,
icke »Bäfrast»Bäfva är tyskt lånord (se Rydqvist, Sv. Spr. L. VI, 66).
Isl. bifa skulle i nysvenskan heta befva (jfr lefva: isl. lifa), isl.
bif däremot heta bif.. Brist på konseqvens är
äfvenledes vid dessa namnändringar ögonskenlig. Drottning
Kráka skall nu heta Kråka, emedan samma ord,
brukadt som appellativum i nysvenskan, har denna form;
men namnet Kettil får förblifva oförändradt, trots att
ordet såsom appellativum har den nysvenska formen
kittel. Man (t. ex. Wisén) skrifver Laxdalingar (isl.
Laxdǿler), men Hitdölakämpe (isl. Hitdǿla-kappe);
utbyter ey mot ö i Rökdalingar (isl. Reykdǿler), men
behåller det i Eyrbyggiar; förändrar hos den
fornnorske skalden Øyvindr Skaldaspillir förnamnet till
Övind, men låter tillnamnet förbli oförändradt o. s. v.
Härtill kommer den principiella inkonsekvens, som
ofvan påpekats på tal om isländska lånord i svenskan:
Hvarför skola blott dylika försvenskas? Hvarför talar
man icke, konsekvent, om Johan eller Jan Ulfgång
(för Wolfgang) v. Goethe, om H. C. Anderssons sagor
o. d.? Ty om det tyska namnet i stället för tyskt
vore svenskt, utveckladt efter svenska språkets lagar,
så skulle det onekligen heta Ulfgång o. s. v. Härpå
ger man måhända det svaret, att det är en stor
skillnad mellan »fornnordiska» namn och andra, och att
vi öfver de förra hafva dispositionsrätt i vida högre
grad än öfver hvilkasomhelst andra. Detta svar torde
verkligen angifva själfva roten och upphofvet till den
falska ståndpunkten. Denna tyckes ytterst bero på
ett — kanske delvis omedvetet — fasthållande af den,
såsom hvarje fackman numera vet, bevisligen oriktiga,
men ända intill våra dagar tämligen allmänt gängse
dogmen, att det fornisländskt-fornnorska
literaturspråket en gång varit hela nordens gemensamma språk,
alltså det »fornnordiska språket». Samma falska
skandinavism ledde till, att den fornisländskt-fornnorska
(kortare uttryckt: den »norröna») literaturen kallades
den »fornnordiska», hvarmed antyddes, att den
tillhörde hela norden; att sålunda t. ex. Eddadikterna
vore hela nordens tillhörighet o. s. v. Att här ingå
på de skäl, som för längesedan vederlagt denna
uppfattning, skulle föra för långt bort från mitt för
tillfället förelagda hufvudämne, skulle för den stora
allmänheten blifva alltför detaljeradt vetenskapligt, och
det vore för fackmannen öfverflödigt. Däremot må
här påpekas, att äfven om denna gamla uppfattning
vore riktig — i stället för att, som den är, vara
fullkomligt oriktig — så komme vi till alldeles samma
resultat. Äfven om alla de isländska namnen funnits
i fornsvenskan, så borde de (som saknas i nysvenskan)
behålla sin gamla form: den isländska, då man
talar om isländingar, den fornsvenska, då fråga är
om fornsvenskar, eftersom fornsvenskan faktiskt är
ett annat språk än nysvenskan, lika visst som latinet
är ett annat än dotterspråket franskan. Att däremot
de, som finnas i nysvenskan, böra hafva sin nysvenska
form, har ofvan visats.

***

Hittills har jag ingenting yttrat om hvad läsaren
kanske väntat sig att finna framhållet såsom en
hufvudsak i fråga om språkriktighet; språkets
skönhet. Jag vill icke söka undslippa detta kinkiga
ämne genom att helt enkelt anmärka, det här
såsom på alla andra områden ett angifvande af
objektiva grunder för att tillerkänna något epitetet »skönt»
är ytterst svårt; jag vill icke säga omöjligt, ty väl
må det vara sant, att »om tycke och smak kan man
icke disputera» — så att någon känner sig öfvertygad;
men lika visst är det, att »tycke och smak» kunna
förädlas, hvilket innebär, att en objektiv norm för
skönhet finnes, om den också är svår att finna. I
fråga om språket må då först och främst framhållas,
att dess skönhet — för en sund smak —
hufvudsakligen beror på dess ändamålsenlighet, och att således
skönheten vinnes förnämligast genom tillgodoseende
af de kraf på språkriktighet, som ofvan af andra
grunder uppställts. Men vidare är isynnerhet att märka,
det rikedom och omväxling i de språkliga uttrycken
högeligen befordrar språkets skönhet. Ju fler uttryck
den talande har att välja på, desto bättre. På så sätt
får språket färg, nyansrikedom, d. v. s. blir sköntJämför hvad ofvan yttrats om fördelarna af att i ett
språk äga synonymer..
För att vinna denna rikedom har man nu tvänne
utvägar: att producera nytt och att — låna,
hvilket inom språkets värld leder till lika lyckligt resultat,
eftersom lånen icke behöfva återställas. Båda
förfaringssätten äro därför i hög grad att rekommendera.

a) Nybildningar, d. v. s. sådana uttryck, som
skapas med tillhjälp af det nutida språkets egna,
redan förhandenvarande tillgångar (t. ex. nya
sammansättningar) eller också »af intet» (t. ex. många
nymodiga interjektioner), äro i flera afseenden bättre
än lån. Dels vinner man i regeln en större publik
för ett nyskapadt inhemskt uttryck än för ett utifrån
lånadt; dels betinga de förra mindre, så att säga,
transportkostnader, emedan materialet är tillgängligt
på närmare håll och för hvemsomhelst, ej blott
den språkligt bildade; dels äro dylika uttryck
vanligen mera genomskinliga, uppväcka flere
idéassociationer, harmoniera bättre med det förut befintliga
ordförrådet och införlifvas därför lättare med detta, under
det att lånorden ofta för att blifva lätthandterliga
måste underkasta sig en folketymologisk ombildning,
d. v. s. delvis nybildas. På grund af denna sin större
harmoni med det öfriga språket förefalla också
nybildningarna skönare.

Bland de nutida författare, som mest och bäst
riktat svenska språket med nybildningar, torde
företrädesvis böra framhållas Viktor Rydberg och August
Strindberg, ehuru deras verksamhet är förlagd till helt
olika fält, enär den förre hufvudsakligen verkar
reformatoriskt på det högtidligare språkets område, den sednare
däremot med förkärlek odlar och förkofrar det
hvardagliga språket. I fråga om Rydbergs nybildningar
förtjänar det emellertid särskildt betonas, att dessa till stor
del äro prisvärda från en helt annan synpunkt än den,
från hvilken förmodligen upphofsmannen själf anser
dem förtjäna beröm. De äro nämligen förträffliga icke
såsom ersättningar för andra, »utländska» ord, utan
just i den mån de icke lyckas ersätta dessa, äro
behöfliga jämte dem och såsom nyanseringar af dem.
Sålunda är Rydbergs »tyckesak» ett bra uttryck, för
så vidt det har eller kan få en mera konkret
betydelse än synonymet mod (fr. mode); »liktyding» är
en lycklig bildning endast i den mån detta ord icke är
eller blir fullkomligt liktydigt med synonym; »kynne»
anger tvifvelsutanDelvis väl i följd af sin anslutning till okynnig. en annan betydelsenyans än
skaplynne; »dumlöje» är ett utmärkt ord, emedan det
begrepp, som därmed betecknas, hittills förmodligen
icke ägt något uttryck alls uti vårt språk.

b) Lånord äro, från svenska riksspråkets
synpunkt, lånord, vare sig att de upptagits ur ett
lefvande eller dödt språk, ur ett mer eller mindre
främmande, ur vårt fornspråk eller våra nutida dialekter.
Detta tyckes emellertid förbises af våra purister eller
»språkrensare», som de föredraga att benämnas, d. v. s.
de som söka ur språket utdrifva de ord, som lånats
från »främmande» språk. Härvidlag synes man
emellertid på inga villkor vilja medgifva, att isländskan
är ett främmande språk, hvilket den dock är i högre
grad än t. ex. danskan. Under det att våra gamla
purister på 1600-talet: Stiernhielm, Spegel, Swedberg
o. a. hyllade den efter min mening fullkomligt
riktiga grundsatsen att hellre låna från ett närmare
besläktadt språk än från ett mera olikartadt, så tyckes
nu ett alldeles motsatt åskådningssätt omfattas. Att
låna från vårt systerspråk tyskan skall nu vara vida
klandervärdare än att låna från den oss så fjärran
stående franskan; att upptaga uttryck från danskan
lär vara mycket oriktigt, men att låna från vår
aflägsnare släkting isländskan är icke blott tillåtligt, utan
till och med en högst berömmelig gärning. I denna
sista mening vill jag fullkomligt instämma, men det
är att märka, att detsamma gäller om alla lån,
notabene om de göras, då de behöfvas. Och de behöfvas
dagligen och stundligen. Vi hafva icke för många
lånord i »svenskan — snarare för få — men vi hafva
tidtals lånat allt för ensidigt, antingen nästan
uteslutande ur tyskan eller nästan enbart ur franskan o. s. v.
Från denna synpunkt kan den af våra nutida purister
omhuldade benägenheten att låna från de nordiska
fornspråken icke nog lofordas. Och, väl att märka,
därest inga särskilda omständigheter tala för lån från
annat håll, så är det afgjordt att föredraga upptagande,
respektive bevarande af ålderdomliga svenska (eller
åtminstone nordiska) uttryck, emedan dessa hafva
åtskilliga förtjänster gemensamma med nybildningarna;
speciellt den, att språkets ordskatt på så sätt får en
mera enhetlig prägel och blir lättare att hålla i
minnet. Att de i allmänhet äfven förefalla oss skönare,
ädlare, högtidligare än lånord med mera utländsk
prägel, framgår af en jämförelse mellan sådana
synonympar som skald: poet, mäla: orera, gamman:
muntration, varda: blifva, kynne: manér m. fl., af
hvilka de i sednare rummet anförda hafva en
simplare, plattare, ja stundom förklenande eller
förlöjligande anstrykning. Men som allmän regel gäller:
låna — olika för olika syften och olika stilarter —
från alla håll, från nordens forna språk, från våra
dialekter, från städernas slangspråk, från de mest
främmande språk!Härmed vare ingalunda förnekadt, att under för
nationalitetskänslan kritiska tider en måttlig purism kan — liksom
andra skrankor folken emellan — vara tillfälligtvis berättigad;
så t. ex. i Nordschleswig i våra dagar (gentemot tyskan), i
Norge vid början af detta århundrade (gentemot danskan).

Bland dem, som företrädesvis inlagt förtjänster
genom upptagande af lånord ur fornsvenskan och
isländskan, är framför allt att nämna V. Rydberg,
om han också härvidlag någon gång icke hållit sig
inom de råmärken, en sund smak utstakar. Från
dylika felgrepp kunna ännu mindre Säve, Gödecke
och H. Hildebrand frikännas, ty speciellt i deras
öfversättning från isländska författare förekomma tidt
och ofta uttryck, som, hvad de än må vara, icke äro
svenska, d. v. s. begripliga för en svensk, som icke
studerat isländska. Såsom exempel på lyckliga lån
från de fornnordiska språken torde vara tillräckligt
att anföra: gamman, mäla (tala), id (jfr idog), säjda,
skarn, ganga, galder, runor, skald, jarl, fylking,
varda; d. v. s. varda o. d. är ett godt ord, när det
användes jämte och med något annan färg än blifva,
icke då det användes i stället för detta. Att dylika
sträfvanden icke äro fruktlösa, att en sådan
lånerörelse i stor skala kan lyckas, och att det såsom
allsmäktigt ansedda »bruket» verkligen får maka åt sig,
då det hindrar språkets utveckling, framgår bland
annat af de lån, som massvis infördes i svenskan af
Stiernhielm, Spegel, Swedberg och deras liktänkande
samtida (se exempelsamlingarna hos Rydberg, anf. st.
s. 526 f. och Söderwall, Hufvudepokerna af svenska
språkets utbildning, s. 104). Det område, där nu
mest och till största gagn för språket dylika lån
företagas, är personnamnens. Hjalmar, Birger (jämte
det nysvenska Börje), Björn, Helge, Gunnar, Agne
m. fl. täfla med framgång med Salomon,
Konstantin, Maximilian o. s. v.; Tora, Ingeborg, Signe,
Astrid, Valborg o. d. hafva nu att glädja sig åt större
sympatier än Marie-Louise, Josefina, Concordia,
Dorotea o. s. v.

Från våra dialekter hafva vi ännu icke lånat på
långt när i den utsträckning som önskligt vore; ja,
lånen från detta ytterst gifvande håll hafva nätt och
jämt tagit sin början. En person, som emellertid
redan hunnit uträtta mycket godt i denna riktning
är August Bondeson, ur hvars i språkligt, liksom i så
många andra afseenden, förträffliga folkskrifter
följande exempel må anföras: flis (ett slags skärfva),
bliga (titta stint och med stora ögon), »vara i lag
med», »i förstningen», skrabbig (ungefär = skral),
tåka sig (jämka sig undan), hörk (jfr kry), »skräppa
af någon» (jfr berömma, skryta af), »ty sig till»
(sluta sig med förtroende till), happa till, pyre, vångla,
köra lätte (utan lass) m. m.

Ur slangspråket kunna med fördel många uttryck
lånas för det lägre hvardagsspråkets behof. På detta
område torde Strindberg framstå såsom primus inter
pares bland de allesamman mer eller mindre i detta
afseende högtförtjänta, nutida realistiska författarna.
Bland expressiva uttryck, som ymnigt anträffas i
Strindbergs arbeten, må exempelvis anföras: »tjurhålla
någon», »propsa med någon, »prata bara goja», »låta
hutla med sig», dabba sig (jfr förplumpa sig), stofil,
gorma, stilig, stass, jobba, frat (jfr strunt), »få på
tafsen», hyde (jfr pack), »ge någon en gliring», »en
hel radda», flabb. Men äfven de mest berättigade
sträfvanden kunna drifvas för långt. Att mer än ett
ytterst försvinnande fåtal af Strindbergs landsmän
mäkta helt och fullt genomtränga innebörden af
uttryck sådana som yla och mackel, torde få betviflas.

Lån från främmande språk i inskränkt mening
— hvarpå det torde vara onödigt att anföra några
exempel — är i synnerhet att rekommendera i fråga
om namn på allmänna kulturföremål, i hvilket fall
inhemska bildningar (t. ex. fjärrskrift, regnskärm,
ångvagn) från flera synpunkter äro i språkligt
afseende underlägsna de utländska lånordenJämför härom Tegnér, anf. st., s. 129 f. (jfr t. ex.
telegraf, paraply, lokomotiv med de nyssnämda
nybildningarna). Därnäst torde dessa lånord vara mest
på sin plats i lättare roman- och novell-literatur, om
de sparsamt och med urskillning användas, ty att
man lätteligen kan begå missgrepp, äfven vid lån från
ett så föga »främmande» språk som danskan,
ådagalägga dagligen några af våra yngre författare, hvilkas
språk understundom snarare förtjänar namnet
Jacobsenska än svenska. Huru många svenskar kunna väl
förstå meningen, då de t. ex. få höra talas om, att
»hon var rank» i stället för »smärt och reslig» (rank
betyder i svenskan »vinglig» och brukas om bord,
som hafva ett ben kortare än de öfrigaI denna betydelse oftast rankig., om båtar,
som ej kunna stå stadigt på sin köl»Säges om ett fartyg, när det kränger så mycket, att
det ej kan föra nog segel» (A. F. Dalin). o. d.), eller om
»kälna blickar», hvilket afser att betyda »varma,
innerliga, ömma blickar», men för en svensk torde
komma att betyda »blickar, som komma en att isas
genom märg och ben» (jfr käle eller tjäle, den iskyla
som under vintern tränger djupt ned i marken).

***

Jag har nu framlagt och med exempel belyst
min ståndpunkt, och jag går nu slutligen att bemöta
några invändningar, som tvifvelsutan redan trängt sig
på åtskilliga af mina läsare. Så t. ex. torde någon
vilja påstå, att min ståndpunkt egentligen
sammanfaller med den som hyllar »bruket» som högsta lag;
ty onekligen har jag i de flesta fall kommit till det
resultatet, att hvad som faktiskt nu brukas är bättre
än hvad åtskilliga purister o. a. föreslagit att sätta i
dess ställe. Men märk väl, dels att jag blott i de
flesta fall godkänt bruket, under det att jag
mycket ofta förordat det hittills ohörda eller blott i skrift
förekommande uttrycket såsom varande bättre — äfven
för talspråket — än det i talet gängse; dels ock, att
i de fall, där bruks-ståndpunktens anhängare och jag
öfverensstämma i fråga om resultatet, har min
motivering varit en helt annan än deras. Ty för mig
gäller det, att ett uttryck icke är bra, därför att det
brukas, utan det har kommit att brukas, emedan det
befunnits vara braEller för att välja ett exempel från ett närbesläktadt
område, det telegrafiska teckenspråket är icke bra, emedan
det brukas, utan det brukas, emedan det visat sig vara praktiskt.; ty instinktlikt griper man i
flertalet af fall det lämpliga uttrycket. Härmed vare
ingalunda förnekadt, att ju också ofta dåliga uttryck
tillgripits, kommit i bruk och äro i bruk. Detta är
ett medgifvande, som den förra ståndpunktens
anhängare icke, om de äro konsekventa, kunna göra, ty
»det som brukas är bra». Men jag kan göra detta
medgifvande, ty från min ståndpunkt heter det blott:
det som icke kan brukas är odugligt, och af det som
brukas eller som — ehuru det ännu icke brukats —
kan brukas, är en del bra, en del dåligt, ja mycket
är på en gång bra och dåligt; nämligen från olika
synpunkter. Det är detta synpunkternas särskiljande
som också gör, att jag kan utan inkonsekvens eller
motsägelse påstå: hvad som är i sig (abstrakt taget)
rätt, är ofta in casu (i det konkreta fallet) orätt,
d. v. s. hvad som från den talandes synpunkt är
bäst, det som lyckas bäst uttrycka hans tanke, är
stundom från den tilltalades synpunkt sämst,
lyckas icke meddela honom den förres tanke. För att
taga ett exempel. Om jag i ett samtal med en
allmogeman använder uttrycket nonchalant i stället för
det ungefärligen liktydiga vårdslös, så är det
mycket sannolikt, att det af mig begagnade uttrycket är
det som bäst motsvarar både saken själf och min
afsikt; det är kanske det, medelst hvilket jag bäst får
fram min mening; men eftersom jag nu en gång
icke talar för mitt eget höga nöje, utan för att få in
min mening i min interlokutör, så är det gifvet, att
därest uttrycket icke af mannen förstås, så har jag
icke uppnått min afsikt, och detta emedan jag illa
valt mitt uttryck, som sålunda, när allt tages i
betraktande, är för tillfället oriktigt. Det är oriktigt,
emedan den tilltalades synpunkt är den viktigaste,
om också otvifvelaktigt den talandes synpunkt är den
till arten högre, emedan dess fulla tillgodoseende —
om detta vore möjligt — skulle göra språket
fullkomligare icke blott för tillfället, utan i allmänhet,
göra det till ett mera utveckladt språk. Hänsynen
till utvecklingens (d. v. s. förbättringens) kraf är ju
både i fråga om individen, folket och mänskligheten
vid allt vårt görande och låtande den högsta
synpunkten, som aldrig får lämnas ur sikte, emedan den
anger den rätta riktningen för vårt handlande; men
icke för ty är hänsynen till krafterna och
ståndpunkten hos den, som skall utvecklas, den för hvarje
särskildt tillfälle viktigaste synpunkten, emedan den
bestämmer hvad som nu, d. v. s. i handlingens
ögonblick, skall göras — i den rätta riktningen eller
åtminstone icke i en orätt riktning. Opportunism, det
att rätta sig efter omständigheterna, kan icke nog
lofordas hos den, som verkligen har några grundsatser
och några ideal; hos andra är s. k. opportunism
vanligtvis helt enkelt — karaktärslöshet.

Vidare torde kanske någon tycka, att af min här
lämnade utredning ingen praktisk nytta härflyter, ty
det går ändå som flertalet vill; bruket är
öfvermäktigt; den enskilde är maktlös. Men detta är falskt,
ty det är ej flertalet, som styr inom språket, utan
det är några få begåfvade individer — hvarom mera
nedan. Och det är hvarken för dessa eller de öfriga
oviktigt att ha den riktning klart utpekad, i hvilken
man bör utveckla språket, och att få riktiga
synpunkter angifna för bedömandet af, hvad i hvarje särskildt
fall kunde och således borde härför göras, om man
också ofta måste nöja sig med att konstatera, att så
går det i alla fall. Det kan ingalunda vara likgiltigt
för mig att inse, det uttrycket nonchalant under
andra och lyckligare språkliga omständigheter hade
varit det bästa uttrycket för, hvad jag denna gång måste
och således — eftersom det att foga sig i
nödvändigheten alltid är en dygd — också borde, för att icke
fullständigt missförstås eller icke-förstås, uttrycka med
ett ord, som icke fullt exakt återgaf min mening. —
Viktigast blifva följderna af min uppfattning rörande
språkriktighet för undervisningen, speciellt i våra
skolor, där mycken humbug bör och kan utrotas, t. ex.
en tidsödande polemik mot pluraler sådana såsom
härader, instrumenter och andra minst sagdt
oskyldiga former. Önskligt vore också, att t. ex. sådana
konstruktioner som »vi går» o. d. snart erkändes
såsom oklanderlig svenska; man blefve då befriad från
det hos skolungdom ymnigast förekommande »fel»,
hvilket torde mer än något annat dylikt bidraga att
förbittra en kriarättares redan därförutan nog
mödosamma lif. Man har minsann tillräckligt att göra
med att rätta lärjungarnas verkliga fel, utan att man
företar sig att korrigera dem äfven i de punkter, där
de uttrycka sig bättre än sina lärare. Det torde vara
öfverflödigt att tillägga, det jag naturligtvis icke kan
vilja, att denna och andra af mina radikalare åsikter
i språkriktighetsfrågan uti skolan praktiseras, än
mindre att där någon propaganda för dem drifves,
förr än de inom vetenskapen vunnit fullständig
segerDetta mål synes emellertid nu mycket närmare, än då
denna uppsats för tio år sedan först såg dagen.. Skolan är intet vetenskapligt
experimentalfält; på de tegar, som skola gifva bröd får man icke
utså ett tvifvelaktigt säde, än mindre stenar. Men
detta hafva de äldre åsikternas målsmän alltför ofta
förbisett.

Ändtligen befarar jag den i viss mån grundade
invändningen, att mina regler för språkriktighet äro
för invecklade för att kunna efterlefvas; att alltför
många synpunkter äro att samtidigt taga i
betraktande, för att hvemsomhelst skulle kunna med framgång
taga befattning med arbetet på språkets förbättring,
om man nu ock skulle tro på dess möjlighet. Detta
är sant. Men »hvemsomhelst» skall ej heller befatta
sig med den saken, ty »hvemsomhelst» kan det
verkligen icke. Hvem är då här den sakkunnige, den
rätte språkmästaren (icke språkmästraren)? Det är
icke den historiske språkforskaren eller
språkforskaren öfverhufvud»Språkforskaren har till uppgift ingalunda att skrifva
språkets lagar, blott att beskrifva dem» (Es. Tegnér, anf.
st. s. 133).; det är icke heller statistikern, som
registrerar bruket, utan det är dels språk-filosofen,
den som bättre än andra tänkt öfver språkets ideala
uppgift och således vet, hvad som bör göras, dels
och framförallt språkkonstnären, den som bättre
än andra behandlat språket, förfärdigat uttryck för
tanken och således vet, hvad som kan göras med det
förhandenvarande materialet, åt oss andra. Ty vi, vi
äro den stora publik, som nyttjar de kläder åt våra
tankar, som af de förra uppfunnits och lämpats efter
våra behof; vi begagna dem och framför allt — slita
dem. Aktivt bidraga till språkets utveckling kunna
vi endast föga och under dessa våra lärares ledning.
Vi få finna oss uti att i förhållande till dem vara
skolgossar. Och man skall icke reformera världen,
så länge man sitter på skolbänken.

***

Alltså har jag stannat vid hvad man torde kunna
angifva såsom sens-commun-ståndpunktens uppfattning:
man har ett »bra» språk, då man talar och skrifver
som de »bra» (talarna och) författarna. Detta är också
fullkomligt riktigt. Det är endast skenbart en cirkel
i detta påstående; ty jag har ofvan sökt utförligt
ådagalagga, hvad det är, för hänsyn, hvilkas iakttagande
gör en språkkonstnär till en sådan. Emellertid är
denne, liksom andra konstnärer, ofta omedveten om
de regler han, i så fall instinktlikt, följer för att
lyckas. — Detta leder mig öfver till besvarande af den
fråga, som nu ensam återstår mig bland dem, jag
här till besvarande uppställt.

Hvilken språkfilosofisk uppfattning af språkets
väsen ligger till grund för den ståndpunkt, jag här i
detalj förfäktat? Jag svarar då. Språket är icke, så
att säga, en massa af en gång för alla förfärdigade
papperssedlar af bestämdt antal, ämne, form och valör,
hvilka vi blott må tillse, att vi icke slita mer än
alldeles nödvändigt är. Det är icke heller en
naturprodukt, som lefver, röres och hafver sin varelse i det
stora hela oberoende af, ja trots människans vilja.
Språket är fastmera väsentligen en konstprodukt
liksom kläder, boning och verktyg; en
konstprodukt, som visserligen förändras, emedan den begagnas och
därvid slites, men som framför allt utvecklas och
förbättras, emedan och i den mån en utveckling äger
rum dels hos den konstnär — människan — som
förfärdigar densamma, dels hos den — människan i
hennes tanke- och föreställningslif — åt hvilken den
förfärdigas. Att språket är en konstprodukt,
vederlägges på intet sätt genom den riktiga anmärkningen,
att det kanske till största delen, eller åtminstone hos
de flesta individer produceras omedvetet och ofritt.
Ty det samma gäller om bäfverns hus, biets cell m. m.,
hvilka äro konstverk, änskönt att de tillkommit i
följd af konstdrift, icke genom en medveten och
frivillig konstnärlig verksamhet. Men hos människan,
som i detta afseende lyckligtvis är bättre lottad än
bäfvern och biet, bör äfven en dylik högre
konstnärsverksamhet förekomma i fråga om språket, så
framt detta skall kunna värdigt fylla den höga
uppgift, som för densamma — människans härligaste
verktyg — är ställd. Detta är ingalunda att »göra
våld på språket». Här liksom i konsten för öfrigt
kan dyrkan af »naturen» gå för långt, och man bör
ej glömma, att »onatur» ofta är kultur. Det faktum,
att biet själft skaffar sig en nödtorftig boning, har
med rätta icke afhållit biodlaren från att uppfinna
och med framgång använda allt bättre bikupor. Men
människan skulle, därför att hon redan nu kan
nödtorfteligen härbergera sina tankar, afstå från att
medvetet sträfva efter att skaffa dem en bättre boning!
Å andra sidan: likavisst som biodlaren må noga tillse,
att han icke, drifven af sina teoretiska funderingar,
gör sina bihus så idealiska, att bien icke känna igen
sig och därför icke vilja därin, så må ock
språkförbättraren taga nödig hänsyn till bruket, det yngre
såväl som det äldre. Jag upprepar ännu en gång:
att afstå från språkförbättring och »låta språket sköta
sig själft», det vore människan ovärdigt, det få vi
ej; men: icke en hvar duger till språkförbättrare, det
gör endast språkgeniet (i praktisk mening), d. v. s.
vältalaren i detta ords bästa mening och de stora
författare, som en gång skola komma att kallas
klassiska.



