
SKRIFTER
AV
ALBERT ENGSTRÖM

EN KONSTIG BLANDNING


STOCKHOLMALBERT BONNIERS FÖRLAG






EN KONSTIGBLANDNING
AV
ALBERT ENGSTRÖM


STOCKHOLMALBERT BONNIERS FÖRLAG

  Stockholm

  Alb. Bonniers boktryckeri

  1946



MANDUS.



    De börja dö ut, de gamla skärgårdsgubbarna, som
  stått modell för mig sedan trettio år tillbaka. De
  flesta av mina berättelser har jag dem att tacka för, och
  de sutto gärna för mig då jag tog fram skissboken, men
  de ville helst ha en kask i perspektiv.

    Det nya släktet intresserar mig inte så mycket.
  Dessa sportmössklädda, cigarrettrökande figurer, vilkas
  baksmällor töffa mellan kobbarna, äro av vekare art
  än fäderna. De ha glömt seglingens ädla konst, som
  kräver mod och beslutsamhet, och de äro lata, ty de
  ha fått uppleva kristider, då de hade det bäst av allt
  folket. De lärde sig att ockra på andras elände och
  likgiltigt se medmänniskor lida nöd utan att sänka
  fiskpriset. Och nu ha de lärt sig smuggla till den
  grad, att de hålla på att glömma konsten att fiska,
  ty smugglingen är mera inbringande. Visserligen
  klunkar en spritdunklast som lätta sommarvågor mot
  en klinkbyggd båt, men jag undrar verkligen om de
  ha sinne för den musiken. Det hade fäderna.
   —    Titta, Engström, sade gubben Vågman en
morgon, då vi seglade ut för att ta upp skötarna och
solen just började visa sig, kommer hon inte ackurat
som en mösskärm uttå rena gullet! Å porlar dä inte
så fint emot bordena, när vi går så här sakta å vi vet
att dä blir en vacker dag, för sjövattnet har sjunkit!
Å sjön ä blåare än Lundgrens stugdörr!

   Lundgrens stugdörr var en gammal kajutdörr som
drivit i land vid Långvarpet, och så blå färg som
den hade finns inte att köpa hos någon handelsman i
hela världen — inte ens hos Becker i Stockholm, som
välan har dä finaste som finns, vad kulörer
anbelangar.

   Nu sörjer jag återigen en av mina gamla
modeller, ty gubben Mandus Österberg dog i somras.
Kanske var han den fantasirikaste människa jag träffat.
Jag har aldrig hört någon ljuga som han — möjligen
en och annan skald — men knappast! Han skulle
ha kunnat skriva äventyrsromaner — om han kunnat
skriva. Det var klent med läsningen, men med
skrivningen var det rent bakomvänt. Han skyllde på gikten,
som satt i fingrarna.

   —    Men när ja va h’ung så skrev ja som den
värste länsmansskrivare, sade Mandus. Di kom ner
te mäj h’ifrå H’uppsala h’å ville h'att ja skulle bli
skrivlärare för stodentera. Men ja hadde just statt
mäj som dräng hos 'äradsdomare Petterson i Markim,
å ’an ville inte släppa mäj för h'aldri dä! H'annars
'adde ja välan vatt professor nu. Ho, ho! Det sista
var hans sätt att skratta.

   Mandus var åttiosex år gammal då han dog och
hans sista ord voro: — Kast loss! Så log han ett
trött leende och hakan föll ned. Han hade icke velat
ha någon präst till sig.

   —    D'ä h'unnerlit mä di här prästera, förklarade
han, som h'inte gör h'annat h'än läser h'å ber, h'att
di tror, h'att faen ska ta dom, så snart di kommer
på sjön. Som när ja skulle segla h'ut h'en präst te
Tärnuddens fyr — ho, ho! Hä ble h'en kuling så 'an
spottade h'å fräste — sjön, vill säja! Prästen vart
vit h'i h'ansiktet, för 'an ble sjösjuk h'utå rädsla, h'å
så bynte han på h'å kräks, så de lat som när h'ett
par björnar parar sej. Hå när 'an 'adde fått h'ur sej
h'allt, så 'an va så torr h'i skrove som h'en
godtämplare, så sa 'an: H'är e falit, Mandus? frågte
'an. Pastorn 'ar h'aldri stått så säker på
prädikstolen, sa ja. Ja, ja litar på Mandus! sa 'an. H'å ja,
ja litar på vår 'ärre! sa ja. Sen dess 'ar ja h'aldri
litat på präster. Ho, ho! Nä, 'ar ja kommi te världen
h'utan präst, så får ja välan ge mej 'ärifrån h'utan
präst h'också. Ho, ho!

   Det är verkligen skada att jag här icke kan återge
Mandus' sätt att tala. Hans föredrag gick i långsam
takt, distinkt och klart och med särskild markering
av bokstaven r. Hans min var alltid ett överlägset
leende, satiriskt, slugt ända tills han kom med sitt
ho, ho — då blevo ögonen två smala springor, ur vilka
humorn och begåvningen lyste. När någon annan
berättade, satt han tydligen och listade ut sin nästa historia
för att bräcka berättaren.

   Mandus hade säkert aldrig tvättat sig, men det
ha få skärgårdsbor — han kanske mera sällan än alla
andra. Jag gav honom en gång ett par amerikanska
sportskor, grova och utmärkta, ty hans egna voro i
trasor och dessutom genomvåta efter ett sikfiske på
isen. Han bytte om ögonblickligen. Det befanns att
han icke använde strumpor. Han sträckte fram en
förfärlig fot under näsan på mig. Jag skall aldrig
glömma den. Jag vill inte säga precis, att jag
drömmer om den om nätterna — men det finns anledning.

  —     Tror 'an, H'engström, h'att dä finns nån
'ov-fröken på slottet h'i Stock'olm, som 'ar tockna 'är
fötter? Ja slår vad mä'n, H'engström, h'om tio kroner,
h'att dä h'inte finns. Si far min h'å mor min gick
så mycke h'i sin tid, så ja föddes mä liktorningar.
Somliga föds mä seger'uva, men bara h'en mä
liktorningar. Ja h'ä de h'enda barn h'i Sverige som 'ar
fötts mä liktorningar. Kyrkoherden h'i Markim skrev
te professorerna i H'uppsala, h'å dä kom ner h'ett
par dussin h'å titta på dä h'underliga barnet. H'å
far min feck h'en stor gullmadalj, som 'an 'adde på
sej h'i kyrkan h'om söndagarna. Madaljen var h'utå
dä största slaget, som får h'utdelas h'enligt lagboken
h'å förordningarna.

  —     Nå men var finns medaljen nu? Mandus fick
väl ärva den?

  —     H'ärva? Visst fick ja h'ärva'n. Men ja tappa'n
när jag h'exerte bevärning. Hä var h'ett slagsmål —
ho, ho — H'engström, där skulle 'an 'a vari mä! Hä
var dä största slagsmål som 'ar vari sen Karl Jo'ans
tider. Ja kände h'inte marken mä föttera på minst
h'en 'alvtimme, sån trängsel var 'ä. Men ja klarade
mäj mä värmlandskast. H'en slår volt h'ett par gånger
h'i luften h'å sätter stövelsinkerna på nosen på två
på h'en gång. D'ä tag dä, H'engström! H’å när
slagsmålet var slut så låg där sju döda kvar, som begravdes
på Kronans bekostnad, för di var ju bevärningar. Men
min madalj var borta — fast ja vet nog vem som
'adde 'ittat 'onom — häller ja misstänker
teminstingens. För dä var h'en bevärning, som var son te
h'en fattistugubbe, h'å 'an köffte h'en stor 'ärrgård
mä kvarn h'å såg h'å femtitusen tunnland h'öppen
jord h'å skog. Dä klart, h'att 'an 'adde 'ittat madaljen.
'Ar H'engström 'en sup?

   —     Ja, det har jag, men vi kan väl vänta till
middagen. För vi ska ju äta på Lillön.

   —  Dä ska vi, H'engström, men skorna känns så
styva, di be'över smörjas. Gott läder h'ä dä h'i dom,
men di kan spricka — — —

   —  Nääj, Mandus, vi spar på nubben!

   —     'An h'ä h'inte snål på skor, H'engström, men
'an h'ä snål på sprit. Dä 'ar ja h'aldri vari! 'Ar 'an
h'inte h'en 'alv h'öl? Nej h'ursäkta, H'engström, ja
bara skojar mä'n! Ja 'ar drucki så mycke h'öl, så ja
be'över h'inte mer. De var h'en tysk, h'en fullriggare,
som gick på grund på Finngrynnan — ge mäj si —
dä va h'år 69 på 'östen. 'An 'adde h'öllast, för kungen
skulle 'a h'en stor bjudning på slottet för nåra h'andra
kungar h'å riksdagsmän h'å kejsare. Där satt tysken
h'ett par dar — h'å så kom där h'en nordli rivare
h'å slet h'en h'å grunne h'å 'an gick på lann på
Norrön. Dä var nätt folket bärga sej. Riggen gick
h'å skutan låg h'å 'ackade h'å så bröts 'on h'åv. Ja
simmade h'ut h'å räddade h'åtta man, för ja simmade
värre h'än h'en skäl på den ti'n. Ja tog h'in luft h'å
blåste h'opp mäj, h'å sen fick 'ur många som 'älst
'änga sej på mäj. H'å så småningom drev h’öllådoma
h'i lann h'å vi bärgade. Den 'östen h’å vintern drack
ja väl minst tusen lass h'öl. Men kungen fick skicka
h'återbud te h'allt främmande, för 'an 'adde ju h'inge
h'öl. H'å h'året h'äfter började fransosen krig mä
tyskarna för di fick h'inte köpa någe h'öl. Dä 'adde
ja supit h'ur -- -- -- men ja bjö' ju h'också — fast
dä mästa drack ja själv! Så nog 'ar ja drucki h'öl,
H'engström! Ho, ho!

  —   Dä fan, va Mandus ljuger bra!

  —     H'engström, dä finns h'en tidning som 'eter
Sanningsvittnet — h'å 'an som skriver h'i
tidningsblana, skriver välan h'i den mä. Men Sanningsvittne
ska h'inte vara namn på h'ett tidningsbla — h'utan
dä ska vara mitt h'ärliga namn h'å min titlaturerning.
Sådan h'är Mandus H'österberg! Den som h'inte tror
dä, 'an blir h'inte sali!

  Jag har glömt berätta att Mandus förde rakt
vänsterben. Han hade i ungdomen ramlat ned från en
höskulle en sommarnatt, då man dansade på logen.
Han sökte en flicka som lovat möta honom däruppe.
Han vadade i höet och lockade som en gök och gick
fram i mörkret och såg inte luckan i golvet. Han
trall ned mitt bland de dansande, och hans flicka
skrattade åt honom, där han låg och vred sig i smärtor
—  men den följande scenen är väl för naturalistisk —
alltnog — han piskade trots benbrottet upp henne
och gifte sig med henne året därpå. Jag såg henne
för många år sen. Hon var en gammal rynkig käring,
oändligt blid och hennes ögon hängde formligen fast
vid Mandus, där han gick omkring i stugan och stötte
med sitt raka ben. Hon hade fått en läxa och kunde
den utantill. Mandus var en man!
— Ja 'ar vari h'oförnuftigt stark, sade Mandus.
När jag h'exerte, så drog ja h'opp 'ela regemänte
h'i fingerkrok — h'ifrån generalen h'ända ner te
trumslagarpojkarna. Kungen var på slätten h'en gång h'å
'an sa h'åt general Fejsack, som var den starkaste
karen i Sverige h'å Norge h'å 'ela Europat: »Du ä
stark, Fejsack, dä vet ja, men vi 'ar h'en bevärning
h'ifrå Markims socken som h'är din h'överman h'å
mästerman», sa 'an. »Törs du dra mä 'onom?» sa 'an.
»Ers majestät», sa 'an, »ja 'ar draget opp dä första
lokemotiv som 'ar gått 'är i Sverige», sa 'an. H'å
ja begynnte sputta på långfingren för ja tänkte, h'att
nu h'ä dä frågan h'om Markims 'eder h'å h'ära. H'å
så sa kungen: »Kom fram du Mandus h'å kläm te för
Markim!» H'å general Fejsack sputtade på långfingren
h'å sträckte fram 'en, h'å jag drog te. H'å jävlarrime
h'åkte h'inte general Fejsack h'över fyra leder
bevärningar h'å stam h'å kom ner på 'uve h'i h'en kokgrop,
h'å sen fick di köra 'onom te lasarätten. H'å kungen
sa — ho, ho — ja den gamle Calle, 'an var bra —
'an sa: — »Mä kraft h'åv min konungsliga
myndighet», sa 'an, »utnämner jag dig, Mandus H'österberg
till riktrotesbefälhavare — h'å tack ska du ha för
rästen! H'om vi kungar finge h'avgöra stridigheterna
'är h'i världen så skulle vi göra't me fingerkrok, h'å
då skulle du Mandus få låna min h'unjeform h'å ta
h'ett lösskägg på dej h'å dra fingerkrok h'i mitt
ställe, för h'en sån krok som din h'ä h'inte smidd h’åv
nån sme h'i denna världen», sa 'an. »Tack så
h'öd-mjukast h'edersmajestät», sa ja. »Men ja blev så törstig,
för Fejsack va bövla stark h'också», sa ja. »'Är 'ar
du femti kroner», sa kungen, »h'å då kan du bjuda
Fejsack mä på h'ett glas, när 'an 'ar vaknat h’ur sitt
svåra svimningsanfall!» sa 'an. H'å ja geck h'å
skrapade h'ihop dä som fanns kvar h'utå Fejsack h'å
körde ner 'onom på h'en skottkärra te mathämteriet,
h'å där söp vi h'opp mina femti kroner h'å mer te.

   En gång blev Mandus rasande på mig. Han var
ombord på min kutter Hellas och vi lågo någonstans
i Norrskärgården. Jag hade nyss skrubbat däcket —
Hellas såg ut som en kronbrud. Kalle Andersson satt
och skurade mina silverknivar med järnfilspån i
sittrummet och var helt upptagen med detta lovliga
hantverk. Gubben Mandus stod lutad över bommen
och ljög något. Jag satt i salongen och läste en tidning
och slängde då och då ett ord till Mandus. Det hela
var med ett ord söndagsfrid.

   Plötsligt lade Mandus av en snusmullbänk, som
med stänk och allt såg ut som Ålands skärgård på
kartan — på det nyskrubbade däcket. Jag sade:

—   Mandus — när det är så nära till havet — kan inte
Mandus då lika gärna spotta i havet?

   —     Jasså, H'engström, 'ar 'an blivi gross'andlare
mä kutter? Jaa, dä ska finnas såna jur mä! 'Ar 'an
blivi fin h'å peti vafalles?

   Jag svarade intet utan dök längre in i salongen.

   I detsamma kom en gammal dyning, bara en svag
välvning, men den var nog för att låta Hellas göra
en liten krängning. Mandus med sitt raka ben
förlorade balansen och gick överbord. Jag såg ingenting
och hörde ingenting på grund av det tillfälliga
sjöskvalpet. Men Kalle Andersson, den underbare
xylografen, skrek: — Albert, opp och rädda liv!!!!

   Jag rusade upp. Kalle Andersson höll lugnt på
med knivputsningen — järnfilspån på silver — och
sade:

  —   Mandus har gått överbord!

  Kalle skurade fortfarande. Han nickade menande
åt styrbordssidan. Jag lutade mig över relingen.
Därnere låg Mandus med endast flintskallen synlig. Hans
gråa hår flöto som en strålkrans i vattenbrynet. Han
trevade utan resultat på Hellas kravellbyggda sida.
Jag fick tag i ryggstycket på hans väst. Just så
mycket som jag kunde omfatta med ett grabbtag följde
med upp, ty västen var kanske ett skört arv från hans
farfars farfar. Mandus sjönk ett slag men kom upp
igen, och jag fick tag i hans gamla gubbryggskinn,
vilket verkade elastiskt som kautschuk. Jag höjde
honom — den nästan drunknade — tills hans huvud
kom över vattenytan och skrek till Kalle Andersson,
som fortfarande putsade mina silverknivar med
järnfilspån: — Nu måste du hjälpa till, Kalle! Jag kan
inte få Mandus högre.

  Och Kalle Andersson lade sakta och ordentligt ifrån
sig knivarna, fick tag i öronen på den olycklige och
med förenade ansträngningar lyckades vi dra upp honom
på däck. Det var inte mycket liv kvar i honom. Vi
lade honom framstupa och gjorde rörelserna för att få
vattnet ur honom. Det lyckades och rätt som det var
återvaknade Mandus till detta livet. Men han låg
fortfarande kvar och avlevererade saltvatten.

  —     Nu var Mandus bra nära döden, sade jag. Kalle
Andersson hade redan återtagit sin förra sysselsättning.

  Mandus riktade ett par blodsprängda ögonglober
mot mig ur ett dött ansikte och sade: — Ho, ho!
medan vattnet rann i strömmar ur hans hals. Jag
måste ta Mandus i famn och skänka honom en
kamelhårväst i stället för den sköra gamla, som nu nästan
saknade ryggstycke efter mitt brutala räddningsgrepp.

  När jag näst sista gången var Mandus' gäst — det
var sommaren 1922 — frågade han: — Varför 'ar
h'inte H'engström 'Ellas kvar?

  —     Jag har inte råd. Och dessutom blir det alltid
havssegling och diverse besvärligheter. Tänk själv: jag
har ju fyra svenska mil till närmaste hamn om jag
vill söder ut — för jag räknar inte Gamla
Grisslehamn, där det kan vara mycket svårt att gå in, om
det behövs i storm.

  —     Ja, H'engström, dä va ja h'alltid 'ar sagt, h'att
smålandsbönner kan h’aldri lära sej segla. När h'en
h'ä h'ifrån skogen, så duger h'en h'inte på 'avet! Men
'Ellas var en båt, så jävlingen var de h'inte en båt!
Ja glömmer h'allri, när H'engström kom h'in te
Söderarm mä tre rev h'inne i storm, h'å focken 'ade blåsi
h'ur likena h’å de blåste så jollen blev full mä vatten
h'utå stänket h'ifrån bogen h'å h'inte h'en droppe
kom h'in h'i sittrumme! Dä var segling dä. Ackurat
som en svan kom 'Ellas. Ja låg i lä under
Skötkobben h'å ja vinkade men h'I var väl h'opptagna,
H'engström h'å 'ärads'övdingen h'å Bernhard.
H'annars kunne ni gärna 'a lagt h'er för gott 'os mej h'å
bjutt på h'en fisksup, för ja 'adde sumpen full mä
sik h'å h'aborr. Men den seglingen var välan
h'ingenting h'imot den seglingen ja gjorde mä min storbåt,
när jag skulle frakta h'en ko h'över te sommarbete
på 'Arön. H'engström kommer h'iåg min storbåt —
två sprisegel h'å bred h'å bärig. Men kokräket fick
h'inte rum, h'utan ja måste ta bort h'aktermasten h'å
riggade h'opp dä seglet som topp på förmasten. För
dä var fina vädret — dä blåste h'inte mer h'än dä
gör h'i h'en grötho! H'å där stog kon midskepps
millan mej h'å förmasten h'å stog h'å bölade, för 'o
tyckte 'o var h'ute på h'ett jävla h'äventyr. Men
rässom de var, så kom dä h'en kuling som h'ett skott
från Nordosten h'å båten krängde till h'å kon gick
h'överbord. Jo dä var fint, tänkte ja — 'är jävlar
får du ta te sjömanstag, Mandus, tänkte ja. H'å så
gjorde ja slag h'å kom ner te kon. Ja försökte segla
in henne i båten som h'en seglar h'in h'öskaret, ja
krängde ner båten så mycke ja kunne men dä gick
h'inte. Så la ja h'opp h'i vinn h'å h'öste läns. Kon
sam som h'en h'åda h'å ja 'öll kurs millan 'orna på
faen grå. H'å när ja kom fram, krängde ja ner båten
h'å fick tag i 'orna på faenskapet, men dä blev för
stark frestning så di gick h'åv bägge två. Men va
faen skulle ja göra mä h'ett par 'orn? H'ingenting!
Så ja gjorde nytt slag h'å kom ner h'å fick tag h'i
svansen på 'na h'å ryckte h'in 'enne h'ombord. Men
ja 'adde h'ont h'i vänstra tummen teminstingens h'e
'el vicka h'ätteråt.

  —     Det var bra gjort, Mandus! För den historien
ska Mandus få all min tobak och mitt snuspaket
Ljunglövs. Men är Mandus lika stark än vid så gamla år?

  —     Åja, skulle vi slåss, H'engström, så skulle dä
välan bli mer gössel än blog h'åv 'onom h'efteråt,
H'engström! Men 'ur h'ä dä mä 'anses ryggmatist?

  —     Dåligt, Mandus, för jag rör mig så lite. Jag sitter
bara och skriver och ritar gubbar. Tiderna ä såna
att man måste arbeta mycket för att kunna leva. Därför
trivs ryggmatisten hos mej så bra.
   —     Ja 'ar botat min ryggmatist h'ätter mor mins
gamla resäft. H'en tar fastanes sputt varenda morron
h'å stryker dä h'i knäveckena —

   —  Fastanes sputt? Va menas med det?

   —     Dummer! Innan h'en 'ar h'ätet h'om morna!
Dä h'a dä h'enda som jälper.

   Mandus hade redan lagt in en fruktansvärd
mullbänk av mitt Ljunglövs och höll på att stoppa sin
sura pipa med min fina engelska tobak.

   —     Nu sir vi varandra h'inte mer, H'engström! Ja h’ä
dåli! Dä h'ä välan dön, som kommer.

   Jag förnekade detta och reste. Men jag träffade
honom ännu en gång. En s. k. tillfällighet gjorde att
jag kom i närheten av hans ö och fick tid och tillfälle
att hälsa på honom. Han låg i fållbänken och log
med hela ansiktet — käften full av snus.

   — Nå, hur har Mandus det? Hur står det till?

   —     Förskräcklit! Förskräcklit! Dä så mycke så ja
kan 'älsa på 'onom, H'engström, men h'inte mer
'äller! H'å så 'ar ja fått sån där gubbklåda. Dä kliar
h'över 'ela kröppen. Dä h'ä rent som h'om käringa
skulle kalla på mej!

   — Å — hon ligger väl lugn i sin grav!

   — Var h'inte säker, H'engström, var h'inte säker!
De 'är h'ä som h'ett bud h'ätter mej. Si 'o kom
h'allti, käringa 'ur jäkli ja var mot 'a! Dä var h'en
gång vi 'adde grälat nåra dar h'å ja tänkte: Nä detta
ska faen stå h'ut mä! H’å ja to' storbåten, h'å lassade
i h'alla våra fjorton höner h'å tuppen mä, h'å h'en
kagge konjak på fyrti liter — 'önsena 'adde ja h'i bur,
men kaggen, 'an var fri, h'å ja segla h'ut te Storskäret
mä h'alltihop h'å låg där h'i min sjöbod h'å lät
'önerna värpa h'å levde på h'äggtoddy i tre vecker
—   för 'önerna värpte som faen, H'engström. Men så
h'en lördaskväll såg ja h'ett segel — h'å jävlar va de
h'inte käringen som kom h'ut te mej — h'å klorna
på'na var blodiga h'utåv rodd — h'å 'on sa: Mandus,
ska vi va sams h'igen? Dä ja som 'ar felat. Jävlar
h'annamme ble dä h'inte h'ett bröllop h'åv på
Storskäret så flaggstången h'åkte ner h'ifrån h'utkiken
h'överst på berget. Ja va flintskalli h'å 'on var gråhåri,
dä lilla som var kvar på klotet på'na, men dä vill
ja säja H'engström, att sånt bröllop h'är 'älsan!! Nu
skiljer di sej, h'å står h'i — men såna käringar som
min käring — nä H'engström, såna finns h'inte! H'å nu
skickar 'on bud h'äfter mej. Ja drömmer om 'a!
Jaa, 'ela natta! Så dä h'ordentlit bud h'äfter Mandus.
Jaa, ja menar h'allvarsamt, H'engström, men 'an ska
h'inte si så h'allvarsam h'ut för dä! H'å tack för
h'allt rolit vi 'ar 'aft h'i'op! För h'alla seglingar h'å
h'öl h'å kaskar! Tack ska 'an 'a, H'engström! H'inte
för ja h'ä säker h'att vi träffas h'igän, men faen tro't!
Si ja 'ar liksom slängt h'ut h'ett bete 'ärifrån, h'å
faen vet h'om dä h'inte nappar nånstans framdeles.
H'ätter döen! Jaja, var h'inte säker, H'engström! För
ja 'ar sjunget h'å juget h'å stått h'i, men dä var bara
för h'att di skulle få nå't h'å skratta h'åt h'i
skärgårn. Ja 'ar h'inte stulit nå't ifrå nån människa —
h'utom förstås en kappe potater, som ja lät Söderbom
räkna fel på h'i tunna. Men den kappen 'ar 'an fått
h'igen litervis! Men ja ska spöka för den jäveln så
'an går h'i sjön h'ifrån sin h'egen brygga! Dä ska ja!

      Jag hade försonat Mandus och Söderbom, som i
fyrtiofem år varit osams med varandra på grund av
   en kappe potatis. De hade icke kunnat se åt varandra
   under de tjugu år vi umgåtts, men jag tvang dem att
   trycka varandras händer och försonas. Det gick mycket
   bra. Men bondhat är outrotligt. De ha träffats, vi ha
   seglat med varandra ofta och länge, men potatiskappen

-- -- -- men ja ska spöka för den jäven så ’an går h’i sjön
h’ifrån sin egen brygga — dä ska ja!

  lever sitt eget hemska och underminerande liv. Den
  kan inte dö. Den skjuter skott som i en lantligt fuktig
  källare och skotten växa och bli vita ormar —
vendetta. Jag tror att de båda gubbarnas barn skola
  minnas striden och fortsätta den, även om de glömt
  dess ursprungliga orsak — en kappe potatis.
Han gick i bara skjortan och stod och viftade med sin röda luva
så länge jag kunde se honom.

     När jag gick från Mandus steg han upp ur sin
  lya och följde mig till sin brygga, där hans skötbåt
  låg. Han gick i bara skjortan och stod och viftade
  med sin röda luva så länge jag kunde se honom.

     Och nu är han död! Vem blir nästa man? Livet
  är just nu så fullt av uppfinningar och förenklingar


 och glädjeämnen, trots allt, att jag vill gärna stanna
 kvar om jag får. Materialismen är död — för en tid
 åtminstone. För den moderna fysiken finns just nu
 bara rörelse, idé. Man har slutat tro på cellen som
 elementarorganism, sedan man kommit underfund med
 att bara cellkärnan är minst lika komplicerad som en
 människa, med lycka och sjukdomar och miljarder
 elektronförhållanden. Mandus! Om du visste, att man
 nu börjar tvivla på allvar på tillvaron av stoff, av
 materia! Du, som ansåg Ljunglöfs tvåa vara det
centrala i livet! Men du var samtidigt en faun. Jag vet inte
 var du ligger just nu. Men ur ditt stoft växa blommor
 med färger så sköna, att ingen konstnär kan blanda till
 dem på sin palett.

 
      
 MITT MIDSOMMARDRAMA.

   När jag sist var ute och hälsade på min gamle
 vän kapten Lindberg på Nåtön, hände något ganska
 egendomligt. Kaptenen är en verklig sjöman som
snurrat jorden runt åtskilliga gånger och nu dragit sig
 tillbaka. Han äger Nåtön och bor där om somrarna
 —  ibland året om, fiskar och läser, talar och läser en
 massa språk, och har aldrig tråkigt. Han har en dräng
 som hjälper honom med fisket. Han har en bra
motorbåt utom kostern och ett par skötekor. Motorbåten
 har han mest i båthuset vid en av sina jaktstugor, men
 den är alltid i ordning, om det gäller.

   Kanske är det bäst att säga till från början att
 han inte heter Lindberg och att ön inte heter Nåtön
 —  för att göra berättelsen intressantare. Han är gift
 och drängen är gift, men bådas barn äro sedan länge
 ute i världen, på sjön eller annanstans. Nåtön är stor,
 åtminstone 3 kilometer lång och 2 1/2 bred, skog och
 berg, lämpliga hamnvikar, hare, morkullsträck.

   Alltnog — jag var ute hos Lindberg för att ge
 honom nya engelska böcker och få höra nya historier,
 lämpliga för Strix. Jag måste bekänna, att jag fått

en massa ämnen till berättelser av honom under årens
lopp. Men Strix suger sådant och behöver alltid
påfyllning. Lindberg ger stommen och jag ljuger ihop
resten. Men den här historien är sanning — en
krigs-och kristidshistoria.

   Vi hade tillsammans gått igenom en av Frederic
0'Briens böcker från Söderhavet och voro i tagen.
Lindberg har bott på Tahiti några månader efter en
strandning och kunde ön, som den var förr i världen.
Han tyckte icke om den som den lär vara nu med
barer och automobiler och en massa äventyrare av alla
slag och nationaliteter.

   —     Det är ovanligt klar sikt i kväll, sade Lindberg.
Ska vi ta Zeisskikarn med oss och gå upp på
utsiktsberget ?

   Det var förra sommaren, en junidag, inte en
molntapp, luften såg ut som champagne mot kvällningen.
Vi strävade upp på berget. Alldeles nedanför låg en
stor, stilig motorbåt.

   —     Vad kan den där vara för en gök? Ingen flagg,
inget namn! Antagligen en smugglare. Men vad
sablarna har han här att göra? Och ingen jolle efter, ingen
båt i dävertarna! Tydligen något rackartyg i
görningen. Några av besättningen måste vara i land här.
Låt oss gå ner och se efter!

   Vi gingo utför den slingrande och nötta bergstigen
och kommo in i björkskogen, som fyller dalgången
mellan Nåtöns båda tallprydda åsar.

   —     Jag hör röster, sade Lindberg. Låt oss stanna
och lyssna!

   Nu hörde jag också röster, som närmade sig, steg
och ljud av brutna vindfällen. Plötsligt döko tre män
fram ur ett snår. Tre ståtliga, välklädda karlar. Stigen
var otydlig och de tycktes söka sig fram.

   —  Hallå, ropade Lindberg.

   —     Hallå! svarades. De upptäckte oss och närmade
sig.

   —     Är detta vägen till kapten Lindbergs villa?
frågade den längste av männen på engelska.

   —     Jag är kapten Lindberg. Vad kan jag stå till
tjänst med?

   —     Ja, jag kommer egentligen för att tacka er,
herr kapten, för den tjänst ni gjorde mig förra
sommaren.

   —     Har jag gjort er någon tjänst? Det vet jag
ingenting om. Men har jag gjort det, så mycket bättre.
För övrigt hör jag, att ni inte är engelsman. Ni är
tysk. Tala alltså tyska!

   —  Gärna!

   Och mannen började tala tyska. Han såg
ovanligt trevlig ut, regelbundna drag, kloka intelligenta
ögon, storväxt, axelbred. Hans kamrater föreföllo också
behagliga, tydligen bildat folk. Alla verkade
sjöofficerare. Jag fäste mig särskilt vid den minsta av dem,
en man med skarpa, energiska linjer i ansiktet,
beslutsamma läppar och ögon. Den tredje var en lång mager
man med något aristokratiskt över sig.

   —     Jo, kapten Lindberg, ni räddade mig i somras,
sade den förste, som tycktes vara ledaren. Ni räddade
min fina båt — och jag hör till dem, som kunna känna
tacksamhet och visa den också. Men vem är er kamrat?

   —     Då ni inte har föreställt er själv, kan jag inte
föreställa honom.

   —  Nå — — — man har sagt mig, att ni är en
2man, kapten, och att man kan anförtro sig åt er. Jag
begär inte att ni skall hjälpa mig. Men ni bör förstå,
i vilka ärenden vi äro här.

 —  Jag misstänker så smått — — —

 —     Nå, nu kommer jag bara för att tacka er. Men
 var har ni gjort av ert långa vita skägg?

 —     Har inte fan haft något långt vitt skägg! Vad
 menar ni?

 —     Hade ni verkligen inte förra sommaren långt
 vitt skägg?

 —  Nej så fördöme — — —

 —     Detta är mystik — vände han sig till sina
kamrater. Högst egendomligt! Ni är ju den ende gamle
 mannen på ön?

 —  Ja.

 —  Vill ni följa med oss ombord och ta en grogg?

 —     Nej, men ni kan följa oss hem och ta en sådan.
 Ni kan lugnt lita på min kamrat.

 —     Högst underbart! Begriper inte ett dugg. Men
 tack i alla fall. Vi följer med er.

 Det dröjde inte länge förrän vi sutto bänkade i
 Lindbergs stuga. Lindberg sade: — Vi kan ju låta
 bli presentationen. Vi kan ju tala ändå. Det blir
 kanske intressantare på det sättet. Och även om ni
 skulle berätta era namn skulle jag inte ange er, för
 jag har mina egna och sunda funderingar om all den
 här sprittrafiken. Ni har fått detaljer om mig i Riga
 och Memel och Danzig, kan jag förstå. Det är all
 right. Min kamrat menar detsamma som jag.
Berätta nu.

 —     Kapten Lindberg! Ni bör förstå. Alla tre ha
 vi varit med i kriget. Alla våra pengar ha vi 
förlorat. Våra familjer ha fått lida nöd. Jag var
kaptenlöjtnant, min kamrat här var marinläkare och den
 tredje var gardesofficer. Så fick jag en möjlighet och
 fick överta den här motorbåten och sprit, sprit, sprit
 i oändlighet. Hittills har allt gått bra. Men förra
 sommarn höll jag på att förlora livet just utanför Nåtön.
 Ni kan vara lugn för att jag hittar i er skärgård.
 Jag var till och med chef på en engelsk u-båt här i
 Östersjön — — — ja, ni ser stort på mig, men vi
 hittade vägen i er skärgård — på natten — med
 släckta fyrar — åjo — vi hade allt klart. Och det
 var ni som räddade mig med er bensin.

   —  Bensin — min bensin?

   Lindberg stirrade stort på tysken.

   —     Och engelsk u-båt?! tilläde han. Hur hänger det
ihop?

   —     Jo såtillvida att jag inte alls är tysk, som ni
tror. Jag är ryss.

   —  Ryss?

   —     Det vill säga från Reval. Ingen av oss är tysk.
Men vi tala tyska. Emellertid begriper jag inte, att
kapten Lindberg inte vill ta emot tacksamheten för
vår räddning. Nåja! Klokt kan det ju vara att inte
erkänna något i sådana här fall. Men jag förstår inte
ändå — — —

   —     Nå, men för fan berätta hur jag räddade er. Jag
vet intet om saken.

   —     All right! Jag skall berätta. Men jag begriper
fortfarande inte er hemlighetsfullhet. Vi lågo en natt
ungefär en minut söder om Nåtön och väntade en
motorbåt från Stockholm. Vi kryssade först så smått, men
plötsligt blev det fel i vår motor. Vi ha en maskinist
ombord, en estländare och han skulle laga maskinen.
Det tog tid, och rätt som det var började det blåsa
upp. Det tog i mer och mer och vi slängde kroken. Den
högg bra, utmärkt ankargrund. Men så småningom
blev det storm och vi började dragga så smått, just som
maskinisten hade rättat felet. Vi går med råolja, men
tändningen är naturligtvis med bensin. Och när vi
skulle tända, fanns det ingen bensin. Den satans
maskinisten hade under arbetet råkat sparka omkull
bensindunken och varenda droppe hade runnit ur. Där stod vi
—   eller rättare draggade. Vi fick ut två varpankare och
hon stod stilla en stund. Jag sade till maskinisten:

—   Ro i land här på Nåtön och skaffa bensin, om ni
också skulle stjäla den! Ögonblickligen! Det är ert fel,
att vi är hjälplösa just nu. Ge er i väg!

   Han fick jollen i sjön, fast det var grov sjö, men
karlen är stark och kan klara nästan allting.

   Sjön började växa och vi började dragga igen.
Vi närmade oss Måsgrundet allt mer och mer. Men
det klarade vi med mycket besvär. Er strand är
mycket farligare. Efter en timme kom karlen igen med
en dunk på femton liter bensin. Hur han kunde ro
emot den sjön begriper jag inte, men han gjorde det.
Han berättade att han hade kommit i land vid en stuga
och den hade han bultat på. En gammal man med
långt vitt skägg öppnade och släppte in honom. Av
honom hade han fått femton liter bensin och betalt
femton svenska kronor för den. När han fått motorn
i gång voro vi knappt hundra meter från Prackudden.
Det var i sista ögonblicket. — Kapten, sade
maskinisten, nu har jag i alla fall räddat båten, och femton
kronor betalte jag av mina egna pengar. — Här har
du dina femton kronor, sade jag och gav honom dem.
Fast du borde egentligen ha straff efter våra lagar
ombord, för att du sparkade omkull dunken. Jag vill
berätta för kapten Lindberg, att vi ha allvarsamma
lagar ombord. Det är nödvändigt, så fyllt av risk vårt
liv är. Det är vid Gud intet nöje att vara smugglare.
Men man måste kunna lita på varandra in i döden,
kapten, och därför ha vi lagar därefter. Men säg nu
allvarsamt, kapten Lindberg! Jag vet ju att ni är bara
två man på den här ön. Er dräng är mycket yngre
än ni. Hade ni inte långt vitt skägg förra sommarn?

   —     Nej — det här begriper jag inte. Hur länge
ligger ni kvar här utanför?

   —  Tills i morgon bittida.

   —     Jag kom att tänka på en sak, sade Lindberg.
Jag skall följa herrarna ner till er båt i kväll — inte
ombord, men till er landningsplats.

   —     Det är alltså inte kapten Lindberg, som hjälpte
oss den gången?

   —     Nej! Och här på ön och i min jaktstuga har
aldrig funnits någon gammal man med långt vitt skägg.
Det är något skoj med detta!

   —     Jag hade velat ersätta kapten Lindberg, först
bensinen och sedan med mycket pengar, för att vi
lyckades klara vår båt med hjälp av er bensin. Vi
ha gjort mycket lyckade affärer de sista veckorna med
våra förbindelser i Stockholm — — — men då det inte
var kapten, som stod till tjänst med bensin — — — ja
detta är mystik!

   Dagen började redan gry. Vi följde ryssarna ner till
stranden, där deras jolle låg uppdragen. Den låg
alldeles utanför Lindbergs södra jaktstuga. Han bad oss
vänta ett ögonblick och gick till båthuset, där hans
motorbåt var installerad. Han dröjde rätt länge. När han
kom tillbaka, var hans hy ganska förvandlad. Han sade:

 —  Jag har inte sett till min motorbåt sedan i somras
 och inte varit inne i båthuset. Men nu är dörren öppen,
 låset är sönderslaget och en av mina bensindunkar
 är borta.

 Den ryske kaptenen sade något till sina kamrater.
 Han verkade högst upprörd.

 —     Kapten Lindberg, vilket straff fordrar ni att vi
 ska ge maskinisten?

 —  Jag ger faen i straff, sade Lindberg, men jag
 vill ha betalt för min bensin. Karlen har gjort inbrott
 och stulit.    Det är lögn med         den gamle mannen och
 det långa     vita skägget. Jag        bryr mig inte om era
 lagar, men min bensin vill jag ha tillbaka — eller också
 betalt!

 —     Vill kapten Lindberg och er kamrat komma
ombord hos oss i morgon? Ni skulle göra oss en stor
 tjänst, på alla sätt, framför allt moraliskt.

 —  All right!   Vi kommer,          när vi har tagit  upp
 flundrenätena. Sådär omkring sjutiden.

 —     Välkomna, så ska ni få se, hur man skipar
rättvisa ombord på en båt som vår!

 De rodde ombord.

 —     Sån en rackare, sade Lindberg. Den där
maskinisten får    inte vidare trevligt ombord. Såg du så
 svartgröna ryssarna sågo ut i ögonen?

 Vi lade oss, stego upp i svinottan, togo upp
flundrenäten och rodde ombord till ryssen.

*

       Det var en hejare till motorbåt — åtta mans besättning
     utom de tre officerarna. När vi kommit ombord,
störtade en man i blåtröja fram till kapten Lindberg, föll
     på knä, omfamnade hans ben och skrek på något slags
    bruten tyska: — Hjälp mig, käre herre, jag skall betala
    bensinen mångdubbelt, bara ni hjälper mig.
— störtade en man i blåtröja fram — — —

      Den ryske kaptenen gick lugnt fram, högg
maskinisten i nacken och kastade honom baklänges.

      — Vilket straff begär kapten Lindberg att den här
    skurken skall få?



 —     Jag ger fan i straff, bara jag får tillbaka min
 bensin.

 —   Er bensin finns redan i ert båthus — en dunk
 på femtio liter — men nu är det fråga om straffet. Ni
 förstår, herr kapten, att vi ha lagar! Vi äro edsvurna
 kamrater och därtill krigskamrater. Vi ha åtta man
 för om masten.   Men jag tror inte att  vi egentligen
 behöver fler än sju. — Skurk, låt  bli att slicka den
 här exellensens skor! Res dig upp om du är en man!
 Men du är en usel tjuv!

 —   Käre herre,   hjälp mig! Låt   mig få gå i land!     Jag
 skall tjäna er så   länge jag lever.

 —     Ja, sade Lindberg — det är väl egentligen synd
 om karlen. Men jag vet inte var jag skall placera
 honom. Stryk skadar ju inte förstås och det kan han
 ju behöva — men iag vill inte ha med det här att
 göra mer. Kom Albert, så ror vi i land!

 —     Kära herrar! skrek maskinisten kritvit i ansiktet,
 hjälp mig för Guds skull!

 —     Tigg inte hjälp, skurk, sade ryssen. Du får det
 här att börja med!

 Och han gav mannen ett fruktansvärt slag tvärsöver
 ansiktet med flata handen. Maskinisten föll tungt i
 däck och svimmade.

 —     Nej, nu är det nog, sade jag. Nu ror vi i
 land.

 —     Ingen grogg? frågade ryssen med ett
infernaliskt leende. Nej, det här är inget nöje för herrarna.
 Tack emellertid för bensinen och farväl. Vi träffas nog
 aldrig mera. Vi ha våra affärer på Finland. Men tack i
 alla fall!

 Vi rodde i land och gingo upp på utkiksberget.

Havet låg blankt — icke en vindfläkt. Vi hörde hur
den ryska motorbåten tog in ankaret. Lindberg sprang
in efter sin Zeisskikare och riktade den mot
smugglarbåten.

   Plötsligt såg jag hans ögon svartna till och hans
mungipor drogo sig nedåt.

   —     Det är ett jäkla liv ombord på båten, sade han.
Men varför går den inte, när ankaret är uppe?

   Ett vasst, skarpt skott, som ur en browning, ekade.

   Det måste ha varit ett skott. Så kan intet annat låta.

   —     Nej, nu vill jag inte se mera, sade Lindberg och
räckte mig kikaren. Jag tog den. Jag såg allt tydligt
ombord. Två man sysslade med något som låg på
däck — och i nästa ögonblick slängdes något överbord.
Det stänkte vitt ur det blanka vattnet. En halv minut
senare bullrade motorn och den vackra båten gick
ostvart för full maskin. En högväxt man stod på
bryggan och viftade med mössan åt Nåtön till.



KATTUNGEN.

Tänk dig noga för, innan du handlar!


Jag var mycket ung, då jag lärde mig inse, att
man icke bör handla utan föregående överläggning.
Jag var ung student och informator i en herrgård
långt inne i Småland. Naturligtvis förlovade jag mig
genast vid min ditkomst, ty i närheten fanns ett
pensionat, innehållande några »höhere Töchter». Jag tog
den stiligaste, ty hon hade läst J. P. Jacobsen och
Herman Bangs »Stille existenser» och »Ved vejen».
Vi träffades darrande vid en grind, vilken ännu står
för mitt minne som paradisets port med ljuva
farligheter på båda sidor.

  Men i min herrgård, där jag brottades med en
fruktansvärd elevs motvilja för studier, bodde om somrarna
en gammal rysk general av svensk härstamning. Han
var släkt med herrgårdens ägare och plägade tillbringa
några veckor om året i denna idyll. Han var ingen

vanlig överste med generals avsked, ty han hade byggt
några av Rysslands då modernaste fästningar. Han var
en verklig excellens, en intressant och förnämlig, vänlig
gubbe, som jag fick följa på hans morgonpromenader.
Han berättade märkvärdiga ting från Ryssland och sin
ungdom där. Om krig med turkar och gatlopp.
Soldaterna, som skulle bestraffas, måste springa barfota på
en rundel av kiselsten, som var blandad med
buteljskärvor och mellan två led kosacker som slogo dem
på de blottade ryggarna med knutpiskor. Alltså mycket
bättre och mänskligare behandling än nutidens
bolschevikers men ändå nog så obehaglig. Generalen var väl
mellan sjuttio och åttio år gammal.

   Varje sommar, då han annonserade sin ankomst,
infann sig som gäst en gammal fröken av samma
åldersklass. Hon hade i sin ungdom varit kär i
generalen, då han antagligen var en ung och glad
underlöjtnant. Men som bekant dör aldrig kärleken hos
kvinnan. Medan den gamla damen åldrades, växte och
svällde hennes kärlek samtidigt med hennes kropp.
Hon var, då jag träffade henne, den fetaste gamla
fröken jag sett. Väldig och oformlig. När hon satte
sig, knakade hela det gamla huset. Hon tillbragte
tiden mellan måltiderna i en Carl-Johanssoffa, avsedd
för tre, men ingen mer än hon fick plats. Där satt
hon och smekte oavlåtligt en kattunge, som var
familjens älskling. Men medan hon smekte den, brunno
hennes ögon mot den gamle generalen och den ljuvhet
hon inlade i strykningarna över kattungens rygg var
ägnad åt hennes ungdoms älskade.

   Det var mycket noga med mattiderna på den gamla
herrgården — alldeles som sig bör. Jag hade haft ett
rendez-vous med min hemligt älskade och fann
plötsligt vid en blick på min silverrova, att jag försuttit
en hel del tid. Efter ett hastigt avsked började jag
springa, så som endast en smålandspojke kan springa.
Ty jag ville icke möta min principals, den gamle
majorens kritiska blickar, om jag skulle komma för sent
till smörgåsbordet. Jag fann att jag måste springa
rakt fram i terrängen för att hinna fram. På det viset
skulle jag till och med komma hem i mycket god tid.
Ty den riktiga vägen gick i många och krångliga och
tidsödande bukter. Nittonhundratalets maratonlöpare
äro regnsniglar emot mig, då jag var ung.

   Jag kom till tjärnen, där vi brukade fånga kräftor
och följde sandstranden, där jag var van att bada. Men
plötsligt måste jag dyka ned bakom en buske, ty jag
såg en syn — en syn, vid alla gudar, vars like jag
varken förr eller senare sett.

   Den gamla fröken badade. Eller rättare: Hon hade
badat och stod nu i svällande, översvallande majestät
och torkade sig med en handduk av mycket minimal
dimension. Hon var åtminstone tre alnar lång och
hennes bredd närmade sig samma mått. Jag vågar
inte tänka mig kubikinnehållet.

   Min första tanke var: Min klocka går för fort!
Alltså har jag tid att rita av henne, ty det var hon
som varje middag först angrep smörgåsbordet.

   Jag kröp ljudlöst närmare, drog min skissbok, som
alltid följde mig, ur fickan och ritade av henne.

   Det var några minuters arbete. Det behövdes ingen
fantasi. Hon var tillräckligt fantastiskt formerad.
Något år senare såg jag Fröken Minna, världens
fetaste dam, på en marknad i Ingatorp i Småland.
Hon verkade som ett ovanligt undernärt Wienbarn
i jämförelse med detta monstrum.

   Jag hade svårt att skilja mig från modellen, men
min medfödda blyghet tvang mig att slita mig från
synen. Jag kunde ju vänta vad som helst av denna
fröken och jag rodnade vid tankarna — — — Jag
sprang och kom hem. Min klocka, min läsbarnklocka,
hade gått för lort.

   Jag vet icke, vilken djävul, som ingav mig idén
att visa teckningen för den gamle majoren, min
principal. Men jag gjorde det. Han tillkallade genast
generalen och de båda gamla herrarna skrattade så
fruktansvärt, att hela huset skakade.

   —     Men för Guds skull, visa inte teckningen för
fröken! sade jag, tiggde jag.

   —     Jo, det är just vad vi skall göra. Kandidaten
behöver inte vara rädd. Men se opp, så hon inte
sätter sig på kandidaten! Då svarar vi inte för
följderna.

   Jag var världens olyckligaste informator, då vi inom
kort samlades i salongen för att så småningom intåga
i matsalen. Gamla fröken stod framför
Carl-Johanssoffan och höll i sin väldiga famn den älskade
kattungen.

   —     Jaha mitt herrskap, nu går vi in och tar en enkel
smörgås! sade majoren.

   Fröken lade katten ifrån sig i soffan.

   —     Men först måste jag visa det sista porträttet
av fröken. Törs jag säga att det är likt — eller är det
smickrat? Originellt är det i alla fall, ty det är taget
bakifrån. Var så god min nådiga!

   Och han lämnade teckningen åt originalet.

Fröken fiskade upp sin binockel någonstans ur sin
mäktiga barm, betraktade, och satte sig i soffan —
på kattungen.

Få varelser ha dött så smärtfritt och blixtsnabbt
som det djuret. Det hade kunnat bli en prydnad i en
frimärkssamling. Fröken försökte svimma.

— Katten, katten! ropade vi alla. Men hon hörde
icke.

I soffan låg en död katt och en död kärlek. Jag
gick inte in till middagen utan smög mig upp på
mitt rum och svepte in mitt huvud i sängtäcket för att
slippa höra de båda gubbarnas, majorens och
generalens, outsläckliga skratt.

Ha ha ha ha ha!

Jag hade fått en läxa för livet.

 
     FRÅN EN PÅSKRESA.

   Påskdagarna tillbragte jag i skärgården för att
studera smuggeltrafiken. Jag måste erkänna, att vore jag
yngre skulle jag uteslutande ägna mig åt den för att
få njuta dess vilda romantik i botten. Och just nu
när våren kommer, får man så mycket av dess skära
skönhet som plus, att allt uppväger farorna. Ty faror
lura överallt — minst från tullens sida numera,
emedan smuggleriet nu står på höjden av teknik.

   En framstående jurist berättade nyss att varje
beslagtagen liter kostar staten omkring trehundra kronor, en
form av sparsamhet som övergår åtminstone mitt
förstånd.

   På en ångbåt träffade jag min gamle vän
Harö-Norrman, jätten med den godmodiga blicken, det
okuvliga modet och styrkan, som åren ännu icke lyckats
knäcka. Han gav mig några interiörer, som jag
ledsamt nog inte får berätta förrän staten upphört med
alla sina dumheter därute bland kobbarna.

   På en brygga stod en ovanligt lång man som såg
otrevlig ut.

   —    Kan Engström gissa, vad den där är för en figur?
Jo, det är en spritpolis, som har sökt spela detektiv
härute och uppträtt som spion under förklädnad av
kringresande handlare. Han reste i kängsnören och
knappar och sådant och var inne i varje stuga och
snokade. Men han fick ingenting, inte en gång stryk,
för han bar sig åt som en idiot. Si så lång han är,
otyget! Men tänk så lång han skulle vara, om han
hade huve! Ha ha ha! Det sa Vesterbom åt honom,
när han kom ut till Örskär. Och emellan Harön och
Orkelkobben gick han ner sig på isen. Nära var att
han hade blivit i spat, om inte Kalle Vesterman hade
dragit opp honom, och dött hade han väl gjort efteråt,
om inte Kalle hade skött om honom och lånat honom
kläder och hällt i honom ett helt stort grogglas
exportsprit. Det sög han villigt för resten.

   —  Kan man verkligen dricka ren exportsprit ?

   —     Svälj’et långsamt och andas lugnt bara, så
går det! säger tullvaktmästar Sjöblom. Honom känner
väl Engström? Jasså inte. Nå, han passar inte till
tullvaktmästare mer än jag. Han har hjälpt oss mycket
mot ersättning av en och annan dunk och det är
han inte ensam om bland tullarna för resten.
Engström kan tro det var ett kalas i förra veckan i stugan
på Trutskär. Tullarna hade kommit ut för att snoka
förstås, men gubbarna hann sänka allt det de hade i
sin motorbåt. Ett väder var det med regn och snö,
och tullarna var våta som simpor hela bunten och
frös gjorde de för deras sprit hade tagit slut. Sjöblom
var också med.

   —     Nu tror jag det skulle smaka herrarna med en
kask, sade Vesterbom och grinade så illmarigt.

   —     Ja vi ä väl inte mer än människor, sade
Sjöblom och tittade på de andra. Ro hit med vad ni
har, för vi rakt förkyler oss.

   —  Ånej, härute har vi inget, så dumma ä vi inte,
men vill ni följa med hem till Örskär, kan ni få, för
där har jag lite utav Brattens, sade Vesterbom.

   Ja de ville förstås, och bägge sällskaperna gav sig
i väg med sina motorbåtar.

   Och hemma hos Vesterbom och Vågberg och
Söderlund blev det en hippa som varade tre dar. Inte låtsade
tullarna om att det var estsprit och tysk sprit de fick.

   Efter två dar var Sjöblom alldeles slut. Han kunde
inte få ner en droppe mera. När han försökte, så
bubblade det bara genom näsan på honom, och ögonen
stod på skaft som på en kräfta.

   — Drick du Sjöblom, dä det enda som kan rädda
dej, sade Vesterbom.

   —     Det enda skulle vara ett glas mjölk, väste
Sjöblom och lade sig på en soffa. Så slut var karlkräket,
så han ville ha mjölk. Dom andra trodde att han inte
hade långt kvar och gick verkligen och hämtade ett
glas mjölk åt stackarn. Det satte han i sej och lade sej
igen. Men se lika lite som eld och vatten trivs ihop,
lika lite trivdes mjölken med estspriten, utan mjölken
blev medsamma som en ostklump, som Sjöblom lade
av i en hink. När den slog mot botten, så sa Sjöblom:
Va fan var dä? Var dä hjärtat?

   Han blev rädd, Sjöblom, och det var ju inget att
undra på.

   Så nog kan tullarna supa, de också. Nej, Engström,
hälsa gubbarna ini stan, att det blir ingen fason på
skärgården eller hela landet för resten förrän de släpper
lös spriten som det var förr i världen och före kriget.
Annars går Sveriget åt pipan, det är mitt ord och det
tycker vi alla. Det är inte bra för ungdomen. Tror
Engström att någon bryr sej om fiske nu, när de 
förtjänar mera på smuggling? Nehej! Nu ska Engström
se hur fina skärgårdspojkarna är. Titta omkring sej
här på båten! Sitter inte Johan Vågberg och Kalle
Sjöberg därinne i matsalongen med blankskinnskor på
klövarna och fina kläder från Nordiska kompaniet och
äter den dyraste föda som finns på matsedeln! Det
går rakt åt hälsefyr med oss på det viset, Engström.

   Men titta, Engström, det ligger svan därborta. De
lyfter snart, ska vi få se.

   Solen sken, isen blänkte, havet var blåare än blått
och fem svanar lyfte majestätiskt strax framför bogen.

   —     Ja, nog är det välsignat vackert här ibland
kobbarna, sade Norrman. Det är bara skada att det
inte är så bra som förr. Säg åt dem det i stan och
skräd inte ord, Engström. Men här har jag min brygga.
Tack och adjöss!


SKALDERS OUTGRUNDLIGHET.

Sista gången Henrik Ibsen var i Stockholm,
celebrerades han på alla sätt. Författareföreningen hade
stor middag för honom och även jag var attacherad,
ty jag hade gjort matsedeln med hans sfinxlika
skaldeporträtt. Jag var då icke författare och är det
knappast ännu — men jag minns att Verner von
Heidenstam absolut fordrade att jag skulle bli inbjuden.
Henrik Ibsen avfestades, avtackades och höll ett
underbart tal till oss unga som orkat hålla ut lika länge
på natten som han. Vi följde honom till tåget och
hurrade. Ibsen dök in i sin förstaklasskupé för att
återvända till Norge och dess Grand Hôtel i Xania.

  Detta är förhistorien.

  I Laxå, middagsstation på den tiden, kanske även
nu, fanns en stationsskrivare med ett adligt namn.
Det fanns få sådana järnvägstjänstemän på den tiden
och denne borde väl egentligen ha varit officer, men
en viss excentricitet i hans uppträdande plus brist på
pengar hade åstadkommit att familjen placerat honom
där. Där levde han i ett litet rum, som var mycket
enkelt. Men på en hylla stod hans största dyrbarhet,
ett stort porträtt av Henrik Ibsen, försett med en
hjärtevarm tillägnan undertecknad med skaldens namn.
Det var icke ofta Ibsen gav ifrån sig så varmhjärtade
saker. Man fick föreställningen att stationsskrivaren

en gång gjort honom en obetalbar tjänst, räddat hans
liv, klarat hans reputation som diktare. Alltnog —
tillägnan andades den djupaste sympati och hängivenhet.
Och bredvid detta porträtt stod ett brännvinsschatull
av mahogny med ägarens adliga krona på. Det
innehöll två slipade gamla flaskor, den ena med Falu och
den andra med renat. När man frågade
stationsskrivaren under vilka omständigheter han fått Ibsens
porträtt, verkade han mystisk och förtegad, ty han var
gentleman.

  Men en gång slapp historien ur honom. Så här gick
det till.

  När Ibsen på hemväg från oss skulle äta middag
i Laxå och med värdighet inklev i järnvägsrestaurangen
såg han sig fåfängt om efter en dram till
smörgåsbordet. Han blev nervös. Men den adlige
stationsskrivaren, vilken som bildad man och litterärt
intresserad ögonblickligen upptäckt hans världsbekanta
ansikte i strömmen av resande, hade följt skaldens steg,
och såsom själv icke ointresserad av en uppiggande
nubbes betydelse för skalder — och överhuvudtaget
för var människa — fattade han situationen. Han
förstod att Ibsen icke visste, att man på den tiden gick in i
ett mindre rum bakom buffeten, där flaskorna glänste
och glasen väntade.

  Stationsskrivaren rusade hem efter sitt fäderneärvda,
kronbeprydda schatull och överlämnade det till Ibsen.
En stor glädjes återspegling förgyllde den grånade
diktarens mystiska ansikte och han bad att få veta
välgörarens namn, vilket denne klarade av med ett
kronförsett visitkort.

  Men plikterna kallade stationsskrivaren.

   Tåget skulle gå. I sin förstaklasskupé satt Ibsen och
spanade efter sin uniformerade välgörare. Just då tåget
skulle gå, upptäckte de varandra och Ibsen vinkade åt
sin unge vän. Han kom störtande och vördnadsfull fram
till skaldens fönster.

   —     Ni får förlåta, herr von X., att jag tog
TVÅ snapsar. De voro goda och jag tackar er!

   Stationsskrivaren gjorde stram honnör, fylld av glädje
över att ha kunnat förljuva en av världens största
diktares tillvaro i Laxå.

   Men när stationsskrivaren några minuter efter tågets
avgång undersökte den av Ibsen helgade möbeln, fann
han att gubben tagit fyra snapsar, två ur varje
flaska — — —

   Efter ett par dagar kom Ibsens porträtt i stort format
och försett med denna tillägnan, varmare formulerad,
personligare, djupare känd än någon annan av dem
han tillställt världens storheter.

   Nu är stationsskrivaren död. Ibsen också för resten.
Därför kan jag berätta historien.

   Men jag inbillar mig att stationsskrivaren ännu på
sin dödsbädd funderade, varför Ibsen skulle behöva
ljuga bort två supar.

   Skalder äro icke skalder, om de icke äro
outgrundliga.



     EN ANDAKTSSTUND.

   Skeppet Adonis från Kalmar, kapten Bredström, låg
och smällde mellan Galapagos- och Kokosöarna i den
långvarigaste stiltje någon ombord varit med om.
Den hade hållit i närmare tre veckor och gubben hade
svurit och svor från morgon till kväll. Ibland gick
han upp om nätterna för att lätta sitt hjärta och
läste litanior så hemska, att folket, som inte heller
var bortkommet i den vägen, tyckte sig se svavelröken
stå ur halsen och näsborrarna på honom, åtföljd av
en och annan gnista. Och arg var han så det fräste när
någon tog i dörrlåset till kajutan. Det började bli
tråkigt ombord, och maten var det si och så med.
Fläsket måste ju vara härsket ombord, det hör till, men
när det blir mera mask än fläsk i tunnorna, då har
man rättighet att bli på dåligt humör.

   Och regnade gjorde det — var dag ett riktigt skyfall.
Nå, det kändes skönt i värmen och dricksvatten
saknades ju inte, men regnet kom så kraftigt, att man
inte kunde se en fotlängd framför sig så länge det
varade. Det blev svårt att hålla grejorna torra under
däck och rågknallarna började ruttna.

   Hajarna ströko omkring fartyget, och gubben knöt
näven åt dem och svor eldkvastar ur käften, där en halv
aln palttobak med tre knutar på låg säkert fast som
med ett ankarfly i lerbotten. Ingen fick till slut tala med

gubben. Han strök till var och en som närmade sig
och han slog inte falskt, ty han var stark fast han
var liten. Han var kubisk till gestaltningen och ett
par rysliga ögon brunno ur ett ansikte, som bestod
av enbuskliknande skägg — torr enbuske, vill säga,
med rostrött ris.

   Han blev med ett ord för svår och man kom överens
om i skansen att skicka en man akter över till gubben
och begära en andaktsstund, vilket han enligt sjölagen
under liknande omständigheter var tvungen att göra,
om folket fordrade det. Sådant har gjort de flesta
kaptener av hans slag mjuka och medgörliga — men
när timmermannen efter många om och men vågade
sig in i kajutan och just skulle öppna munnen för att
framställa besättningens krav, kom ett geneverkrus som
en granat och slog i dörren alldeles vid timmermannens
öra, så skärvorna yrde. Denne var ingen rädd karl, men
han betänkte sig ett ögonblick innan han verkligen
kom fram med det han hade på njurtalgen.

   Gubben såg att han menade allvar och satt tyst en
stund och smällde med käkarna som en arg dogg.

   —  Timmerman, kalla folket akter ut! Men fort, annars
jä — — —!

   Folket kom akter ut och gubben kom ut ur sin lya.

   —    Stuert, tag fram ett bord eller va fan som
helst och lägg en ren duk över! Rör på hasorna,
din — — —!

   Ordern utfördes. Då knallade gubben in i kajutan
och kom ut med en gammal bibel, lade den på duken
och tog av sig mössan.

   —  Av med mössorna, era plattgattade bondholkar!

  Så lade kapten Bredström båda händerna på bibeln,
tog sikte på mesanmastens bovenkrysstångsalning och
sade:

  —     Gode Gud, jag ber dej inte ofta om nånting,
det vet du, men hjälper du mej med lite vind nu, så
lovar jag att aldrig be dej om nånting mer! Amen!
Gå för över igen, era krumhultare!

*

  Inom en halvtimme kom en åskby med vind, som
höll i sig. Kapten Bredström upphörde från den dagen
att svära. Men han bad icke heller, ty han hade ju
lovat det.


  I EN TREDJEKLASSKUPÉ.

   Södra Sverige. Vinterlandskapet åker förbi fönstren.
Luften är tjock av rök och andra mera animaliska
dofter. En yngling tapplar sökande på ett handklaver.
Det äts matsäck och bjudes på snus.

   En luffare och en rallare, båda äldre herrar, sitta
mittemot varandra och börja så småningom utbyta
tankar. De tala om arbete och resor — komma bra
överens, ty de ha erfarenhet. De uttrycka sig hövligt
och med ömsesidig vördnad för varandras sakkunskap.

   Luffaren är den som känner Sverige bäst — bättre
än rallaren, fast denne också farit vida omkring. Men
luffaren förhäver sig icke över sitt vetande, vill icke
vara överlägsen, icke bräcka den andre. Han kan icke
hjälpa att han är styvast. Samtalet rör sig om allt
nordligare belägna trakter. Det passerar Jämtland och
luffaren börjar tala om Lappland och lapparna. Han
talar av erfarenhet.

   En bonde som sitter bredvid har följt konversationen
med intresse och anser sig böra deltaga.

   —     Ja, di där lapparna, säger han, dä ju ett underlit
folk. Dom bor ju i kåter — — —

   Det blev tystnad. Luffaren och rallaren stirrade
förvånade på den icke sakkunnige, som vågade blanda sig
i samtalet.


  Tystnaden blev lång och pinsam.

  —     Kåtor, sa du! sade luffaren plötsligt. Kåtor!
Va faen vet du va dä ä? Den här herrn (och han
gjorde en gest åt rallaren) han vet inte va som menas
med en kåta. Han ä rallare för resten. Och ändå vet
han inte va som menas med en kåta. Va faen hostar
du då om? Gå du hem å lägg dej hos din mamma å
håll käften, bondhyvel!

*

  Bonden flyttar sig över på andra sidan gången, ty
han känner sig liten och obetydlig. Felet var ju hans
eget för resten, ty varför skulle han blanda sig i
bildat folks samtal? Nu sitter han bland likvärdiga.
Där finns till och med personer, som han känner igen
och som han nog sett på någon marknad i hemtrakten.
Ett samtal börjar och han deltar i det, ty här känner
han sig säker. Någon talar om en bonde med
vedernamnet »Sopp-Adel».

  Sopp-Adel! Jo den kände han. Den hade han
träffat på Eksjö marknad.

  —     Varför kallar de honom för Sopp-Adel? Jag har
hört det namnet så ofta, säger en karl, som ser ut
att vara lantbruksinspektor eller något liknande.

  —     Joho, säger bonden, jo, si hanses far, han hette
Johannes Petter Svensson, å han bodde i Bellåsen i
Bellö socken — å sen feck han heta Sopp-Adel!

  Lantbruksinspektoren stirrade lika klok på bonden,
men lät sig nöja med svaret.

  Tåget stannade vid en station och bonden steg av,
sedan han tagit avsked av sällskapet.

   Tåget rasslade i väg igen.

   —     Ja, inte blev jag klok på det svaret, sade
lantbruksinspektoren. Si jag har hört det där namnet
 Sopp-Adel så många gånger, så jag skulle vilja veta
 varifrån han har fått'et.

   —     Där borta sitter en som ä från Kråkshult — han
 ä körkevärd för resten — å han har nog reda på
Sopp-Adel, sade en i sällskapet. Hör nu körkevärd, ropade
 han. Kom hit så får vi fråga honom om en sak!

   Kyrkvärden kom och satte sig på den nyss avstignes
 plats.

   —     Jo, hör nu kyrkvärden — ja, jag ser att vi känner
 varandra — mitt namn är inspektor Karlsson — hör
 nu kyrkvärden, han känner bestämt till den här
Sopp-Adel?

   —   Jaa vesst — vesst känner ja Sopp-Adel.

   —     Hör nu säj mej, kyrkvärden, varför kallas han
 egentligen Sopp-Adel?

   —     Jo si hanses far, han hetade Johannes Petter
 Svensson, å han bodde i Bellåsen i Bellö socken — å
 sen feck han heta Sopp-Adel.

   —   Ja men det förstår jag inte.

   —   Jojomen, sen feck han heta Sopp-Adel.

   —   Ja, men — — —

   —     Jo, Sopp-Adel, den känner vi nog, å dä namnet
 har nog spektoren hört många gånger. Joo, som ja
 sae, hanses far hetade Johannes Petter Svensson, å
 han bodde ändå i Bellåsen i Bellö socken — å sen
 feck han heta Sopp-Adel. Dä finns inte mer än en
 Sopp-Adel, så dä samma kar vi talar om. Jojomen, dä
 nog så säkert!


   Inspektor Karlsson stirrar ut genom fönstret.
Vinterlandskapet åker förbi. Ynglingen med handklaveret
tapplar fortfarande sökande på stämmorna. Luffaren
och rallaren ha hunnit in i Norge via Kiruna och
Riksgränsen.


         BEETHOVEN.

Jag var törstig — vilket jag ofta är — och smet
in på Tre Remmare för att dricka ett glas bondvatten.

Vad ser mitt tjusta öga? I ett hörn sitter min
gamle Uppsalakamrat Fallin, f. d. lektor i klassiska
språk. Han hade blivit gammal. Hans hår och skägg
voro vita, men hans näsa lyste av ett inre sken, och
på kinderna lågo ådror av bourgogne i vackert violetta
skiftningar, näsan var för resten blå. Han var
fruktansvärt döv och höll en lur för örat.

— Käre Fallin, sade jag, det var fan så roligt att
träffa dig! Det är väl minst trettio år sedan vi berusade
oss tillsammans. Vad har du — utom ditt lektorat
naturligtvis — haft för dig under tiden?

— Jag har gift mig!

— Gift dig?! är du galen?

— Ja — jag var galen!

— Jasså, passade det inte?

— Jo, utmärkt, men jag fick en svärmor på köpet,
en satans tredäckare, som — — — ja, jag vill inte ge
mig in på det där området. Men sätt dig ner och var
tillsammans.

— Tråkigt att du skall vara så döv, sade jag. Jag
kan ju inte berätta något utan att hela lokalen hör det.

— Döv? sade lektorn. Visst fan är jag döv, men
jag lever ett jävla själsliv, förstår du, gosse. Jag är
mycket musikalisk som du vet.

— Det visste jag inte.

— Och jag upplever musik!

Fallin hade tydligen tagit flera groggar. Ådrorna
av ädelt vin svällde.

— Du ska inte tro, gamle gosse, att vi döva ha
tråkigt! Jo, de dumma döva ha det tråkigt, men vi
kvicka och geniala, akta dej för oss! Jag upplever
operor och symfonier. Sluter jag ögonen, kan jag se
de uppträdande, dekorationerna, allt! Jag komponerar
också. Jag har aldrig komponerat så vackert som sen
jag blev döv. Skål!

Han tömde en bottenfock.

— Vaktmästare! Ge mej en grogg till på
redaktörens parisersmörgås, som han aldrig kommer att
rekvirera! Tack! — Jo sir du, vi döva lever ett
särskilt själsliv, må du tro, och mycket intensivare än ert.
Akta dej för det! Jag har komponerat en vaggvisa.

— Vaggvisa? Har du barn också?

— Janne! kom hit och hälsa på farbror!

En åtta års pojke sprang fram under ett bord.

— Sir du, det här är min pojke. Han följer mig
överallt. I början fick jag inte gå ut, för min hustru
tyckte att jag skulle hålla mig hemma, men så hitta
jag på att gå ut och promenera pojken och nu är vi
tillsammans hela dagarna från morgon till kväll. Då
och då går jag in och tar en grogg litet varstans, men
annars går vi tillsammans i Humlegården och
Vanadislunden och Tegnérlunden och Kungsträdgården. När
jag blir törstig går jag in på något näringsställe och
pojken får dricka sockerdricka och leka mellan borden
och prata med de andra farbröderna. Hälsa nu på
farbror!

Pojken slog ihop klackarna och gjorde en
oklanderlig bugning.

— Jo sir du! Skål! Jag komponerar för mig själv,
så att Beethoven skulle blekna, om han visste av det
i sin grav! Du skulle höra min vaggvisa! Den är så
jävligt bra att alla som hör den somnar ofelbart.
Ofelbart! Den låter så här: U—o—uu— ha ha!
Skål! Hur var det nu igen? Hu—uu—o, hojaja — sov
i ro, ha ha! Nej det var inte riktigt — men man kan
inte komma ihåg allt vad man komponerar. Men det
vill jag säja dig, att Beethoven skulle bli kritvit i
ansiktet av ilska och avund, om han finge höra min
vaggvisa!

Pojken kom fram till vårt bord. Han. höll en liten
boll i handen.

— Pappa, sade han, jag tycker att det är så tråkigt,
att vi ska behöva gå omkring på restauranger hela
dagarna! Pappa, det är så tråkigt!

Den gamle lektorn klappade sin son på kinden och
sade: — Min lille gosse, det där förstår du
inte ännu.


       SKÄRKARLSDÖD.

   Jan-Erik Österman hade en människoålder bott
ensam ute på Högskär, änkling som han var och utan
barn. På långa tider såg han aldrig en människa
utom förstås då han seglade in till Furusund med
fisk. Två bröder hade han, gamla män även de och
likaledes fiskare. Men de bodde inåt skärgården där
det var tjockt med sommargäster och stor trafik.

   På ganska länge hade de icke sett Jan-Erik — inte
sen i vintras — och de började undra hur det stod
till med honom.

   —    D'ä väl bäst att vi tar å seglar ut till'en. Han
kanske ä sjuk. Å ä dä något ättern, så ä dä bäst
att vi får veta var han har'et. Han kanske har gömt'et
så en aldrig får reda på’et.

   Nå, bröderna seglade och kommo verkligen i sista
stund. Ty Jan-Erik hade legat svårt sjuk ett par veckor,
och man kan tänka hur det är för en ensam karl, som
ligger i sängen och knappt kan röra en fena. På en
stol inom räckhåll hade han några salta strömmingar
och en liten fläskbit, kalla potatisar och vatten. Och
nu låg han i själatåget, när bröderna kommo in i
stugan.

   —    Jaha, Jan-Erik, sade Gustav, den äldste, vi sir
att dä lider mä dej. Tala nu om för oss, var du har
nycklarna å sparbanksboken! En hederlig begravning

ska du få, för dä har du gjort rätt för, mä likvagn
å allt. Tala nu om för oss, var du har dä du har
ätter dej!

   Jan-Erik skulle just till att draga den sista sucken,
men han orkade ändå säga: — Nycklarna ligger där
i skänklåda, å sparbanksboken ligger i byrålåda. Men
du kommer väl ihåg, att du är skyldig mej 1.50, sen
vi var i stan sist!

   Det var det sista han sade och så vände han ut
och in på ögonen och dog. Och bröderna togo arvet.

   När Gustav, den äldste, berättade för oss om
Jan-Eriks död och deras sista samtal, grät han så att han
skakade. Mellan snyftningarna sade han som
avslutning: — Men dä va bra att han dog så snart, så
han slapp ligga te tyngd för oss. Vi kom
alldeles lagom, å nu ä han i jorden, som väl ä. Håhåjaja!

           DISCIPLIN.

   Båtsman Ketting hade aldrig tålt flaggkonstapel Lilja
och oviljan stod i sig fast de nu voro bortåt nittio
år gamla båda två och närmaste grannar på Harön. Det
hade väl varit något fruntimmer med i spelet någon
gång i forntiden, kan jag tro.

   —     Ketting har aldrig varit sjöman, sade Lilja. Full
var han i varenda hamn och bar sig åt som ett svin,
var han for fram.

   —     Lilja var inte mer sjöman än vilken torpare som
helst, sade Ketting, fast han smilade och ställde sig
in hos befälet och blev flaggkonstapel. Ögontjänare
—   det var vad han var och en buse mot folket och
mot mej med, fast vi var från samma skeppslag.

   Dylika ömsesidiga omdömen inberättades
tjänstvilligt av käringarna i byn och bidrogo inte till
försoning mellan gubbarna. När de möttes på vägen,
ställde sig Ketting och glodde utåt havet alldeles som
om Lilja varit luft för honom. Och Lilja spottade
föraktfullt ut en tjock tobaksstråle i farlig närhet till
Kettings byxor, svor till ett slag och stultade vidare.

   Men i påskas voro de båda bjudna på äggkalas
hos pråmskeppare Jansson. Lilja sade: — Är Ketting
bjuden så kommer inte jag. Och Ketting försäkrade
att han aldrig skulle gå på samma tillställning som
Lilja, hur mycket brännvin det än bjöds på.

   Men när det kom till kritan, gingo de bägge, ty
det är ju syndigt att inte gå till ett ställe, där det inte
sparas på vare sig det ena eller andra, vått och torrt
och ordentliga rökcigarrer. Det blev en riktig fest, inte
bara på ägg, utan det var fisk och kött och fläsk av
alla slag och tillagningar. Framemot kvällen blevo
både Lilja och Ketting jämnt i hammarn och det var
nära att de rykt ihop, om de inte båda haft
avskedskasken inom synhåll.

   —     Bråka inte, gubbar! sade Jansson. Inte ska I
som ä fullvuxna karar ställa till elände och slagsmål
—   utan ta nu och försonas, innan döden kommer, och
det kan väl inte dröja så länge! Ta varandra i hand
och bli sams, här finns grejer att blöta vänskapen i.
Vad har I egentligen emot varandra? Sjung ut gubbar!

   —     Lilja har alltid varit en buse och en smilare,
sade Ketting. Oresonlig mot folket — och mej skickade
han alltid till det värsta arbetet ombord. Har jag inte
rätt, Lilja?

   —     Därför att du aldrig begrep vad som menades
med disciplin, Ketting. Vet du vad disciplin betyder?
Det är ett utländskt ord, som du aldrig har förstått,
Ketting. Det betyder lydnad, tukt och ordning
ombord, Ketting! Och det har du aldrig begripit, för du
är född till fä, det är just vad du är, Ketting!
Kommer du ihåg för exempel, när vi låg på långseglingen
med Poseidon i Rio och vi fick kolera ombord och
folket dog som flugor och du smet i land mot
förbudet varenda kväll, och när du kom tillbaks på
nätterna hade du ny och färsk kolera med dej
ombord, fast den inte bet på dej själv, ditt fä! Det var
därför så många dog. Det var du som var orsaken
till döden och eländet. Hade du förstått disciplin, så
hade du hållit dej kvar ombord, ditt skrälle! Och full
var du varenda kväll, Ketting!

   Ketting hällde kaffekoppen bräddfull med
brännvin och reste sig upp. Han var vit i ansiktet av ilska
och började hicka, varför han tömde koppen i ett
drag, ett erkänt medel.

   —     Säjer Lilja att jag inte förstår mej på disciplin?
Jasså, ä dä så? Jag som var handräckning åt doktorn!
Jag som sydde in likena! Jag som hivade dom
överbord! Vartenda ett — för ingen annan tordes röra vid
dom! Kom inte och prata med mej om disciplin! Hade
jag inte disciplin i kroppen, så skulle jag slå Lilja på
käften, så flaggkonstapel han är! Men han är ju bara
fördetting nu, så det bleve väl inte så dyrt att ge
Lilja en hivare på snoken! Disciplin! Nej, håll i mej,
flaggkonstapel!

   —     Hör på, gubbar, sade Lilja. Jo, en gång
förstod han verkligen, vad som menades med disciplin,
och det var en kväll då doktorn gjorde ronden och
fyra man låg tysta i kojerna. Ketting gick bakefter
doktorn, för hans jobb var ju att ta reda på dom som
var döda. Doktorn var väl lite i hammarn han med
och tittade och kände på gubbarna, och sa: »Den är
död! Och den är död! Den är död! Den är död!
Hiva dom överbord!» Och så gick han tillbaks till
mässen. Men nar han hade gått så var det en av de
döda som hostade till ett slag — han var inte riktigt
död. »Va faen hostar du för, din jäkel?» sa Ketting.
»När doktorn har sagt att du är död så är du död,
din dåre! Sånt begriper han, tokstålle!» Och då hostade
stackarn ett slag till, för han tyckte väl att det var
otrevligt att bli hivad överbord. Och då — vill I
tro mej eller inte — så slog Ketting till honom en
snyting rakt på käften så att han verkligen dog, för han
sa inte ett kofen efteråt och blev lämpad i plurret
med de andra.

  Ketting hade satt sig i soffan under berättelsens
gång. Han bara stirrade på Lilja.

  —      Jaha, sade Lilja, det var Kettings disciplin, det!
Och den som han slog ihjäl, det var ändå båtsman
Gaj ifrån Singön, han som var far till Matts Erik
Pers, som var besättningskarl på Östhammar Ettan och
drunknade utanför Tomta i fyllan och villan. Det kallas
disciplin, Kettingdisciplin! Jag kallar det mord och
dilleri och skörlevnad och vaffaen som helst! Skål,
gubbar.

  Gubben Ketting grät stilla ett par sekunder. Sen
somnade han ifrån alltihop. Lilja var för kitslig!

  
 EN UPPFINNING.

   Med anledning av den vaknande våren och
spritsmugglingens renässans var gubben Östlund från Tunnö
inne i stan häromdagen, åtföljd av sin måg, förre
fiskaren Vesterman. De togo in hos Kalle Svensson,
en avlägsen men likasinnad släkting, som är
kakelugnsmakare och bor vid Stigbergsgatan på söder. Han har
ett kök som är rymligt och bra och en garderob där
i värsta fall en man kan sträcka ut knotorna under
fru Svenssons och Kalles helgdagsrigg och andra
pinaler. Svensson är verkligen en livad karl och en hygglig
karl, och därför trivs gubben Östlund bättre hos honom,
även om han måste ligga i garderoben, än på något
av hotellen i stan mellan broarna, där man aldrig kan
vara säker att inte få småsällskap i kojen.

   Gubben Östlund har ett träben, som han mixtrat
ihop själv. Det är ihåligt och har en styv stålfjäder
för att det inte skall stöta alltför mycket, när han
går. Det är en fin uppfinning, och Östlund har många
gånger, då han varit lite i hammarn, gått upp till
Stockholms förnämsta professorer på de finaste
lasaretten och förevisat det. Han vill ha nobelpriset för
det, ty det fjädrar så bra och är han riktigt i tagen,
kan han ta långa hopp med det, påstår han, och vore
inte polisen så kitslig skulle han hålla en förevisning
för hela stan. När pojktosingar kan få gno 
kapplöpning halvnakna genom stan, så fruntimmer kan skäms
ögonen ur sig, borde väl han, som är gamla karn och
klädd i en kostym av finaste kommiss, kunna få hoppa
träben, när det är till mänsklighetens välsignelse och
krymplingars helbrägdagörelse. Men det står i
böckerna att alla stora uppfinnare fått svälta ihjäl. Nå,
vad det beträffar, är ingen fara på taket, ty Östlund
är inte barskrapad, så bra som det gått med
smugglingen de sista åren, men ändå är det hårt att inte få
igenom en uppfinning, som kanske är den styvaste som
gjorts i skärgården, om man undantar Janne Vågbergs
perpetuum mobile.

  Gubben Östlund var alltså i stan med mågen och
det blev ett härjande på de finaste krogarna på söder.
En bleckkantin i varje inficka hade han med sig varje
morgon de gingo ut och likadant hade mågen, så det
var ingen bräcken, vad det starka anbelangar och så
livat hade Kalle Svensson inte haft på mången god
dag. Käringen också fick vara med ett par gånger
på morgnarna, innan det riktiga kolifejet började. Hon
ville nog fortsätta för att övervaka ordningen, men på
grund av allmän omröstning befanns hon vara
överflödig och hemforslades under livliga protester.

  Så småningom blev tillvaron allt dimmigare för
de tre festprissarna och en natt skiljdes de åt av
våda.

  Gubben Östlund hittade litet på söder och omkring
Slussen, vid Skeppsbron och i stan, men sedan var hans
vetande slut och nu befann han sig plötsligt i en för
honom absolut främmande trakt. Inte kom han heller
ihåg vid vilken gata han bodde. Han bara visste att
han logerade hos kakelugnsmakeriarbetaren Kalle
Svensson, men ingen som han frågade hade en aning
om var dennes lyxvåning var belägen.

   Slutligen började gubben Östlund gråta en
blandning av estnisk sprit och lageröl, ty han hade uttömt
sitt förråd av svordomar.

   Då flög genom hans hjärna möjligheten att ta sig
upp på söder med hjälp av en bil. Han öppnade sin
portmonnä och sin plånbok, men till hans fasa voro
pengarna slut. Han trevade igenom fickorna och vände
ut och in på dem, men med negativt resultat. Nykter
var han enligt sitt eget omdöme, men allting är ju
relativt i denna ofullkomliga värld. Han tyckte ju att
det var bara några ögonblick sedan han skilts från
Vesterman och Svensson. Alltså måste de befinna sig
i närheten. Gubben Östlund började ropa med den
fruktansvärda stämma som många gånger överröstat
stormens dån ute vid Tunnön: Kalle Svensson!
Kalle Svensson!!

   Vips var en poliskonstapel framme och högg honom
i vingbenet. Han försökte slita sig loss och skrek allt
vildare: Kalle Svensson! Kalle Svensson!

   —    Tyst! sade konstapeln och klämde till om armen
på Östlund, så att det gjorde riktigt ont. Varför
skriker ni?

   —    Jag skriker på kakelugnsmakar Svensson, som jag
bor hos.

   —  Nå, var bor kakelugnsmakar Svensson?

   —  Dä vet jag inte.

   —  Följ nu med till vaktkontoret och håll er lugn.

   —  Var är jag nu? Jag vet inte ett kofen, var jag är.

   —  Ni är på Ynglingagatan, inte långt från Norrtull.
Och vet ni inte ett dugg, åt vilket håll
kakelugns-makarn bor?

 —    Jo någonstans på söder. Bara jag kommer till
 Slussen, så hittar jag. Bara jag kunde få tag i en bil
 —  men jag har inga pengar. Dom är väl stulna kan jag
 tro. Kalle Svensson! Kalle Svensson!
vrålade Östlund.

 —  Tyst, karl! sade konstapeln, nu följer ni med till
 vaktkontoret! Inte ett ljud! annars — — — 

 —    Men hör nu, polisen, hickade Östlund, det är
 välan inte märkvärdigt att jag skriker, då jag är
 vid Norrtull och Kalle Svensson bor vid — — — 
Stigbergsgatan, jäklar i asken, Stigbergsgatan
 var det! Jaha, en börjar bli gammal och glömsk av sig.
 Kalle Svensson! Kalle Svensson!

 Konstapeln satte sin stora hand för munnen på
 gubben Östlund och fick honom att tiga.

 —    Förstår ni inte att ni inte kan skrika så det hörs
 härifrån till Stigbergsgatan. Det är ju bortåt en
halvmils väg.

 —  Kan jag inte? Då känner polisen inte gubben
 Östlund! Låt mej bara supa in lite luft, så jädrar å
 slå larm — — — 

— — — 

 Om en stund befann sig Östlund sittande inom ett
 stängsel på närmaste polisvaktkontor i sällskap med
 en mängd andra nattvandrare och individer, som sågo
 ganska ruskiga ut. Det var flera som skulle förhöras,
 och under tiden nyktrade Östlund till nog att inse det
 djup av förfall han nått. Hans rus utlöste sig i ett
 plötsligt anfall av sentimentalitet och han började gråta.
 Med ens var han spik nykter, och när hans tur kom,
var han ensam med kommissarien och ett par
konstaplar.

   —    Polisen, sade han, under det tårarna runno utför
hans gamla kinder, skäm inte ut mej för hela Tunnön!
Aldrig har jag varit häktad och aldrig skall jag bli
mer. Och nu är jag nykter som en likkistspik, bara jag
kan få en bil för att komma hem till Svenssons på
Stigbergsgatan. Jag ljög, då jag sa att jag inte hade
några pengar. Om herrarna svär inför Gud att I inte
säger ett ord, så ska jag ta fram pengar. För si jag har
gjort en uppfinning, som jag ska ha pris för, det svor
jag på!

   Och gubben Östlund började knäppa av sig
träbenet. När detta var gjort, skruvade han det i sär och
hällde ut en massa silverkronor på bordet framför
kommissarien.

   —    Si, det är en stålfjäder i benet för att det skall
fjädra sig, när en går. Och det är ju klart, att fjädern
slaknar så småningom. För var gång jag märker att
den slaknar aldrig så litet, lägger jag in en tvåkrona
och skruvar till. Benet blir sparbössa på samma gång
och nu är det så mycket pengar i’et, så jag snart
måste byta om fjäder. D’ä sparpengar, som inte
käringen har ett dugg med att göra, för pengarna
är mina och benet är mitt. Själv har jag svarvat det
och själv super jag opp pengarna, utan att
fruntimmerna lägger näsorna i’t. Vad kostar häktningen och
vad kostar en bil till Stigbergsgatan — bara säj ifrån!
Dyrare än det här kan det väl aldrig bli? Men svär
inför Gud att I inte säjer ett ord om uppfinningen.
Den är den styvaste, som är gjord i Roslagen och
många professorer har sagt att bättre träben finns inte.
Det blir mycket pengar för den, när jag bara fått göra
en fin modell med polering och mässingsbeslag. Men
skäm inte ut mej på Tunnön, för både där och i hela
Roslagen och i hela skärgården, från Öregrund till
Landsort och från Svenska Högarna till Vaxholm är
gubben Östlund känd och välkänd!

   Och tänk! Kommissarien, som såg att Östlund var
nykter som en likkistspik, ja som två, skrattade och
sade: — Stoppa han in pengarna igen och ta på benet,
så ska vi telefonera efter en bil. För denna gången
ska vi låta nåd gå för rätt, men skrik aldrig mera på
någon som bor vid Stigbergsgatan, när I ä vid
Norrtull. I får gå.

   Detta berättade Östlund, när jag nyss träffade honom
på Tunnön. Han skrattade med hela ansiktet och
såg så fullflätad ut, att han tycktes mig
representera hela skärgården. — Och väl var det att det inte
blev kroppsvisitering, för då hade de hittat båda
bleckflaskorna. Och den ena var halv med estniskt. Ska han
ha sig en kask till, redaktörn?


KAPTEN SÖDERBOM OM PRÄSTBRISTEN.

   —     Här står i tidningen om prästbrist! sade min
gamle vän sjökaptenen och fyllde på i grogglaset.
Inte har jag lidit av någon prästbrist! Ombord var
det jag som predikade när någon behövde själavård,
och jag som läste när någon skulle lämpas överbord
med en famn kätting i fotändan på säcken. Jag har
till och med döpt en unge en gång. Det var i
passaden och kockan nedkom — jojomensan, nöddop
förstår du, för ungen skrek, så vi trodde han skulle dö.
Det var väl för tänder, kan jag tro! Men vi fixade
opp alltsammans, och han klarade sig fint. Han är
styrman nu, och ingen kan se på honom att en sådan
hedning som jag har döpt'en. Han ser ut som han
vore döpt av den styvaste kontraktsprost.

   Det är väl ingen som vill bli präst mera, efter
det är brist på präster. Eller också få de för litet
betalt och slår sej på annat jobb, sjöröveri och
smuggling eller sådant. Rövare i andra akten, står det
någonstans hos någon av de mindre profeterna. Men i
Stockholm lär de ha ordentliga hyror och sitter med
stora lyxvåningar. Jaja inte alla, förstås, utan dom
styvaste, dom som kan predika och döpa och begrava
och stå i med bästa handlaget. Det fordras praktik
där också, ska du se, min gosse! Fast nog är det
svårare att tackla en fullriggare — akta dig för det!

   Nej — det skulle bli billigare för staten att ha
eremiter i stället för präster. Sådana där gamla fina
gubbar som sitter i grottor med en dödskalle och en
gammal bok från något antikvariat, och ett troget
menagerilejon som gårdvar. Det skulle vara fromma
gubbar som verkade föredöme genom sin vandel. De
behövde inte kunna stort mer än katekesen i fråga
om religion. Men de borde kunna en del medicin, dra
ut tänder, vara examinerade provisorer eller
homeopater. Var lugn att de skulle få folk. Det skulle bli
köbildning utanför grottorna. Skål!

   Dom där grottorna kunde ju göras av armerad
betong och förläggas litet varstans vid huvudgatorna
i de stora städerna och på landet vid de stora
stråkvägarna.

   Eller också vid bakgatorna och i skogarna — det
kanske bleve intressantare på det viset. Men fromma
skulle de vara och ha långa vita skägg, annars
förlorar allmänheten förtroendet. Inga skojare, utan
verkligt troende!

   Nej, den här prästbristen, den är bestämt humbug.
Kyrkorna ä tomma, men frimickelsalarna ä fulla. Vems
är felet? Inte kan det vara frimicklarnas.

   Och så en sak! Nyktra skulle de där eremiterna
vara och inte röda i fjäset av festmiddagar. Bara en
sup till maten och möjligen en liten, liten, liten
groggunge när jobbet för dagen är slut. Skriv om det,
gosse! Och nu går vi in och tar en smörgås!

       PRESSENS MAKT.

   Jag var nitton år, ung och glad student och
informator någonstans i Västergötland. Men trehundra
kronor om året voro redan då för litet för en man, som
lever över sina tillgångar. Pengar måste förtjänas, ty
jag ville ormtjusa de dansande herrgårdsflickorna i
trakten. Visserligen såg jag rätt bra ut även på den
tiden, men det är kläderna som göra mannen, och
byskräddaren i Ingatorp hade ett högst underbart sätt
att skära till en smoking — ett plagg, som just då
lancerades bland Sveriges unga dandies. Min smoking
såg ut som en väst och var mera fantastisk än up to
date. Det »fordrades mod att dra det plagget
uppå»!

   På den lilla järnvägsstationen, i vars närhet jag
framlevde mina dagar, tjänstgjorde en ung
stationsskrivare med litterära instinkter. Vi funno snart
varandra och började utbyta tankar om ekonomi. Vi reste
in till Jönköping och uppvaktade Smålands Allehandas
redaktör. Efter att ha tagit oss i okularbesiktning gav
han oss tillåtelse att pröva våra pegasiska vingar i
tidningen. Men han såg verkligen högst skeptisk ut
visavis resultatet.

   Vår bondtur räddade oss, som den alltid räddar
dem gudarna älska.

   I skogen icke långt från stationen bodde en
egendomlig figur, en förfallen, lat individ, som söp, söp,
söp så att ögonen blödde. Han påminde som företeelse
ovanligt mycket om Huckleberry Finns pappa. Han
bodde i en jordkula, som han utvidgat med stulna och
hoptiggda bräder. Han var verkligen en originell
personlighet, ty vem som helst gräver sig icke in mellan
stenar och trädrötter och timrar ihop en säng och
tigger sig till en sprucken järnspis och ligger full
och oförskämd och lever på andra.

   Ja, han var alldeles som Huckleberry Finns fader
—   jag förutsätter att min älskvärda och bildade publik
känner till Mark Twains mästerverk.

   Jag och stationsskrivaren, vilken för resten var min
nu döde vän Nils Retzius, gjorde en artikel om mannen
i jordkulan. Jag, som alltid älskat romantik, förvandlade
denna fräcka och osympatiska ensittare till en
romantisk figur, en man av hög börd — vi insinuerade
och gjorde mystiska antydningar, där markiser och
konungars ättlingar spelade in. Vi gjorde honom till
en kurre, som på grund av vidriga omständigheter,
släktintriger och en vidunderlig romantisk
kärlekshistoria, där Anreps ättartavlor och Almanach de Gotha
spelade in, beslutat att bli eremit och ägna sitt
förfelade liv åt kontemplation. Han hatade slottens lyx
och det mondäna, det tomma liv, som föres på
samhällets tinnar. Och nu bodde han, stolt i sin själ men
med ett fruktansvärt vemod som underlag, i en
jordkula och satt på en rankig stol med armbågarna på
det vårdslöst hopspikade bordet och blickade ut eller
in — vilket man vill — med en oändlig sorg i ögonen,
över vilken sorg stundom gick en bris av hån. Å, han
kände livet! Johansson hette han för övrigt. Johansson
som egentligen borde hetat furst Chose eller markis
d'V, eller vicomte d’Aix les Bains eller greve till
Brahehuus, han hade tröttnat på sin höga börd och fattat
intigheten i en tillvaro, där man dignar under
utmärkelser och halkar på parkettgolv eller sjunker till
anklarna i orientaliska mattor.

   Allt det där insinuerade Retzius och jag i Smålands
Allehanda i en artikel, som väckte mycket uppseende
i Södra Västergötland. Jag skrev vers också, en dikt
på många och långa strofer och den dikten kallade
jag Mullsjöns saga. Jag undrar hur den skulle
te sig just nu. Där fanns en vacker sjö och jag gjorde
romantik av sjöns namn utan tanke på etymologi. Icke
långt från den sjöns strand bodde den förfärliga
busen Johansson och framlevde sitt förstörda liv, bakom
vilket stod en kvinna, underskön och falsk och
ovanligt högättad — — —

*

   Så småningom började folk från Jönköping resa ut
till den lilla stationen och fråga efter vägen till
eremitens kula. Det kom folk från Skara och Falköping
och Skövde och Nässjö och Eksjö och väckte
eremiten ur hans fylleristiska drömmar. De skänkte honom
pengar och mat. Han blev så småningom för lat att
gå ut på tiggeriexpeditioner, ty han behövde det icke.
Han lämnade sill-och-potatis-dieten, blev gourmand
och slutligen gourmet. Kvinnorna sökte i hans ögons
djup efter det kärleksliv, som blivit hans undergång.
De fäste sig icke det ringaste vid att Johansson var
både full och orakad, ja oförskämd.

*


   En dag kom han till Nisse Retzius och mig och
frågade om det inte var skäl i att utvidga jordkulan
och göra något slags hall eller väntrum, ty han var
överlupen av folk som vallfärdade. Vi sade att det
mest praktiska vore att bibehålla allt vid det gamla,
men han kunde ju låta bli att belamra jordgolvet med
ölbuteljer — — —

*

   Men när det började gå extratåg till stationen,
extratåg från Jönköping och Falköping, fyllda till
bristning av sensationslystna kvinnor och deras
lättledda män, då flyttade jag från trakten och reste till
Uppsala för att skaffa mig litet mera än journalistisk
bildning.

   Vad det blev av Johansson vet jag inte.
Antagligen dog han av vällevnad. Men I unga pressmän,
tänken noga över, vad I skriven.

 
 GRÅSÄLEN.

   För många år sen fick Johan Mattson en ung
gråsäl i en ålryssja och hur den ryssjan såg ut efteråt,
kan läsaren tänka sig. Men sälen hade också ställt
till sig själv åtskilligt under försöket att komma ut;
ena ögat var illa tilltygat och skrävlingarna voro otäckt
skrubbade. Men sälar ha gott läkkött. Mattson kom
till mig och frågade om jag ville köpa sälen. Jag
hade ingen användning för den. Jag kunde ju ha köpt
den och släppt ut den i havet. En sådan tanke kunde
aldrig ha fallit Mattson in. Men jag var icke säker
på att sälungen skulle ha klarat sig i havet. Då kom
jag att tänka på Uppsala och en vetenskaplig
institution där. Alltså telefonerade jag till d:r Gustav
Kolthoff och frågade om man möjligen behövde en säl i
stan, och han svarade med förtjusning ja.

   Under tiden hade sälen blivit så tam, att han icke
längre nafsade efter mina fingrar eller mitt ansikte.
Han ville gärna ligga i mitt knä och bli smekt och
han blev sänd till Uppsala, där man hade honom i
en bassäng ett par veckor. Men det är icke så lätt att
skaffa så färsk fisk som en gråsälunge behöver och
för övrigt behövdes han för undersökning för något
vetenskapligt ändamål — jag minns nu inte vilket.
Alltså avlivades han smärtfritt, och Johan Mattson fick
femtio kronor, en god och mer än tillräcklig betalning.
Mattson tyckte att professorerna voro litet naiva som
betalade så mycket, men han sade att de säkert voro
herrekarlar och rikt och bra folk.

  Krigs- och kristiden kom efter åtskilliga år och det
berättades att en Singöbo hade fått femhundra kronor
för en stor gråsäl av en tysk agent. Ty man behöver
olja för att kriga och av sälen kokar man tran, som
är fetare än det fetaste fläsk. Det berättades om
skärgårdsbor, som blivit rika och betalat sina hybbetek
efter en lyckad säljakt ute i havsbandet.

  I år har jag åter besökt Harön. En vacker dag
kommer Johan Mattson med en sälunge, som han fått
i storryssjan; och den ungen var absolut oskadad
och fet som en grosshandlare. — Skulle inte redaktörn
kunna skaffa oss femtio kronor för den också, som för
den förra?

  —     Skulle inte Mattson, som förtjänar så grova
pengar, kunna släppa ut sälen, ge honom friheten?
En säl är inte värd mycket nu. Vi förtjänar mer på
smuggling.

  Han hade slagit ihop en låda, som hade precis
sälens längd och där låg gossen och snusade och
försökte göra kast, ty han begrep inte var han var eller
varför han var i ett så trångt rum, han som var van
att röra sig i Östersjön och ta lax, om det gällde. Han
var fjolårsunge och ganska stor.

  —     Redaktörn kan tro att vi hade ett hälsikes besvär
att få honom i båt. Och när vi väl fått in honom,
förde han ett liv som två hästar. Det arbetet borde man
väl ha betalt för åtminstone!

  —     Ja, men vem skall betala för det? Inte jag
åtminstone!

   —     Men kan inte redaktörn ringa på till Skansen?
Där kanske dom behöver säl? Eller till Uppsala som
förra gången?

   Nåväl, jag ringde verkligen på till Skansen och
träffade Alarik Behm i telefon. Han hade ingen
användning för sälen. Jag ringde på till Uppsala. Ingen
där — som jag träffade åtminstone — längtade efter
en säl.

   Mattson mulnade vid underrättelsen, strök sälen
över ryggen och sade: — Men titta så fet han är!
Han har späck på sig för många riksdaler. Och
säl-biff brukade redaktörn äta förr i världen.

   —     Ja, men Mattson, tiderna har förändrats. Varken
Mattson eller jag är samma karlar som för tjugu
år sen.

   Sälen snusade och suckade och såg på oss båda.
Det är svårt att pejla djupet i ett själsliv genom så
mörka ögonglober och det är möjligt att sälen icke
förstod vårt samtals innebörd.

   Mattson suckade också och sade: — Ja, dä väl
bäst att slakta’n i kväll, då!

   —     Hör nu, Mattson, släpp ut'en! Tänk, så glad
han blir!

   —     Ja, men tran och kött? Jag har inte råd med
det. Och arbetet att få honom i båt! Det kostade
svettiga minuter! Ånej, en fattig fiskare är värd sin
betalning!

   —     Hör nu, Mattson, hur mycket värderar Mattson
späcket till?

   Mattson strök sälen över ryggen och klämde på
honom litet varstans.

 —     Ja, med den här storleken bör han ha bortåt
 åtta liter tran. Tranen står i åttiofem öre litern här.

 —     Jag betalar tio kronor för sälen om Mattson
 släpper honom i sjön. Men då ska också hela Harön
 vara med, när han blir frii

 —   Jag måste tala med gumman först, sade Mattson.

 —     Hör nu, Mattson, vad innerst in i glödröda har
 gumman med sälen att göra? Har hon lämpat den
 ombord?

 —     Naij, men Engström känner väl, hur
fruntimmer ä.

 —   Nej, inte tillräckligt! Var karl nu, Mattson. Tio
 kronor är bjudet      — slå till medsamma!

 Och jag vände      mig för att gå.

 —   Nå, så kör till då! skrek Mattson efter mig.

*

 Det stod inte länge på förrän hela Harön befann
 sig vid hamnen, barn och blommor och sommargäster.
 Sälens fängelse öppnades och han vältes ut. Han
 visste inte riktigt vart han skulle gå först, ville upp
 i skogen, var förvirrad. Men vi höggo honom resolut
 i bakskrävlingarna och skuffade honom i sjön. Han
 dök ett par gånger som för att undersöka om hans
 gamla element hade samma konsistens som förut. Han
 tycktes finna det     riktigt och simmade ståtligt ut ur
 hamnen, görande       kast, resande sig ur vattnet, 
vältrande sig av glädje.

 Alla gladdes vi utom Johan Mattson, som stod
 längst ute på kajen och såg sälen försvinna vid
Laxskäret. Han suckade tungt, spottade i havet och sade:

 —   Där simmar i alla fall tio kronor åt hälskota.


         VISBYORIGINAL.

  Min vän fyrmästaren, vars minne är en outtömlig
historiekälla, berättar om Visby för femtio år sedan,
dess handel och vandel och framför allt dess original.
Ur hans rika galleri lånar jag följande, som jag finner
i min anteckningsbok.

  Tunnbindaråldermannen Carl Petter Grönlund, f. d.
fältgevaldiger vid Gotlands nationalbeväring med
fänriks avsked, tillhörde en gammal tunnbindarsläkt, men
yrket var i utdöende. Han var född år 1808 och ett
av hans stoltaste s. k. minnen var att han blivit
vaggad av den ryske konteramiralen Bodisco, som det
året under tjugutvå dagar var guvernör på Gotland och
hann göra sig älskad genom sin godhet och den stränga
disciplin han upprätthöll bland sitt folk, tills den
svenska eskadern tvang honom utrymma ön och
överlämna alla vapen och krigsförråd. Därefter försvann
han ur historien.

  I likhet med sin far, även han
tunnbindarålderman, hade Carl Petter haft mycket stor verkstad, men
yrkets modernisering och en olycklig böjelse för sprit
hade decimerat gesällernas antal till två, som också
delade mästarens smak i det avseendet. Han bodde nu
och hade sin verkstad i ett gammalt medeltidshus,
måhända en gång präst- eller klockargård och 
tillhörande S:t Nikolai ruin. Det var ett högt
tvåvåningshus, antagligen lika gammalt som kyrkan, fast inga
märken efter trappgavlar syntes. Det revs på 80-talet.
Han hade tidigare ägt
gården, men sålt den till
frimurarlogen S:t Nikolaus,
vilkens egendom gränsade
intill. Gården var stor och
omgiven av ett högt plank.
De kringliggande gårdarna
ägdes av borgare med
vederhäftiga namn,
Svebilius, rådman Herlitz och
Westrin.
Grönlund

   Hela gården var
trädgård, men i dess mitt var
ett litet område omhägnat
med staket. Därinom funnos
några trädgårdssängar, ett
par gamla morellträd, ett
litet bord och ett
gungbräde. Nu äro både plank
och trädgård borta. Av allt
gammalt återstår bara de
båda morellträden. Den,
som vill, kan titta efter inne
på gården Norra
Smedjegatan 19. Men gubben Grönlunds födelsehus står ännu
kvar vid Tunnbindaregatan, litet och med blyinfattade
rutor.

   Gubben Grönlund hade blivit fattig på grund av
sin oförmåga att sköta sig. Men hans hustru, en 
genomgod och rar gumma hann med att tänka på allt och
redde ut allt, särskilt då gubben som vanligt icke
kunnat säga nej, ty gesällerna bjödo ibland, och när
alla tre voro i gungan, hade hon ett styvt arbete.
Men hon var stark och högväxt, med flat kropp, en
fruktansvärt bred ryggtavla och knotiga armar och
händer. Verkstaden kallades valvrummet, ty dess tak
var ett vackert kryssvalv och väggarna av en soliditet,
som ej var av denna tiden, med infällda skåp i muren.
I ett dylikt förvarade tunnbindaråldermannen sina
dyrgripar, sitt mästarbrev och andra viktiga papper samt
den så kallade »Nypen», en dagg att piska
gesällerna med, då de supit för många dagar och icke ville
återgå till arbetet ordentligt. »Nypen» var ett
spanngrepp eller handtag från någon slagpyts, och hade i
ena ändan en ordentlig fallrepsknop, vilken rätt
applicerad efterlämnade långvariga och färgrika märken.

   I samma skåp förvarades också gubbens sillstampar,
ty han var edsvuren sillvräkare i Visby. Till
den vetgiriges upplysning kan jag meddela att vräkt
sill alls icke betyder oduglig sådan, utan »offentligen
undersökt och till sort och beskaffenhet bestämd sill».
Sillvräkaren gick runt tunnan och slog av bandet
med dexeln, tunnbindarens förnämsta verktyg, en
förening av hammare och yxa med eggen vinkelrätt
mot skaftet, tog av locket, öppnade en sill från gälen
nedåt, luktade, bet och bestämde dess godhet. Han fick
behålla tre sillar ur varje tunna, i detta fall ett
avsevärt tillskott i den gamle åldermannens husliga
ekonomi. Så slogs tunnan igen och vederbörlig stämpel
anbragtes, antingen G (god), H G (halvgod) eller W
(vrak).

   Carl Petter Grönlund var en ståtlig gubbe och
vacker enligt den tidens begrepp, ty han var en
fullkomlig avbild av Carl XIV Johan. Samma knollriga
hår, samma jättenäsa och samma brist på haka. Endast
den historiska genomträngande blicken saknades. Han
hade fördunklat sin blick med sprit och såsom han
själv trodde genom en i ungdomen alltför långt driven
hängivenhet då det gällt det unga kvinnliga Visby.
Han hade varit oemotståndlig, sade han själv och man
ville gärna tro det. Ståtlig var han särskilt vid tiden
för sillvräkningen, då de norska sillskutorna avlevererat
sina laster på senhösten och tunnorna rullades ut ur
magasinerna för att bedömas i avseende till innehållet
av de edsvurne. Naturligtvis räckte han själv ej till
vid vräkningen och icke ens hans båda gesäller. Då
attacherades hans brorson, en supande jätte och några
andra tunnbindare, fuskare i yrket. Varje morgon
möttes de uppbådade av Grönlund utanför hans hem.
Sprit hade naturligtvis anskaffats och tiden för
sammanträffandet hade bestämts till klockan sex i ottan.
Utanför porten togs första knäppen och man gav sig
i väg nedemot hamnen med åldermannen och
fänriken i spetsen. Då var han nästan Carl XIV Johan och
gjorde skäl för likheten. Axelbred och rak, ryggen som
en skoltavla, vänstra handen instucken i förskinnets
smack och dexeln under armen!

   Efter honom tågade hans verkgesäll Romin, nästan
lika gammal som mästaren och familjens allt i allo.
Han hade börjat sin bana som betjänt hos den bekante
assessor Dubbe. Han kunde långa tider hålla sig
ordentlig och var alltid fin om fötter och huvud, om
han också i övrigt var trasig. Hans smorlädersstövlar
svärtades varje morgon och om söndagarna använde
han i likhet med Grönlund spännhalsduk och
fadermördare, men kaskett — Grönlund drog den tidens
höga rundkulliga hatt.
Romin verkade fin på
sitt sätt. Han hade
tupé, små mustascher
och napoleonsskägg,
ty detta senare var
modernt efter det nyss
avslutade fransk-tyska
kriget. Hans
sysselsättning vardags var
att gå omkring med
baljor som bandats och
han var alltid iklädd
sitt tunnbindarförskinn,
som var så styvt att
det ledigt stod för sig
själv. I dess smack,
bröststycke, förvarades
snus, äpplen och
karameller, smörgåsar och
dylikt, med vilket han
begåvades av
familjerna, hos vilka han
avlämnade baljor.
ROMIN

   Och efter dessa båda pampar tågade de andra
lägre sillvräkarna efter rang och förtäringskapacitet,
ty gubben Grönlund skulle aldrig ha tillåtit att någon
klivit fram i det led som bildades av honom själv.
Han var rätt snarstucken, gubben. En gång slog han
Romin i skallen med dexelns eggsida. Det kunde ha
blivit ett dråpslag, men Romin hade ett kranium av äkta
gotländsk godsighet och det höll, fast såret blev
otäckt.

   Min sagesman fyrmästaren, som under sin skoltid
var inackorderad hos Grönlunds, kom hem någon stund
efter den förskräckliga händelsen. Grönlund satt tyst
resignerad och fatalistiskt betonad i en stol och hans
gumma började: — Jo här har varit ett liv, må du
tro. Grönlund har varit full och slagit till Romin med
dexeln — — —

   —   Kors i Jösse namn, han är väl inte dö?!

   —   Nej, han släpade sej nyss ner till Söderdahl,

så han lever väl än — — —

   Söderdahl var lasarettssyssloman och vaktmästare,
fuskade i läkaryrket och hjälpte dem som inte hade så
mycket pengar att de kunde vända sig till doktorn
själv.

   —     Ja, sade Grönlund och såg än mera fatalistisk
ut, gjort är gjort, och nu sitter jag bara här och
väntar på att landsfiskal Bergström skall komma och
föra mig.

   Föra betyder i detta fall häkta på gotländska.

   Men dagen därpå kom Romin igen med ombundet
huvud och återtog arbetet i valvrummet, dit han alltid
längtade, ty dit kom glatt folk ibland med pluntor och
sjöng och dit kom stadens fyllkäring, när hon var
på spritstigen. Det var moster Hellström —
Fyll-Hellströmskan som hon gemenligen kallades, snygg
och proper fast med litet pussigt ansikte, ty hon söp
ofta och blev lika ofta förd till finkan av polisen,
följd av stadens pack.


   Den enda gång fyrmästaren kan påminna sig att
Grönlund använde den ovannämnda daggen nypen
var efter en fest som Romin deltagit i hos Calle
Dom-nerius — bra namn, inte sant?

   Calle Domnerius var hamnsjåare och torgbuse, man
kallar, en man som möjligen sett bättre dagar. Han
såg ut som en verklig buse, men var det icke, ty han
tiggde aldrig, utan försörjde sig själv genom tillfälliga
handräckningar. Han hade trubbig näsa och en stor
skäggvårta och gick jämt klädd i en överrock så
styv av flott, att det icke kunde bli några veck på den,
om han ställde den ifrån sig.

   Alltnog! Romin och Calle Domnerius voro
hjärtevänner, såna där som icke kunna svika varandra.
Domnerius var gift och bodde med sin hustru och
sin syster i en lya, där Romin trivdes. Där var
förskräckligt fattigt, ty det mesta av Calles inkomster
gick åt till sprit.

   Emellertid dog Calle Domnerii syster en vacker
dag och Romin blev som familjens närmaste vän helt
naturligt bjuden på begravningskalas. Snygg skulle
han vara då han gick på begravning, dekreterade
gumman Grönlund, och Romin gick i god tid in i
gesällernas gemensamma kammare för att iskruda sig
sorgståten, vilken bestod av en kort bonjour och
vanliga byxor, allt en gåva av grosshandlare Halling
i Stockholm, som hade affärer på Gotland.

   När Romin kom ut efter omklädningen var han
verkligen ståtlig med tupén och skägget och kostymen,
men tampen av svångremmen hängde långt nedom
bonjouren, varför han fick en så allvarlig tillrättavisning
av gumman Grönlund, att han blev arg och gick
som han var, med avsikt att hämnas.

   Och det gjorde han genom att dagen efter låta
sig hittas utanför Wendells hörn, liggande i rännstenen
efter att ha rullat sig åtskilliga gånger i allt det gatan
har att bjuda på av gödningsämnen. Han blev
naturligtvis hemledd eller hemburen och måste intaga
fållbänken. Som han nogsamt kände till att ett bakrus
måste spädas på för att icke flugan skall infinna sig
på surrande vingar, använde han detta botemedel
och blev uppkäftig dagen efter i valvrummet. Då
stegade gubben Grönlund bort till sitt skåp, öppnade dess
lås av storlek som ett veritabelt kyrklås med dess
ofantliga nyckel och tog ut nypen.

   Det blev dask och Romin sade upp sin plats. Han
var för gammal att ta stryk av en mästare, som söp
lika friskt som gesällen. Romin samlade ihop sina
grejor och begav sig ut på gården. Under ena armen
höll han sina begravningskläder och under den andra
tre eller fyra gammaldags höga cigarrlådor, som
innehöllo hans rakgrejor, hans blanksvärta med borste,
hans övriga toalettsaker, syringar, nålar, trådar,
småknappar, fadermördare och allt vad en ungkarl kan
behöva. Och han skällde så, att gubben Grönlund
beslöt sig för att ge honom ett sista ordentligt kok
stryk med en bandstake — ämne till tunnband. Redan
efter första slaget med detta tillhygge ramlade Romin
omkull och krossade i fallet alla sina cigarrlådor.
Grönlund gick in, medan Romin samlade upp alla de
småting som voro hans egendom. Detta tog ungefär två
timmar. Under tiden svor han och skällde, snusade
emellanåt och skällde högt och allt högre för att man
i närliggande gårdar skulle få reda på hur illa han
blivit behandlad av sin mästare.

   Men när han samlat ihop alla sina grejor gick
han in i valvrummet igen och återtog sitt arbete. Ty
sådana voro människorna på den tiden — jag säger
det utan att vilja försvara eller kritisera. De båda
gubbarna hade växt ihop och blivit siamesiska på något
sätt. Men när Grönlund blev för fattig och gammal,
dog Romin på fattighuset, vilket begrepp då betydde
något helt annat än våra ålderdomshem.

   Dagen efter detta i tunnbindarnes historia
minnesvärda uppträde uppenbarade sig gubben Romin högst
uppe i ett av de gamla morellträden. Ty han hade
intet starkt till eftersläckning och visste att moreller
svalka bättre än något annat genom sin syrlighet
Gubben Grönlund upptäckte honom där — det var för
övrigt icke första gången — och det höll på att bli
slagsmål igen. Men brottslingen försvarade sig med
att han var uppe för att jaga bort skatorna — hans
vanliga replik då det gällde hans eskapader i
morellträdens toppar.

   Att han efter den allvarliga bestraffningen
återgick till sitt arbete, lär ha berott på hans rädsla för
frimurarna, som ju ägde huset. Dessa förfärliga
människor skickade människor till hundturken. Den som
bar sig illa åt blev uppäten någonstans nere i
Konstantinopel. Och Romin föredrog att dö en naturlig död
i Visby.

*


   Calle Domnerius kunde varken läsa eller skriva
och utsattes alltför ofta för drift av de goda
Visbyborna. Han var en tid packhuskarl hos konsul Cramér
och en första april
skickade den unge
kontoristen där den gamle
mannen med en
fempundsvikt (trettiofyra
kilogram) och en lapp,
på vilken det stod
skrivet:

   Skriv på, skriv på,
låt narren gå!

till Wendells. De sade:

Gå med den här till
Wendells och lämna
lappen!
Calle Domnerius
   Just ett skämt värdigt
unga oförståndiga
bodherrar. Wendell bodde i
närheten av Norderport,
långtifrån Cramérs.

   Kontoristen hos
Wendell tog emot lappen
och vikten.

   —     Å, dä va en jävel
att va tung, sade Domnerius. Ja skulle hälsa från
kontoristen hos Wendell och lämna den här vikten!

   —  D’ä fel.

   —  Nej, se på lappen!

   —  Jaha, d'ä fel! Gå till köpman Åberg i Öster!

   Domnerius gick dit. Första bokhållaren där sade att
vikten tillhörde Backér vid Södertorg. Protest och
börjande misstankar! När Calle Domnerius kom in i
Backérs bod, lade han inte vikten ifrån sig utan
sträckte bara fram lappen. Då det befanns att han
även där gått fel, blev han förbannad och släppte av
vikten, som gick tvärsigenom det halvruttna golvet.

   Full av vrede gick han tillbaka till Cramérs för. att
hämnas på den som skickat honom i väg från början,
men god och medgörlig som han var lät han sig
blidkas med en flaska porter. Och sade till kontoristen,
orsaken och upphovet:

   —    Lilla Axel ska inte dryga sej utan komma
ihåg att

                    »högt ovan tingen
                    i stjärneringen»

där går kanske en gång Domnerius och lilla Axel arm
i arm!

   Sådan var Calle Domnerius.

*

   De sista åren låg gubben Grönlund till sängs och
det växte skägg på hans Carl XIV Johanshaka, långt
kritvitt, krulligt skägg. Förut hade hans enda
allvarliga utgift gått till barberaren för att han skulle
kunna behålla sitt kungliga utseende. Men nu måste
han ge sig. Gikten hade satt sig lite varstans i hans
kropp och särskilt i fingrarna, som stodo krökta som
klor. De voro kraftlösa och kalla — »det var som att
slå en alfågel i hand», sade någon Fåröbo som besökte
honom.

   Och han skakade med händerna innan han kom
i ordning om morgnarna. Med ett fruktansvärt utslag i
skakningen, som då man hugger ved. Så snart han
vaknat ropade han på kaffe och gumman hade det
alltid färdigt och visste att flaskan lika regelbundet
skulle befallas fram, ty gubbens dryck var kaffekask,
som han alltid drack ur en gammal blommig kopp,
den han grep med alla fem fingrarna om överkanten.

   —     Häll i! sade han. Och gumman hällde i
långsamt ur flaskan.

   —  Hur mycke ska du ha? frågade hon.

   —     Dä vet du väl! Dä ska va fatkaffe också. Gubben
skakade med armarna så att gumman måste föra
koppen till hans mun. Han sög i sig en lång klunk
och gumman ställde koppen på nattduksbordet.

   Efter fem minuter: — Nu kan jag dricka själv!
Där sir du gumma, hur nyttigt brännvin är för en
gammal man!

   Och skakningen försvann. Gubben Grönlund drack
utan hjälp ur resten av kaffet, om koppen också
skramlade litet oroligt mot fatet.

   —     Ja, ja ä darrhänt, sade han till de unga som
stundom stodo vid hans bädd för att ofinkänsligt
studera skakningen. Men ni ska inte tro att dä ä utå
supning! D’ä utå arbete.

   Men när gumman någon gång var upptagen och
Grönlund själv måste sköta koppen och fatet, fick han
inte många droppar i sig. Då insåg han sin
begränsning, satte koppen på bordet, resignerade och låg och
tänkte på sin ungdoms kvinnor. En gammal båtsman
som på väg norr ut väntade på skjuts, tog in hos
gubben och satt vid en romtoddy och berättade om
Söderhavet med dess nakna män och kvinnor. För en
bit tobak fick en sjöman allt av kärlek han ville ha.

  —   Där är en plats för människor, sade gubben.

  Stadskaplanen kom och besökte honom en gång
och sade: — Det skulle vara roligt att se mästarn en
gång i kyrkan!

  —     Det skulle vara mig ett kärt nöje, herr
stads-kaplan, men jag har älskat glaset för mycket, och jag
kan inte hålla på det våta så länge predikan varar.

*

  Sista gången min berättare besökte honom, låg han
i sin säng vacker med sitt knollriga hår och sitt vita
skägg och log. Han var då mellan åttio och nittio år.

  —   Nå, hur mår moffar?

  Moffar var hans smeknamn.

  —     Jo du, nu har jag kämpat ut! Den enda livsglädje
jag har, är när någon gammal vän kommer och ger
mej »en lille dogg», fast doktorn har förbjudit det. Det
är mest svagdricka, jag får nuförtiden. Men jag har
haft roligt i mitt liv och blivit vaggad av amiral
Bodisco. Och arbetat har jag gjort, åldern har jag
inne och ingen kan ändra om sin skapnad och sitt
sinnelag. För samma sinnelag har människan från
födelsen och till graven. Vi ä skapade så att vi inte kan
ändras om. Men nu är jag trött och vill sova. Ajö med
dej, pojke!

  Några dagar efteråt hade tunnbindaråldermannen
Carl Petter Grönlund, f. d. fältgevaldiger vid Gotlands
nationalbeväring med fänriks avsked och edsvuren
sillvräkare i Visby kvitterat det jordiska!


            SLAGSMÅL.

   Jag har gått in i Boxningssällskapet. Denna gest
betyder icke att jag ämnar bli aktiv och slå ut alla
andra tungviktare. Tvärtom! Jag vill studera »the
noble art». Jag har studerat den litet — för länge
sedan. Men då kallades den »the noble art of
self-defence».

   Nu älska dess utövare att förenkla titeln till bara
»the noble art». Kanske ett smeknamn — men i så fall
betydelsefullt i vår yngsta kultur, den analfabetiska
och muskulära, och tragiskt att se använt, särskilt för
mig som tror på andra krafter i livet.

   Snart kunna alla busar slåss. Jag måste till min
ledsnad konstatera detta, ty det betyder kanhända, att
alla gentlemän måste lära sig »the noble art» för
att få gå i fred. Jag skriver detta under direkt
inflytande av något, som jag nyss har upplevat. Jag satt i
en automobil på hemväg från en tillställning, där alla
deltagare menade väl med mänskligheten och Sverige.
Jag bor i utkanten av stan och blev där vittne till ett
slagsmål. En man anfölls av fyra andra män, låg på
gatan, blev sparkad, men lyckades resa sig upp och
gick till anfall i oklanderlig boxningsattityd. De andra
fyra ställde sig ögonblickligen i lika oklanderliga
attityder, och jag skrek till chauffören att han måste stanna
och hjälpa, ty här var tydligen ett fall då en man
måste hjälpas.

   —     Det blir bara tråkigt, sade chauffören, men vill
redaktörn så vänder vi och kör rakt på dom!

   —     Just mina tag! svarade jag och han gjorde det,
körde in i sällskapet högt tutande med sitt gummihorn.
Jag öppnade dörren och hoppade ut. Chauffören
stannade och hoppade likaledes ut. De fyra sprungo sin
väg och den anfallne, en liten snäll kontorist, stod
där blödande om nosen och med förstörda kläder.
Vi körde honom hem till hans bostad på söder. Han
var upprörd och sade: — Jag kan boxas, men det
är inte så lätt att reda sig mot fyra busar.

   Och han räknade hickande och blödande upp de olika
slag han fått, innan han efter ett energiskt försvar blev
knockad i gatan. Han kunde alla termerna, men var
säkerligen bara teoretiker. Jag frågar läsaren: bör han
fortsätta sina studier i boxning eller bör han undvika
att gå ut efter mörkrets inbrott?

   Och bör jag fortsätta att öva mig i »the noble
art» för att om kvällarna lyckas nå mitt hem oskadad?

   Nej! Jag har icke tid att öva mig mera än jag
gjort. Jag litar på vår modiga och utmärkta polis, som
alltid bevakar min hemfärd, som finns på sina pass och
särskilt ägnar sig åt utkanterna, de mörka och
spökfulla. Jag går lugn, när jag går, men jag föredrar att
åka, ty det är bekvämare. Bland annat!

*

   Slagsmål har alltid intresserat mig — men framför
allt mod. När jag var mycket ung, ungefär sex år,
blev jag vittne till ett slagsmål, där både styrka och
mod utvecklades till en grad, som skall stå för mig
som ett rekord, så länge jag lever. Det var i Bohult, en
liten station vid Nässjö—Oskarshamnsbanan, där min
far var ung stationsinspektor. I trakten härjade då
de båda sedermera avrättade mördarna Hjert och
Tektor. De hade gjort inbrott och terroriserat ängden
och överallt, där kassor förvarades, kunde man vänta
besök av de båda. Jag antar att Bohults kassa då var
ganska minimal, men min far hade skaffat en järnbom,
som absolut förhindrade inloppet till expeditionen, där
kassan förvarades i ett löjligt litet järnskåp. Till
yttermera visso låg han själv om nätterna på expeditionen
och över kassaskåpet hängde en gammal ryttarpistol,
laddad med en kula av en fruktansvärd kaliber.

   En höstmorgon vid ungefär femtiden väcktes vi,
som lågo inne i våningen, min mor, mina syskon
och vårt hembiträde, som då var sjutton eller aderton
år gammalt

   —  —  —  och som ännu tjänstgör i samma familj!
(Jag vill bara berätta att det finns trotjänarinnor av
hög valör och värda att vördas och äras. Hon har
tjänat i vår familj över femtiosex år) — — —
av ett fruktansvärt buller inifrån expeditionsrummet.
Röster och ljud av växlande betydelse. Vi tänkte
naturligtvis ögonblickligen på Hjert och Tektor.

   Innan vi vaknade, hade följande hänt:

   En storbonde i närheten hade på grund av
metodistiska frimicklars propaganda börjat grubbla i
religion. Han hade icke kunnat smälta kolportörernas
nya synpunkter på Gud och överhuvudtaget
förhållandet till det himmelska utan helt plötsligt blivit
vansinnig. Det var han som åstadkom bullret. Han 
ryckte — jättestark som han var — upp dörren till
väntsalen och ville komma in i expeditionsrummet.
Men pappas järnbom tog emot. Min far hade
naturligtvis vaknat vid förstörandet av väntsalslåset och nu
frågade han något yrvaken, vem det var som ville
något så tidigt.

   —    Det är Jonson, jag vill nödvändigt tala vid
inspektorn. Det är viktigt!

   —    Vänta ett ögonblick, tills jag får byxorna på
mig, sade min far, som icke hade anledning att
misstänka något vansinne hos socknens högst betrodde
man. Jonson ruskade på dörren och krävde snyftande
tillträde. Det var allvarsamt och nödvändigt, det han
ville. Min far, som alltid velat hjälpa i nödens stund,
sprang upp ur sängen, drog ifrån järnbommen och lade
sig igen i sin lya.

   —  Inspektorn, jag måste telegrafera till himlen!

   Min far fattade ögonblickligen galoppen och med
det lugn som är honom och hela hans familj eget,
svarade han:

   —    Naturligtvis skall Jonson få telegrafera till himlen,
men låt mig klä på mig litet först! Låt mig gå upp
och ordna det! Klockan är ju inte så mycket och
ingen är vaken på linjen än.

   Möjligen kunde min far inte låta bli att titta åt höger,
åt pistolen, den hängde på väggen. Den vansinnige
observerade blicken, kastade sig över min far i sängen,
lade sig på honom, grep honom med jättestyrka i
armarna och sade: — Jag vet att inspektorn har vapen,
men det sköter jag om! Bråka inte! Pistolen sköter
jag!

   —    Nu ska Jonson vara lugn, sade min far. Låt mig
gå upp, så skall allt vara ordnat på en liten stund.

   —    Jag kan telegrafera själv för resten, sade Jonson
och steg upp ur sängen, tog ett energiskt tag i
Morsenyckeln och ryckte ner hela apparaten i golvet,
naturligtvis avslitande alla koppartrådar, som genom bordet
sökte sig väg till batteriet.

   Min far sprang upp ur sängen.

   Hela denna historia hade tagit åtskilliga minuter.
Vi lågo på andra sidan om närmaste vägg och begrepo
att något var galet. Men vårt unga hembiträde hade
fattat situationen och handlat, medan vår mor endast
tänkt på att rädda oss ungar, väl vetande att far alltid
skulle klara sig på något sätt. Jungfrun hade under
tiden sprungit till en handlande, som bodde i
närheten, en jättelik man, Lagerström hette han för resten,
och begärt hjälp. Lagerström fick på sig ett par byxor
och tofflorna och ilade till undsättning. Den
vansinnige hade anat ugglor i mossen, glömt far och pistolen
och telegrammet till himlen. Han sprang ut på bron,
grep signalklockan, en grov pjäs av malm, och slog
Lagerström i pannan med dess skarpa kant. Jag hade
hunnit ut och stod där på trappan, en liten pys i bara
skjortan och begrep bra litet av situationen. Men så
mycket förstod jag, att Lagerström mådde illa av
slaget och jag såg att han var borta ur sinnevärlden
någon sekund. Blodet strömmade från hans panna
—   jag minns hur det vällde fram som ur en källa —
och i samma ögonblick störtade vår präktiga jungfru
fram och vred signalklockan ur dårens hand.
Blixtsnabbt begagnade sig den nymornade Lagerström av
situationen och ett slagsmål, en brottning började, som
ännu står för mitt minne som det gammaldags
begreppet krig.

               —   De brottades som björnar
               uppå ett fjäll av snö,
               de spände hop som örnar
               etc.

   Och Gud vet hur det gått om icke stationskarlen
kommit till. Han räddade det hela och Jonson leddes
hem samt stängdes in i någon fårkätte — den tidens
sätt att lugna dårar. Dagen därpå släpptes han loss
och samlade ögonblickligen allt sitt husfolk omkring en
liten bergknalle, som fanns på hans gård, och höll
bergspredikan, kom på ett s. k. sjukhem efter några
dar och började sin sejour där genom att skicka bud
till Oskarshamn och köpa för tio kronor starkpeppar,
som han kastade i sjukhemmets brunn för att rena
vattnet.

   Ja, så gick det till på den tiden!

   Slagsmålet jag blev vittne till för en stund sedan,
utfört av fyra anfallande och en anfallen, alla experter
i boxning, förefaller mig rentav oskuldsfullt emot det
jag nu berättat om. Och ingen i sällskapet utvecklade
ens tillnärmelsevis det mod som jag måste tillskriva
vår jungfru och handlanden Lagerström.

   Men hur skall det gå när alla människor lärt »the
noble art» ?

   Förr i världen hade man slavar som slogs till
överklassens nöje. Vi uppleva en renässans just nu i det
fallet.

   Morituri nos salutant!


Di sajer att dä ska vara dä svaraste utå allt ä välje fakultet.

                       LUFTEN.

   O  Uppsala! O Alma Mater! Du strålande hemvist
 för vett och dygder, du massgrav för goda föresatser!
 Mitt hjärta värmes och fryser på samma gång vid ditt
 minne och ett oändligt vemod fyller min själ.

   O du heliga vänskap, o du heliga ungdom! Dina
 dityramber klinga än i mitt öra när jag vill, ljuva, vilda,
 klagande!

*

    —     Di säjer att dä ska va dä svåreste utå allt å välje
 fakultet, sade den gamle överliggaren och
värmlänningen Frykendahl, vördnadsvärd i åminnelse. Men dä
 ä dä inte. En lyfter om'et mä en kortlek. Fyre färger
 har kortleken, å fyre ä fakultetera. Spader ä den
 teologiske, ruter ä den juridiske, klöver ä den
medicinske å hjärter ä den filosofiske. Men mej ga di
 fulingera en killelek, å ja feck opp värdshuset. Inte
 klager ja, för dä kunne ha vatt blaren. Skål, pöjker!

  Och Frykendahl tömde sitt toddyglas och beredde
sig att brygga om.

  Men så lätt som han trodde är det ändå inte, utom
möjligen för de predestinerade som av atavistiska skäl
välja sin levnadsbana. Jag syftar egentligen på
teologerna. Mina jämnåriga östgötar och smålänningar
erinra sig måhända en bondpojke från Svinhults socken,
som vid inträdet i Eksjö lägre allmänna läroverk antog
namnet Svallander. Han hade varit dräng hos en bonde
åtskilliga år innan läslusten blev för stark. Hans första
allvarliga åtgärd i skolan var att skaffa sig visitkort
som sågo ut så här:

J. P. SVALLANDERStudiosus litterarumSvinhultiensis.


Hans förfäder hade antagligen sedan Ansgarii tider
drömt som den största upphöjelse, om någon i släkten
kunde stiga till präst och nu skulle denna dröm varda
förkroppsligad i Svallander. Men det gick icke riktigt
efter beräkning. Svallander kom aldrig till Uppsala
utan lämnade skolan och reste till Amerika. Många år
efteråt träffade jag hans gamla mor, en hederlig
torpargumma, och frågade hur det gick för sonen.

  —     Ja, den leingen har inte skrevet hem på tjuge
år, med dä sista ja har hört om'en, ä atte han sa va
domprost ute i Texas.


   Å — J. P. Svallander klarar sig nog med sin
klassiska bildning och sin småländska energi som basis!

*

   Denna berättelses hjälte fil. stud. av Östgöta nation,
Carl Ganymedes Pettersson hade svårare än andra att
välja fakultet, ty dels hade han icke reda på
Frykendahls enkla sätt att lyfta om levnadsbana och dels låg
han inte åt studiehållet. Hans far var källarmästare
i — låt oss säga Jönköping, och sonen hade nästan
från födelsen kommit in i restaurangvanorna. Då han i
sällskap med en annan novis infann sig hos kurator
för att inskrivas i den stora boken och kamraten
valde den filosofiska fakulteten, följde Calle Pettersson
med i rörelsens riktning och högg till med samma
fakultet utan att ana vilka vidder av vetande dess
namn innebar. När han äntligen kom underfund
därmed kände han för ett ögonblick den ilning i hjärnan
som stundom erfares i en hiss och han fann sig ha
hoppat i galen tunna. Men det fick bero tillsvidare.
Han hade framtiden för sig och källarmästaren var icke
snål. Kommer tid, kommer råd.

   Efter några terminer var Calle hemtam i Uppsala
och började lägga på hullet, ty han förstod sig på mat
och var icke heller bakom flötet, då det gällde gamla
årgångar. Han fick vanor och blev habitué i
Gillesällskapet. Om somrarna var han pamp i sin hemstad,
ty han var glad och såg trevlig ut, och icke utan
stolthet betraktade fadern hans framgångar och
landvinningar i stadens societet. Han hade sällskapstalanger,
sjöng, trollade och dansade och knäcktes icke av en
halvkanna. Han sades läsa direkt på licentiaten med 

förbigående av den simpla kandidatexamen som bara tog tid och
splittrade genom sitt virrvarr av discipliner. Man måste
vara praktisk och koncentrera sig. Och Callé
Pettersson koncentrerade sig. Så energiskt, att han en höst
skrev hem att han måste stanna kvar i Uppsala under
julen, ty det gällde en viktig tentamen — »plugg,
förstår pappa!» Men då han även nästa jul ansåg sig
av studieskäl förhindrad att komma hem, började
gubben undra hur det stod till och beslöt att
personligen övertyga sig om sakernas verkliga sammanhang.

*

   Ett av Calle Petterssons många slagord var: »Man
bör aldrig göra något som ett stadsbud kan uträtta!»
Häri ligger mycken sanning, särskilt då man ägnar sig
åt vetenskaperna. Det är just de många alldagliga
småsakerna som hindra andens flykt, tynga ned psyken
och rubba stoftet på fjärilsvingarna. Och just i Uppsala
har man mer än på andra ställen anledning att tillämpa
denna sunda princip, ty dess stadsbudskår är sedan
tidernas början världens bästa på grund av ständig
och allsidig träning. De delikataste uppdrag utföras
med fenomenal noggrannhet och till och med dunkelt
och dimmigt givna ordres bli klara och distinkta efter
luttring i stadsbudens hjärnor. Vem av mina
jämnåriga kommer icke ihåg stadsbudet nummer sex, det
s. k. »Sjätte budet» och dess förmåga att utföra det
vidunderligaste. Det påstås med anspråk på trovärdighet
att Sjätte budet åtskilliga gånger tenterat i annans
ställe och med glans genomgått eldprovet i mer än en
fakultet. Och varför icke ? Det dagliga och intima
umgänget med blivande lärda måste ju resultera i lika
många avlagringsskikt av vetande som terminer —
 om ock något ytligt, men så är gunås ofta fallet
 med studenterna också.

*

   För att kunna särskiljas från andra Petterssöner i
studentkåren hade vår hjälte fått, eller rättare
förvärvat, veder- och smeknamnet Nattkulan. Men sedan
han en natt mycket sent vid utgåendet från Gillet
halkat på den isbelagda och lindrigt sandade
trottoaren och slagit bort en bit ur en framtand, vilken
defekt ersatts med en guldplomb, omdöptes han i
lämpligt fluidum till Morgonstunden. Detta
namn befanns emellertid vara för långt och den
allmänna brådskan medgav sällan dess uttalande från
början till slut utan avbrott, varför han på nytt
vattenöstes vid ett festligt tillfälle och erhöll
ursprungsbeteckningen Luften på grund av vissa etymologiska
lagar av samma art som den, på grund av vilken en
studerande Viotti på sin tid benämndes
Dynggrepen: Viotti-nitti-nittital-tal, av tälja — Olof Trätälja —
Olof Tryggvason-son — lat. filius — fr. fils — etc. etc.

   Alltnog — en dag i januari år 18.. hade Luften,
under vilken benämning han får framhärda i
berättelsens fortgång, deltagit i en animerad söndagssupning
på Östgöta nation. Det blev sent och vaktmästar
Edström vädjade till sina gråa hår. Man bröt upp och
intog en enkel men kraftig nattsexa på Gillesällskapet.
Man spelade biljard, tills Luften fick svårt att skilja
mellan pyramid, guerre och carambole, hemforslades
och lades på is, som det hette, till följande dags
ansträngningar. De övriga deltagarna i den lilla festen
ville icke skiljas utan beslöto att äta sillfrukost på
järnvägsrestaurangen, som på den tiden öppnades långt
före dagningen och var en nödvändig och omtyckt
tillflyktsort för de stackars akademiska medborgare,
som vägrades servering efter klockan tre på de vanliga
ogästvänliga näringsställena. Sillfrukosten intogs under
den kordialaste stämning och innan någon hunnit sätta
sig in i tidens flyktighet och andra därmed förenade
mänskliga begränsningar, förkunnades i matsalen att
morgontåget söderifrån var i annalkande. En av
kumpanerna, filosofie studeranden Hagelin, fysiker,
behövde just luft och ansåg att denna borde hämtas på
perrongen under beskådande av de nyanlända
passagerarna.

   Hagelin var Jönköpingsbo. På perrongen befann sig
bland bärare från hotellen och andra morgontidiga
officianter även Sjätte budet, beredd att erbjuda
sina tjänster åt den förstkommande.

   Ha! Quid in Helvetia nunc? Bland de utströmmande
resandena befann sig källarmästare Pettersson från
Jönköping, Luftens köttslige fader! Här voro ugglor
i mossen och goda råd dyra! Luften befann sig
naturligtvis ännu i trance och fick icke överraskas av någon
anhörig, som kanske skulle misstyda detta tillstånd av
omedvetenhet. Luften måste räddas till varje pris och
Hagelin var kamrat.

   Ha! Hjälp, Samiel! Men huru?

   I   detta ögonblick av villrådighet upptäckte Hagelin
Sjätte budet, som kritiskt mönstrade passagerarna för
att välja den matnyttigaste. Och då källarmästare
Pettersson i anseende till volym och ansiktsfärg var bland
de mest tilldragande, närmade sig Sjätte budet och
Luften.
erbjöd sin assistens. Situationen var kritisk och fara
svävade i luften, här måste handlas, rådighet utvecklas!

   Med några språng var Hagelin framme hos Sjätte
budet, som just beredde sig att emottaga instruktioner
av källarmästaren.

   —    De här kappsäckarna tar jag, sade Hagelin och
blinkade åt budet.

   Den som just nu vid läsandet inbillar sig att Sjätte
budet visade någon min av överraskning eller missnöje
tar fel. Sjätte budet var immun i det fallet, ty han
hade sett tillräckligt mycket av livet.

   —    Nummer sex ska gå på annat håll! fortsatte
Hagelin. Får jag säga ett ord åt nummer sex! Ett
ögonblick, min herre! tilläde han, i det han lyfte på
hatten för källarmästaren, varpå han drog sexan
avsides.

   —    För höge Fra Diavolo, nummer sex, hör på nu
noga! Nummer sex känner Luften? Nå, det behöver
jag inte fråga. Löp nu ögonblickligen till hans lya,
där han ligger halvt avliden, väck honom och förkunna
att hans fader är här och infinner sig inom några
minuter, vilkas längd jag skall uttänja tills han hinner
morna sig. Hans nyckel ligger på tredje takstolen
från dörren räknat.

   —  Jag vet var hans nyckel ligger, kandidaten.

   —    Drag honom ur sängen med våld och kläd på
honom, om det behövs. Säg åt honom att han icke
svarar på knackningarna. Skulle källarmästaren, hans
stränge fader, bli för påträngande, så bjud och befall
Luften att säga, att han icke tror att det är fadern
utan någon som vill störa honom som vanligt. Skulle
Luften icke medelst skakningar eller inblåsning av
levande anda kunna återkallas till livet, så härma hans
röst och bed gubben dra åt Orcus, ty Luften låter icke
lura sig med vanligt bondskoj, när han vill vara ostörd
och läsa. Säg att han tar emot klockan fyra, då han
klär sig till middagen. Till dess bör Luften ha hunnit
bli människa eller åtminstone i åthävor funnen som
en sådan. Förstått?

 —  Förstått, kandidaten!

 —     Löp alltså, o sexa, och medtag min välsignelse
 tills betalning kommer!

 Sexan lopp och Hagelin störtade till källarmästare
 Pettersson.

 —     Ursäkta, min herre, det lilla dröjsmålet, men
 nummer sex blev bortkallad i ett viktigt ärende. Jag
 är från stadsbudskontoret och tar hand om
kappsäckarna. Var behagar min herre bo?

 —     Övre Slottsgatan fjorton, kandidat Pettersson, om
 han är bekant.

 —  Kandidat Pettersson, Övre Slottsgatan fjorton —
 — — jaha, en lång vacker herre, litet fetlagd — jo, jag
 tror visst jag sett honom, men han hör inte till dem
 man ser så ofta — hör väl till plugghästarna kan jag
 tro — det skall finnas sådana också, ha ha!

 —     Är det långt från stationen till Övre Slottsgatan?
 Kan man inte få en droska?

 —     Omöjligt så här dags, men avstånden ä inte så
 stora här i stan. Är min herre i Uppsala för första
 gången ?

 —  Jaha!

 —     Nå, då blir det ju tillfälle att studera stan under
 vägen. Jag skall förklara det geografiska.

 En ovanlig stadsbudsfigur! tänkte källarmästaren.
 Men han hör väl till kontorspersonalen.

 —  Jaha, här ha vi nu först järnvägsparken, 
demonstrerade Hagelin, då de båda herrarna kommit
 ut på trappan. Vacker om somrarna. Så här på
vintrarna är den ju inte vidare lövrik, men samma
naturföreteelse uppträder väl också i Småland trots dess
 mera subtropiska belägenhet  — — —

 —     Hur vet herrn att jag är från Småland?
frågade källarmästaren.

 Aj, som fan! Här får man ha tankarna med sig!
 tänkte Hagelin. — Efter min herre är far till
kandidat Pettersson  — — —

 —  Hur vet ni det?

 —  En viss likhet — — — men sa inte källarmästarn,
 att källarmästarn — (aj fan igen) — — — men är
 det inte källarmästare Pettersson från Jönköping? Jag
 har nämligen varit åtskilligt i den stan och en så
 bekant person — —  — (men här är klokast att hålla
 tytan och koncentrera sig på den rena
ortsbeskriv-ningen).

 —  Jo, det är jag, men nu raskar vi på!

 —     Jaha, här har vi den så kallade Rullan, en mycket
 bekant restaurang. Det bör ju intressera. Där kan
 vara uppåt i kalasväskan, det kan källarmästarn ta
 gift på — utmärkt mat för resten. Och nu strax
 kommer vi till Vaksalagatan. Stanna här odi se,
källarmästarn, är det inte vackert med Carolina i fonden
 —  det är ett bibliotek, inget sämre fruntimmer, fast jag
 uttrycker mig familjärt.

 Märkvärdiga stadsbud här i Uppsala, funderade 
källarmästarn. Men det är kanske någon student som det
gått på sned för.

  Man närmade sig torget.
Källarmästare Pettersson.

  —     Jaha, och nu kommer vi till det ryktbara torget.
Här gruffar vi och går i gåsmarsch och där är 
poliskammarn och där på trappan kommer Raaben ut
ibland och läser upprorslagen för oss. Och här
mitt på torget ser källarmästarn lite annorlunda
stenläggning än runtomkring. Den fyrkanten kallas Skånska
nationen. Där ställde vi opp en galge en gång åt
konstapeln nummer nio — det är en ful fisk, inte ett
dugg sprallig eller studentikos — men han får nog sitt
straff en gång, för det finns en vedergällning.

   —  Nå, åt vilket håll ligger Övre Slottsgatan?

   —    Dit är långt än. Nu ska vi först över Nybron
och så måste källarmästarn titta på Politiska Knuten.
Där är Uppsalas hjärta. Titta nu — nej, stanna här
och njut ett slag och se hur palatserna spegla sig i
de brusande böljorna. Där neråt ligger Flustret, en
utmärkt restaurang med kall punsch om somrarna.
På vintrarna är den stängd för dom ids inte elda
eller också har dom ingen ved, brackorna! Annars
vore där nog samma liv i luckan som på dom andra
syltorna. Och här har vi Vedtorget med Gillet och hela
fallerallan. Men stanna nu och njut, källarmästarn!

   Källarmästaren stannade verkligen, men han
betraktade Hagelin med större intresse än stadsvyn.

   —    Hör nu herrn, eller vad ni är för någe, prata
inte utan skynda på! Jag har bråttom. Är det långt
kvar?

   —    Visst inte, källarmästarn, bara en liten bit. Nu
ska vi genom valvet här — det kan vara svårt nog att
styra rätt här om kvällarna. Och så går vi utefter
domkyrkan — sen ä vi på riktig bog. Men så titta sig
omkring, källarmästarn och kom ihåg att ni går på
helig och historisk mark! Här upphävde den 2 maj
1882 klockan två på natten smålänningen och
teologikofilaren Anders Petter Olsson alla ståndsföreträden och
privilegier och utropade republiken under stor
tillströmning av människor och poliskonstaplar, men han
blev inte president — han blev bokhållare på
spritbolaget i Sala, det är inte så lätt att göra revolution,
ska källarmästarn tro — lugn, källarmästarn, vi ä
strax framme.

   —     Men kunde vi inte öka takten lite bättre? Herrn
behöver inte förevisa stan. Var har vi nu Övre
Slotts-gatan ?

   —     Strax, källarmästarn! Nu viker vi av här — här
ser lite rufsigt ut, för här bygger dom det nya
undervisitetshuset — över en miljon riksdaler skall det
kosta — så mycket har man inte ofta på sig —
åtminstone inte jag, det skall vilja till en duktig
viggare att få ihop en sådan summa, som till exempel
sörmlänningen Holmberg, som kallades Jupiter,
därför att han var fruktansvärd genom sin vigg — han
skulle ha gjorfet på en förmiddag, men han är inte
här, han tog examen förra året, annars skulle jag
ha presenterat — — — (nej det här går inte —
jag börjar snea till igen! suckade Hagelin för sig
själv).

   Pustande under kappsäckarnas ovana tyngd släpade
sig Hagelin uppför Järnbrogatans stigning. Han ansåg
att Sjätte budet nu borde ha hunnit göra undan
grovarbetet med Luftens återkallande till sinnevärlden,
och det var med en viss tillfredsställelse han inträdde
på gården till nummer fjorton Övre Slottsgatan.

   —     Vänta lite här, källarmästarn, så skall jag fråga
var han bor!

   Hagelin ställde kappsäckarna ifrån sig och dök in i
förstugan, där han visste att städet bodde. Han
knackade och öppnade: — Hör nu madam Sjöblom,
är kandidat Pettersson inne?

   —  Ja det är han. Jag var nyss oppe för att städa,
men han släppte inte in mej. Han bara råmade som
en tjur, otäcken! Jo den ä fin! Det var ett stadsbud
hos'en för en stund sen, så nog är den vaken alltid!
Såna herrar jag har!

Madam Sjöblom.

 —     D’ä bra, madam Sjöblom! Hans far har kommit
 hit och om madam Sjöblom inte är förståndig och
 klok så ska jag göra madam Sjöblom olycklig — —
 —   jaja, missförstå mej inte! Adjö nu!

 Hagelin gick ut och hämtade kappsäckarna.

 —     Joho, kandidat Pettersson är hemma. Två trappor
 opp — jag går före.

  Herrarna knogade uppför de branta trapporna och
stannade på vinden. Carl G. Pettersson stod
det på ett visitkort på en dörr.

  —    Hur mycket är jag skyldig? frågade
källarmästaren.

Hagelin.

   —     Herr källarmästare, jag vet inte vad dom här
möblerna väger. Men tunga ä dom. Och taxan
beräknas efter tyngden. Tyngdkraftens accelerationsriktning
sammanfaller inte så förskräckligt noga med
jordradien och jag är inte heller så noga med priset, då
jag fått äran att knoga på herr källarmästare Petterssons
kappsäckar. Om jorden vore klotformig och homogen
skulle tyngden vara lika överallt, men så är det inte
i verkligheten — — —

   —     Hör nu, vad är det för förbaskat dravel ni
pratar! Hur mycket är jag skyldig?

   —     Ett ögonblick, herr källarmästare! Vid polerna
är tyngden störst och minst vid ekvatorn. Det blir alltså
dyrare här än i Jönköping. Låt oss säga två kronor
jämnt! Dividerar man med två, blir det en krona
kappsäcken — det är ju logik och ingen felräkning!

   Källarmästaren tog morrande fram en tvåkrona och
slängde den åt den bugande Hagelin. — Ni skulle ha
fått mera, om ni inte vore en sådan förbaskad
pratmakare. Adjö! Nu behöver jag er inte längre!

   —     Allra ödmjukaste tjänare, herr källarmästare
Pettersson! Mycket angenämt att ha fått göra er ämabla
konnässangs. Moren har gjort sin tjänst och moren
går!

   Med en gest från riddartiden — vänstra handen på
hjärtat och den högra med hatten beskrivande en
parabel, vars fokus befann sig mycket nära golvet
—   gjorde Hagelin sin reverens och avlägsnade sig —
men icke långt, ty han stannade i trappan för att
avlyssna händelsernas utveckling. Han hörde
källarmästaren knacka en gång, två gånger. Han hörde
honom ropa.

   Då vart Hagelin lugn och gick att återförena sig
med kamraterna och detta med skäl, ty han var ju
ägare av två kronor.

   Men under tiden genomlevde källarmästaren en hel
serie av sensationer. Han knackade, han bultade, han
skrek.

   —     Det är ju din far, det är pappa, det är
källarmästar Pettersson från Jönköping!

   Men intet svar!

   —    Jag vet att du är inne! Hur kan du vara så
oförskämd att du inte öppnar för far din! Är du sjuk? Nå,
då hämtar jag en smed som dyrkar upp dörren!

   Och med beslutsamma steg gick källarmästaren ned
för att ta reda på husvärden. Denne var oanträffbar
och likaså vicevärden. Men han fick tag i städet,
madam Sjöblom.

   —    Jaha, sir herrn, om kandidaten inte vill öppna,
så kan jag inte hjälpa’t. Han läser väl, stackarn, han
tar väl livet av sej med den förskräckliga läsningen!
Och då vill han inte bli störd förstås. Aldri ä han ute
och festar som andra herrar, nejdå, han blir nog till
glädje för herrn! Men nog skall jag försöka få honom
att öppna, om herrn vill.

   Och hon knogade med källarmästaren uppför
trapporna och knackade diskret:

   —    Hör nu kandidaten! Kandidatens far ä här!
Öppna, kandidaten. D’ä madam Sjöblom, som knackar.

   Nu svarade kandidaten.

   —    Att inte madam begriper att det bara är en
lymmel som vill störa mig, när jag ligger mitt i
tentamen. Oå sin väg madam, och låt mig vara i fred.
Jag arbetar.

   —    Hör du Calle, skrek källarmästaren bragt nästan
till förtvivlans gräns, känner du inte igen min röst?
Öppna bara!

   —    Ånej, försök inte med det där gamla vanliga
skojet, mej lurar du inte, din drulle. Gå hem och
lägg dej!

   —    Ja men det är ju din egenhändige far!
Källarmästaren grät.

   —  Nej nu är det nog, röt kandidaten. Om ni inte
genast avlägsnar er öppnar jag fönstret och ropar
på polis. Det är då själva Beelzebub att man inte
kan få läsa i fred! Ge er i väg! Jag träffas klockan
fyra om det är något viktigt, men helst träffas jag
inte. Jag vill ha arbetsro. Knalla er av bara, annars
händer en olycka!

   —    Jaa, snälla herrn, viskade madam Sjöblom, sådan
ä han, alldeles omöjlig, när han läser. Ä herrn verkligen
hans far?

   —    Visst är jag hans far, människa! grät
källarmästaren.

   —    Jaha, jag kan inte göra någe åt'et. Å att bryta
opp dörrn, dä får då herrn inte för nån del. D'ä bäst
å gå ut på stan tills klockan slår fyra, som
kandidaten säger. Kappsäckarna tar jag hand om så länge.
D’ä nog bäst att herrn gör som kandidaten vill! Kom
igen klockan fyra så öppnar han nog!

   Källarmästaren avlägsnade sig med blandade känslor.
Visserligen tycktes pojken vara en arbetsmyra och i så
måtto var allt bra, men nog borde han ha känt
igen sin egen fars röst. Han sökte sig fram till Gästis
och avåt en stadig frukost, som till på köpet serverades
av en av hans forna ganymeder från Jönköping. Vid
kaffet och konjaken tinade hans hjärta och han blev
glad. Pojken skulle belönas. Han skulle ställa till en
fest för honom och hans kamrater, en fest som de
skulle minnas i Uppsala rätt länge, ty affärerna hade
gått bra. Men han skulle tala med professor Cronelius,
nationens inspektor, ty inte dugde det att pojken låg
så länge i Uppsala och allra sämst var om han läste
ihjäl sig eller blev en sådan där tokstolle som lektor
Sevelin, som lade paraplyt i sängen och ställde sig
                           Professor Cronelius.

själv i kakelugnshörnet när han kom hem om
kvällarna — av bara förlästhet! Ånej! Det skall vara friska
tag i pojkarna, och att festa lite skadar inte ett dugg
—  han skulle varit en dålig källarmästare, om han inte
begripit den saken. — Hör nu vaktmästarn, känner
vaktmästarn min son, som studerar här? Honom
kommer ni väl ihåg, när han sprang mellan borden i kaféet
nere i Jönköping?

  —   Luften, ja, jo den — — hm — hm — — — 

  —   Luften?!

  —     Jo, ska vi inte öppna ventilen här? Dä
kommer lite stekos från köket. Va va dä källarmästaren
kände för en?

  —     Jo, jag frågar om vaktmästarn känner igen min
son, som studerar här. Syns han aldrig här på Gästis ?

  —     Neej, källarmästarn, dä gör han inte. Jag vet att
han ska va här i Uppsala, men d’ä nog längesen jag
såg honom. Han går väl på Fenix eller Rullan. Eller
kanske han rentav har kommit in på Taddis. Jo, jag
vill minnas att jag har sett honom i Himmelriket nån
gång för flera år sen då jag konditionerade på Taddis.
Men nu känner jag väl knappt igen honom. Ånej,
kandidaterna har blivit så konstiga nuförtiden. Dom
läser å knogar. D’ä inte som förr i världen nere i
Jönseping, nänejmen! Får dä vara en konjak till?

  —   Nej tack! Vad är Himmelriket för nånting?

  —     Övre våningen på Taddis. Där kan dom ställa
till, ska källarmästarn tro!

  Källarmästare Pettersson lät visa sig till Taddis för
att få sig en förmiddagsgrogg, ty tiden blev honom
lång innan klockan blev fyra. Och dessutom ville han
fråga sig fram om sonen. Som gammal krogvärd
visste han att kypare och rockvaktmästare äro de
största människokännarna. Han intervjuade alltså
Taddis rockvaktmästare:

  —     Känner vaktmästarn kandidat Pettersson, Östgöta
nation?

  —     Ja nog känner jag honom. Men härnere är han
inte. Troligen i Himmelriket. Vem får jag hälsa ifrån?

  —   Hans far.

  Vaktmästaren försvann och källarmästaren började
tvivla. Skulle pojken verkligen vara så fullflätad — — — 

  Men om en minut kom rockvaktmästaren tillbaka.

  —   Sa herrn kandidat Pettersson, västgöten?

  —   Nej, östgöten!

  —     Ja han är inte här, honom har jag inte sett på
år och dag. Han har visst rest från stan.

  Nå det var då väl! Källarmästaren drog en djup suck
av tillfredsställelse och gick in i kaféet, där han genast
utsattes för en korseld av blickar i uttittningens
lovvärda syfte. Ty på den tiden tittades främlingar, d. v. s.
icke studenter, de s. k. brackorna, och de yngre
studenterna, gröngölingarna, obarmhärtigt ut, om de icke
utmärkt sig genom särskild vederhäftighet. Och
källarmästar Pettersson såg åtskilligt lantlig och
gammaldags ut. Oberörd av okularbesiktningen drack han
sin bruna konjak med soda, ty han var lycklig. Pojken
måste vara en plugghäst, men det skulle sättas P för.
Han skulle tala med inspektor.

  Klockan fyra klev han uppför sonens trappor. Nu
satt nyckeln i dörrlåset, han öppnade och steg in.
Genom skyar av tobaksrök upptäckte han så
småningom sin ättling. Luften satt vid skrivbordet med
uppkavlade skjortärmar och armbågarna i ett med
vatten halvfyllt handfat — för att draga blodet från
hjärnan. Framför honom låg en väldig lunta som
han läste i, medan han höll hakan i båda händerna
och rökte fruktansvärt ur en gammal träpipa. Och
runtomkring på stolarna och i soffan, på golvet och
på byrån — bara böcker! Han representerade den
verkliga fliten i dess trevna bo.

   Luften tittade upp — frånvarande och tankspridd.
Men plötsligt förvredo sig hans drag till ett
igenkännandets förströdda grin — han ändrade min och
uttryckte den mest oförställda och glada förvåning.

   —    Nej, var det verkligen du, pappa! Varför skrev
du inte? Här springer en massa folk och vill hindra
mej i arbetet, när jag är mitt i tentamen — och jag
kunde väl aldrig tro att du skulle komma så här
apropå. Jag trodde det var det vanliga skojet, men
nu blev jag lurad så det förslår! Ta av dej rocken
nu och spotta och var trevlig. Hur länge stannar
du? Du måste väl se på stan. Du ligger i min säng och
jag kinesar hos mej själv, ha ha ha!

   Och gubben vart kringklappad.

   —    Men du förstår, pappa, att jag har ont om tid.
Vill du titta på stan skall jag skicka med dig någon
kamrat som hittar mycke bättre än jag och så kan
vi träffas på middagen i mitt mathål, där äter man
enkelt och bra* inte så bra som hemma hos dig i
Jönköping, men ordentlig husmanskost — man trivs
i längden bättre med den än med restaurangmaten,
det får du förlåta att jag säger, fast du är
källarmästare!

   Gubben fick knappt syl i vädret.


 —     Nähej, hör du Calle, nu ska vi festa och nu ska
 jag bjuda på middag och det ska bli en middag som
 inte ska gå av för hackor. Du ska få bjuda dina goa
 vänner, hela bunten, spelar ingen roll hur många
 dom ä. Men först skulle jag vilja tala med inspektor,
 Cronelius heter han ju, för det här duger ju inte!

 —   Va-varför ska pappa tala med inspektor?

 —     För att du läser för mycke! Det duger inte! Nu
 vill jag gå till inspektor Cronelius genast.

 —     Det går inte, pappa, för Cronelius har
mottagning bara på rnornarna. Men — jag har en idé! Om
 pappa vill bjuda på middag så kan ju Cronelius
 komma med.

 —   Kan man verkligen bjuda en så hög person?

 —     Kära pappa, Cronelius är så hygglig mot mig
 så du kan inte tro. Och han tycker om god mat — det
 har jag sett! Och han vägrar nog inte i vändningen
 för ett glas gott vin heller. Men när skall middagen bli ?

 —   I dag, nu genast!

 —     Se, det går inte! Man måste bjuda något sånär
 i förväg. Hur länge stannar du?

 —   Jag måste resa i morgon.

 —     Då kan vi arrangera en supé i stället i kväll.
 Stanna du här hos mig ett par timmar, och lägg dig
 och vila på sängen så gnor jag omkring och bjuder
 —   hur många får jag bjuda?

 —     Hur många du vill, men viktigast är inspektor
 Cronelius!

 —   Ska vi säja tjugu personer?

 —   Gör hur du vill — jag betalar.

 —     Då tar vi festen på Fenix, för där får vi vara bäst
 i fred. Men du får förlåta, kära pappa, om jag smiter
tidigt, för jag måste arbeta. Du kan ju stanna kvar
 och ha roligt. Men jag är tvungen att vara i selen
 mycket snart igen. Jag måste tentera.

   —  Vad skall du tentera i för ämne?

   —  Filologi — det värsta av alltihop!

   —     Ja, jag är ingen lärd man, det vet du, men det
låter svårt, det där! Så mycket begriper jag!

   —     Ja, men Cronelius säger, att jag har särskilda
anlag för filologi. Vi tar väl frack? Du har väl fracken
med dig?

   —  Jag tog med den för säkerhets skull.

   —  Jaha, pappa, vill du ge mej en slant, för jag är
alldeles läns. Jag betalte för två kollegier i går och så
hade vi sammanträde i filologiska föreningen och så
var det tvätten och så —  —  —  

   —     Räcker en hundralapp tillsvidare? Du kan ju ta en
droska och resa omkring och bjuda. Men tänk först och
främst på Cronelius! Jag vill tala med honom allvarligt!

*

   Klockan åtta samlades ett glatt sällskap i Fenix
festvåning, där källarmästare Pettersson och Luften
gjorde les honneurs.

   Det blev ett smörgåsbord, om vars kvalitet ännu
talas i Uppsala. Och i dess mitt tronade en mäktig
behållare, som i sitt djup dolde alla i naturen kända
brännvinssorter, ett husgeråd som nu är bara ett
vackert minne. Källarmästare Pettersson persvaderade,
sedan han presenterats för de unga lärda gästerna,
bland vilka funnos ett par docenter, ett par vanliga
doktorer och ett par amanuenser. Märkvärdigt nog
syntes ingen av sällskapet vara förläst. Alla strålade i
röda och ungdomliga färger. Nationsinspektorn lät
vänta på sig, men detta är förenligt med höga herrars
vanor, försäkrade Luften sin fader.

  Slutligen kom han — icke för sent, ty man dvaldes
ännu omkring nyssnämnda storbukiga
nysilverbehållare. Han var en gammal herre med stripigt skägg,
oordnat hår och stora cirkelrunda glasögon. Hans
frack satt rysligt illa. Men han var mycket vänlig fast i
hög grad originell. Innan Luften presenterade sin
pappa, sade han, att professorn var mycket
tankspridd. Det var bäst att bara skåla med honom.

  Men inspektorn styrde rätt på källarmästaren, Luften
skyndade föreställa och den höge dignitären började:

  —     Jasså, detta är alltså far till kandidat Pettersson!
Jag säger bara detta, herr källarmästare: Säg åt honom
att han slutar opp med läsningen! Han läser för
mycke, för han har för gott huve. Det kan bli en
sinkadus!

  —     Tag en smörgås och en sup, herr inspektor, så
får vi tala sedan om min son. Behagar inspektorn
renat, Falu eller genever?

  —     Tack så mycke, källarmästarn, jag fogar mig
efter omständigfikationsförhållandenas
krikonlundsbegrepp, som kandidat Starbäck brukar säga. Honom har
jag gått många bud åt, honom känner jag (här stötte
Luften professorn i ryggen — fruktansvärt). Jo, det
var det jag ville säga, att en sådan läskarl som herrns
son är, en sån finns inte varken i Fjärdingen eller
på Svartbäcken. Han ska inte läsa mer. Han kan för
mycke. Å omöjligt är det att dra ut honom på en krog.
Han biter sej fast i böckerna. Han slutar som lärare på
bondlandet, om han fortsätter med läsningen och det är
här han passar och trivs. Det kan jag säga, för så
många bud som jag har gått åt honom, både komsi å
komså, så många har jag inte gått åt någon annan
kandidat! (Här fick inspektorn en ännu
fruktansvärdare stöt än förut i ryggen.)

   —    Har inspektorn gått bud åt min son?
frågade källarmästaren med en min av högsta
förvåning.

   —    Jag går bud åt dom jag tycker om och
källarmästarns son tycker jäg särskilt mycke om, för han
be— (här grep Luften professorn om nacken och
samtalet avstannade).

   —    Han är mycket tankspridd, viskade Luften åt
sin fader.

*

   Det blev en hippa. Vid järpen och champagnen höll
källarmästaren tal för inspektorn och kombinerade
därmed en hyllning för sin son, bokmalen, den flitige
studenten som endast med våld — som i kväll —
kunnat dragas från luntorna, som källarmästarn som
pappa inte begrep. Han begrep bara matsedlar och
huvudböcker, men dem kände han ordentligt till. Och
om sällskapet inte hade något emofet ville han bli
bror med allesammans utom med inspektor Cronelius,
för i så fall fick inspektorn föreslå brorskålen själv.
Pettersson var bara källarmästare, men Cronelius var
Uppsalas lärdaste professor. Och det var en stor heder
för Pettersson att ha fått bjuda ett sådant lärdomens
ljus på en enkel supé. Men nu skulle de dricka kaffe
och punsch och grön chartreuse och ville inspektorn
lägga bort titlarna vid kaffet, så då så — — —
Sjätte Budet.

   Professor Cronelius lade bort titlarna på vägen in
till kaffet på uppmaning av en viss kandidat Hagelin,
vilken källarmästare Pettersson tyckte sig känna igen
från sin barndom. Källarmästaren blev bror dessutom
med två docenter, två vanliga doktorer och för resten
med hela bunten. Han hissades frampå morgonen och
hans mage råkade träffa en gaskrona i taket. Den
bröts sönder och sällskapet upplöstes på grund av
gasens utströmning. Med middagståget reste
källarmästar Pettersson hem nöjd och glad efter sitt
strandhugg i Uppsala.

*

  Sådant där kunde hända förr i världen på grund
av missriktat kamratskap. Luftens fina sällskap av
docenter, vanliga doktorer och ännu vanligare
studenter bestod uteslutande av hans vanliga kotteri, som
lånade sig åt bedrägeriet och uppträdde som docenter,
doktorer och vanliga studenter.

  Och källarmästare Pettersson i Jönköping blev inte
heller glad, då han jämnt en månad efter festen fick
en räkning så lydande:

  An kandidat Carl Pettersson.

     Varit professor Cronelius 6 timmar

                                à 50 öre i timmen... 3 kr.

                                    August Andersson
                                    stadsbud numero 6.



Elektris
  EN SPRÅNGMARSCH FÖR LIVET.

    Skogomsusad i sänkan mellan två ansenliga
stigningar låg den lilla småländska järnvägsstationen, som
 min far förestod, och för mig var den ett paradis. Där
 funnos alla möjligheter för en pojke. Alldeles bredvid
 flöt ån med kräftor, som togos vid bloss, och gäddor,
 som togos med mässingssnara. Skogen var full av
 blåbär och lingon och på fällorna glödde hallon och
 smultron, men de sistnämnda växte rikligast på
banvallarna, solmättade och stora som jordgubbar. På en
 liten stund kunde man plocka sin näverkorg full så att
 det räckte till middag åt hela familjen.

    Men på stationen var telegrafen det intressantaste av
 allt. Redan som sjuåring kunde jag telegrafera, och när
 min far var ute i sin trädgård eller eljest upptagen, var
 det jag som stod för hela ekipaget. Jag kunde ta emot
 och avsända telegram och sakkunnigt hjälpa till, då
 batteriet skulle ses om och nya zinkskivor eller ny
 kopparvitriol behövdes i glasburkarna. Men det
lustigaste av allt var att ge bönder elektricitet. Att ställa
 upp dem i en kedja, låta dem hålla varandra i händerna,
sedan man försett de båda yttersta med var sin
hoprullade zinkbit i händerna och sedan släppa på den
hemlighetsfulla kraften var ett olympiskt nöje. Ty
»elektrisen» botade för gikt, reumatism, tandvärk och
huvudvärk. De kunde icke släppa varandras händer eller
zinken utan vredo sig som maskar i vidunderliga
ställningar av krampen som uppstod i musklerna. Man
kunde skratta sig fördärvad åt uttrycken i de olika
fysionomierna. Till slut släppte man dem loss genom att
upphöra att trycka på Morsenyckeln, och de frågade,
darrande och badande i svett, vad det kostade. Men jag
var generös och lät dem plågas gratis. Jag tyckte det
var högst egendomligt att bönder kunde känna något
i händerna, ty på den tiden sågo bondehänder ut på
helt annat sätt än nu. Det var saker att ta i, med skinn
som sulläder på grund av hårt arbete i skog och
mark. Jag minns hur långa löjtnant Liljenstolpe, som
en gång besökt en utställning i främmande land, hade
med sig hem en skämtartikel av nog så brutal art. Det
var ett tändsticksfodral, som kunde öppnas endast
genom något knep. Men i ena kortändan fanns en
mässingsknapp med hål i. Med den försökte naturligtvis
alla i tro att den skulle tryckas in. Om man tryckte
mycket hårt, gav den plötsligt efter och en vass stålspets
sprang fram, som gick ända in till benet i fingret.
De flesta slängde svärjande pjäsen ifrån sig och sögo
blodet ur såret. Men det fanns bönder, som icke kände
ett dyft, ty skinnet var som ekbark. »Elektrisen» kände
de i alla fall, och det var ett under, föreföll det oss.

   På var sin sida om stationen hade de båda
banvakterna sina gestreck, som det hette, och att åka
på deras trallor var ett nöje för gudar. De framstöttes
med hjälp av en lång stång, försedd med en
skruvmutter i markändan för att hindra nötning, och utför
stigningarna gick det så att det susade om öronen.

   Jag var båda banvakternas utkorade gunstling och
behövde sällan gå hem, när jag varit på
smultronexpedition åt någotdera hållet. Men så emigrerade
den ene till Amerika och en ny kom i stället, en
extring, nyss från plogen    tagen. Han såg  inte
trevlig ut, fast jag beundrade hans fenomenala styrka.
Han lyfte lätt och ledigt en järnvägsräl. Men han
tittade under lugg och glodde lömskt samt gick och
småmuttrade för sig själv. Han kunde väl vara omkring
trettio år. Folk sade att han var mormon och i detta
ord låg något hemskt och mystiskt. Jag var väl tolv
år gammal och hade läst i  Mark Twain om    Joe
Smith eller Brigham Young och deras många hustrur
och ännu flera barn och trodde på historien om alla
barntrumpeterna som på bibeln. I min hemsocken fanns
verkligen en liten mormonförsamling, men  om    den
praktiserade månggiftet visste jag inte. Emellertid
betraktades dess         medlemmar   med misstro av  alla.
Antagligen voro de jämförelsevis oskyldiga bönder.

   En dag, då jag var ensam på järnvägsexpeditionen,
kom den nye banvakten in. Han hade en ylleschal
lindad om huvudet och ena kinden var fruktansvärt
uppsvullen.

   —    Albet, sade han, ja har tannavark så ja rakt bler
toki å di har sagt att sån häringa elektris ä dä endesta,
som hjälper. Vell han ge mek lite elektris, så vånnar
ja inte va dä kostar.

   —  Dä ska Lind få, svarade jag, glad att få visa
min konstförfarenhet på området. Å dä kostar
ingenting, ättersom Lind ä ve järnvägen.

  I detsamma viskade en ond ande i mitt öra att jag
borde göra ett experiment med banvakten, därför
att han var mormon och såg lömsk ut. Jag tog
fram grejorna och gjorde fast koppartrådarna i
respektive skruvar.

  —   Var värker dä som värst?

  —     Dä värker i hela huvet, änna som dä sulle gå
i tusen bitar, sade Lind.

  —     Då ä dä bäst att Lind tar å stoppar in den här
zinkrullen så långt in i käften han kan. Å bind
ylleduken för, så att han inte spottar ut rullen när
elektrisen börjar, för dä måste hålla på en bra stund
innan dä verkar, sade jag med tonen av en gammal
regementsläkare, lugnt och bestämt.

  Lind stoppade in rullen i gapet och band schalen
stadigt för munnen.

  — Jaha, dä blir nog bra så där, sade jag.

  — Ta nu den andra rullen med båda händerna å
håll stadigt! Ä dä klart? Nu börjar vi!

  Batteriet var nyss omsett, strömmen var den
starkaste som kunde åstadkommas på
Nässjö—Oskarshamns järnvägstelegraf. Jag tryckte ned Morsenyckeln.
När jag nu efter så många år påminner mig
situationen, verkar den Sing-Singfängelset i Newyork och
en avrättningsscen.

  Och det blev en katastrof! Linds ögon stodo på
skaft ur huvudet och han blev kritvit i det lilla man
såg av ansiktet, Han dråsade i golvet så lång han var.
Jag trodde att han dog och släppte nyckeln.

  Han låg alldeles stilla. Jag rusade fram och knöt
 av ylleschalen. Men han var inte död. Han bara
 stirrade med en glasartad blick på mig.

Och det blev en katastrof! . . .

    —     Hur står dä te, Lind? skrek jag. Men Lind
svarade ej. Jag drog zinkrullen ur hans mun. Han bara
stirrade. Jag försökte vrida den andra rullen ur hans
hand, men den satt kvar som i ett skruvstäd. Jag skulle
just rusa ut efter hjälp, då han började röra på sig
och steg upp, darrande som ett asplöv.

 —     Dä måtte ha varit för stark ström, sade jag. Men
 nu ä väl tandvärken borta?

 —     Ja tack, Albet, svarade Lind, men ja trodde rakt
 atte ja sulle te å dö.

 —     Ja, d'ä starka medikamenter, sade jag, men d’ä
 också sådana som hjälper.

 —   Å dä kostar inget?

 —   Nä, ja sa ju att för folk ve bana ä sånt här gratis.

 Lind gick ut, som vanligt mumlande för sig själv.

 Men han hade knappast kommit ut på perrongen förrän
 han vände och kom in igen. Han riktade ett par
 blodsprängda ögon på mig och skrek, i det han höll
 sig om huvudet.

 —     Nä Albet, dä hjälpte inte — nu varker dä etter
 varre! Huvet går sönner!

 —     Jasså, då tar vi väl ett tag te. Dä kanske ble
 för lite å för kort.

 —     Nä aldri i mett levanes liv går ja igömen e sån
 doktorering mer. Dä la ljug mä hele elektrisen. Var
 ä spektoren? För dä här va nået fel mä, dä förstår ja.
 Var ä spektoren?

 —     Han ä borta, svarade jag åtskilligt ångerfull och
 ganska rädd.

 —   Åja, ja träffar väl homen å dek mä.

 Och Lind störtade ut, åjände sig och pustande.

 Smultrontiden kom, den härliga. En dag gick jag
 som vanligt på banvallen inom Linds distrikt, då han
 kom körande med sin tralla och ett tåg väntades. Han
 upptäckte mig, som just höll på att skatta mitt bästa
 smultronställe, och bromsade.

 —     Hör du dett förjordade ormayngel! skrek han.
 Va har du mä mia smultra å göra? D’ä mia, mia
din uschlinge! Å nu har ja fått rea på atte du ga mek
 fel elektris. Ja sulle ha hållet elektrisen i hännera,
 å du stoppa'n i tjåken på mek, bara på rackarty.
 Går du här på bana en gång te så slör ja ihjäl
 dek å dä kan du hälsa spektoren mä ifrå mek. Hadde
 ja ti, så sulle ja gå å rallen å slö huvet å dek, din
 jävelonge! Hälsa spektoren mä dä!

   —      Ja plockar så mycke smultron ja vill, replikerade
jag. Å kom hem, ska Lind få mer elektris!

   För säkerhets skull sade jag detta från höjden av
staketet, bakom vilket den skyddande skogen låg.
Och Lind hade för resten inte tid. Han knöt bara näven
åt mig och trillade i väg på järnvägsspåret.

   Jag vågade icke framföra hälsningen till min far,
ty mitt samvete var ju ej riktigt rent.

   Det började talas konstigt i socknen om Lind. Det
berättades att han i sin tidigare ungdom inte varit
riktigt klok, och att han stundom ställde till förfärliga
uppträden med sin hustru. Min far gick en dag till
hans hem och talade med honom för att utröna hans
sinnestillstånd. En galen banvakt är ju inte riktigt
på sin plats. Men han hade skött och skötte sin
tjänst oklanderligt. Min far kunde ej se annat än att
han var normal. Men då de skildes åt, sade Lind:

   —   Ja  vell bara säja te spektoren, atte Albet sa
lätta  va   mia  smultra. Han kan   hålla sek på dä andra
gestrecket!

   —   Ja,  men   här plocka ju alla barn i trakten smultron
på banvallen  och Lind plockar   ju aldrig själv.

   —      D'ä dä samma, spektorn, han kan säja åt Albet, att
han lätter va mia smultra, annars så klår ja’n.

   —   Jasså, Lind hotar?


   —     Ja säjer baraste ett ord: Albert sa hålla sek
därifrå!

   Min far förbjöd mig att plocka smultron på Linds
gestreck. Men den förbjudna frukten smakar bäst.
Redan dagen därpå föll jag för frestelsen. Lind hade
permission och jag såg honom gå helgdagsklädd —
ty det var en söndag — förbi stationen antagligen på
väg till byn, där mormonerna hade sina
sammankomster, förmodade jag.

   Jag tog av mig skorna, fattade mitt goda tallspö med
vidhängande gäddsnara och vadade nedåt ån. Men väl
kommen utom synhåll slängde jag spöt och gick
in på Linds gestreck för att få mig ett mål smultron,
som då voro övermogna, söta och mat för gudar.
På ett ställe där banvallen var mycket hög mot söder
befann jag mig inom kort frossande i ett rött fält av
de vackraste bär. Solen brände på min rygg, som
bara täcktes av min söndagsSkjorta. Inte en vindfläkt
rörde de nästan manshöga Epilobiernas stänglar. Kring
mig stod en härlig doft av smultron och sommar.

   Och nu kommer det enda som har med idrott att
göra i denna berättelse.

   Plötsligt hörde jag ett ljud som då en kvist knäckes
av. Jag reste mig upp och spejade. Det rörde sig
något mörkt bland de unga björkarna vid banvallens
fot kanske tjugu steg ifrån mig.

   Lind!!! flög det igenom min hjärna och jag sprang
instinktivt uppför vallen. I detsamma hörde jag ett
vrål, som det låg något helt omänskligt i — och Lind
skrek hest som i nöd eller raseri:

   —     Nä nu har ja dek, din jävla onge! Nu sa du
döden dö!

  Först en sekunds förlamning av fasa, men sedan
började jag springa. Och jag kunde springa. En
fördel hade jag, den att jag var barfota, och kolstybben
mellan rälerna generade mig ej, ty mina fötter voro
härdade i all slags terräng. Dessutom hade jag bara
skjorta och byxor på mig, medan Lind hade tjocka
svarta helgdagskläder och dito stövlar.

  Men vart skulle jag springa?

  Det hade ju tagit några sekunder för Lind att komma
upp på banvallen, som var mycket hög och brant.
Därigenom hade jag fått åtskilligt försprång, kanske
femtio meter — kanske ej så mycket. En sten susade
förbi mig. Jag tänkte: på banan klarar jag mig inte

—  jag måste in i skogen. Och jag störtade mig utför
banvallen, jag flög! Jag rann genom ett videsnår och
hörde en vild svordom bakom mig och en duns. Lind
hade snavat och huvudstupa rullat utför branten. I
nästa sekund var jag på andra sidan järnvägsstängslet
och tog skogen an.

  —     Åjåjåj! hörde jag. Lind hade tydligen slagit sig.
Men i nästa ögonblick: Ja, gni du jävla onge, ja sa
nok få tak i dek! Emellertid hade jag vunnit några
meter — och icke så få på grund av Linds missöde.
Nu hörde jag stängslet braka under hans tyngd.

  —     Ja slo näva blogia, din jävla onge, men di sa
snart bli blogiare! skallade det efter mig.

  Men här kände jag till skogen och sökte dess tätaste
snår. Jag försäkrar att jag sprang! Vann min förföljare
på mig eller ej? Jag vågade stanna en halv sekund
—  jo, han var efter mig och på rätt stråt — jag måste
ta vägen åt Ebbarpsgölen, där gungflyet bar mig men
inte honom. Men det var ännu långt dit.

     Jag vek av vinkelrätt från min kurs, och jag sprang
  ljudlöst på mina bara fötter, vilkas vrister redan voro
  blodiga av enris och vindfällen. Äntligen syntes gölens
  näckrosklädda yta mellan buskarna. Jag stannade åter
  en halv sekund och hörde att Lind fortsatte i min
  förra riktning.

»Ja, gni du jävla onge, ja sa nok få tak i dek!»

      Men tänk, hur dumdristig en tolvåring kan vara! Jag
   jublade inom mig, ty nu hade jag ordentligt försprång
   och kunde inte låta bli att skrika ut min glädje.

      Jag ropade något mycket naturalistiskt, som i
översättning kan betyda så mycket som:  Nu   lurade
   jag dig allt! Ett ilsket vrål blev svaret: — Ja om ja
 sulle  gni,    tess ja do, så sa ja ha livet u dej, din
 oheringe!

 Men rösten lät rätt avlägsen.
»Gyttjan stänkte om mina ben» ...

 Nu   var jag framme vid gölen och ett stycke     ut på
 flyet. Gyttjan stänkte     om mina  ben, men jag      kände
 den gungande stigen mellan de riktiga tuvorna, där det
 ej var farligt för min vikt. Jag hann fram till den lilla
 holmen mitt i gölen och där vågade jag kasta mig ned
 mellan de små tvinande martallarna bland getpors och
 skvattram på en bädd av Andromeda, tranbärsrevor
 och mossa. Och herregud vad hjärtat dunkade!

   Jag var rädd att min vita skjorta skulle synas och
tryckte som en hare, medan jag spanade åt stranden
till. Kom då inte Lind? Alltså kunde han inte ha sett
att jag gav mig ut på gungflyt. Jo, nu kom han fram
ur skogen skuttande bland enbuskarna — och rakt ned
på mina spår! Skulle han våga sig ut! Hjärtat ville
stanna i bröstet.

   På stranden hejdade han sig en sekund, sprang åt
höger, åt vänster, knöt nävarna mot himlen och svor
så det ekade över gölen. Han var tydligen alldeles
galen.

   Och säkert hade han sett mina spår bland
starrtuvorna. Plötsligt gav han sig till att skära en enpåk
och sprang så tillbaka in i skogen. Men om en stund
kom han fram och tittade igen, stack med påken i
gyttjan och skakade på huvudet. Så satte han sig ned
på en sten med huvudet i händerna och tycktes
fundera. Han satt där en evighet, syntes det mig. Vad
ämnade han företa sig?

   Nu reste han sig och hade säkerligen fattat ett
beslut. Han började gå längs stranden för att om
möjligt hitta någon användbar stig ut till holmen där
jag låg. Men han kände inte trakten, ty han var
från en annan socken och kunde icke veta, att den
väg jag tagit, var den enda möjliga. Han tänkte
tydligen gå runt gölen. Jag såg honom ibland skymta
bland buskarna. Men vägen runt var mycket besvärlig
och från andra stranden var det dubbelt så långt till
holmen som från den strand jag lämnat. Jag beslöt
alltså vänta, tills han hunnit gå halva gölen runt. Där
måste han i alla händelser stanna, ty där var gölens
utlopp till den lilla sjön längre bort. Om jag då sprang
tillbaka samma väg jag kommit, skulle jag ha en
kvarts timmes försprång och vara räddad. Jag såg
honom klättra över berg och gå runt den förrädiska
gungflyn. Stundom sprang han, stundom gick han,
ibland stannade han och gjorde tecken i luften med
sin enpåk.

   Och när han äntligen hunnit dit jag ville, reste jag
mig upp, skrek fräckt HURRA och sprang, sprang!

   Efter en halvtimme var jag räddad och hemma. Men
jag hörde ännu i öronen hans förfärliga förbannelser.

   På kvällen hämtades han av fjärdingsmannen. Man
hade fått reda på att han var en mycket farlig dåre,
som redan förut suttit på hospitalet. Och vid
hemkomsten hade galenskapen brutit ut som aldrig förr.
Grannarna måste binda honom.

   Men så som den dagen har jag varken förr eller
senare sprungit. Hade jag fortsatt i rörelsens riktning
kunde det ha blivit en god maratonlöpare av mig.

   Gamle doktor Wiborgh i Eksjö, som var
järnvägsläkare och undersökte Lind, tog mig först i kalufsen
och skakade om mig en stund, men sedan sade han:

—   Det var tur för dig, min gosse, att han inte fick
tag i dig, ty då hade du varit död nu. Men det var tur
för järnvägen att du gav honom »elektris» på ditt
särskilda vis. Ty annars vet ingen vad han kunnat ställa
till. Men gå nu inte och tro att du duger till läkare
för det! Nöj dig med att rita gubbar!



      ETT UNGDOMSMINNE.

      Nu vill jag berätta om en dårskap som jag begick
   i min ungdom och vilken som jag tror är ganska
   enastående, ja, på den tiden den begicks, nästan
ofattlig. Lyckligtvis hände den icke här i landet utan i
   Tyskland, i Berlin. Den enda försonande
omständigheten är den ungdom, jag då satt inne med och mitt
   skämtlynne, som icke ägde gränser. Det är
naturligtvis längesedan — ty nu är jag en gammal herre med
   glasögon och grått skägg. Men jag kan ändå inte
   hjälpa att det spritter till i mig, jag vill handla, jag
   vill göra något »pour épater les bourgeois», för att
   bräcka brackorna, ledigt och nästan riktigt översatt.

      Jag hade varit ganska många gånger i Tyskland och
   framför allt ägnat mig åt München. Tidningen 
— »ett skämtlynne som icke ägde gränser».
Simplicissimus hade konstituerats något tidigare än Strix.
Dess förläggare var Albert Langen, Björnstjerne
Björnsons måg. Den gjordes för att motverka preusseriet och
byråkratismen överhuvudtaget. Jag hade lärt känna alla
dess medarbetare, de bästa krafter både i litterärt och
konstnärligt avseende Tyskland då ägde. Å — vilken
ungdom, vilken glädje, vilken konstnärlig kraft som
jäste och glödde!
— »en gammal herre med glasögon och grått skägg».

    Men så småningom förbereddes en palatsrevolution
    inom tidningen. Medarbetarna ansågo sig underbetalda.
Albert Langen började se sig om efter andra
medarbetare och skrev till den franske tecknaren Stenlen
och till mig, bland andra. Jag reste till München,
sökte upp »die Simpelleute», som
Simplicissimuspojkarna kallades, och fann snart i likhet med Stenlen, att
vi måste hålla ihop, vara kamrater gentemot Langen, ty
medarbetarna hade i stort sett rätt. Jag bodde
vanligtvis den tiden på Hotell Rother Hahn och när jag
installerat mig där, fick jag besök av Langen, en
högt begåvad, spirituell, nervös man, som från början
intresserade mig i ovanlig grad. Han hade
älskvärdheten fråga om han fick ställa en automobil till mitt
förfogande. Han hade tre — en på femton, en på
tjugufem och en på sextio hästar — och undrade vilken
jag ville ha under min vistelse i München, som han
hoppades skola uttänja sig till år. Jag svarade blygt
generad — ty vi levde ju då i automobilismens barndom —
att om jag mot all förskyllan eller värdighet skulle
benådas med en automobil, skulle det vara en på
just femton hästar. Langen skämtade med min svenska
blyghet en stund. Dagen därpå och sedermera varje
dag jag bodde på Rother Hahn stod på slaget nio
varenda morgon hans sextiohästars auto utanför
hotellet. Chauffören var en av Tysklands bästa
gentlemannachaufförer, en ingenjör M. På Rother Hahn trodde
man att jag var en furste som reste inkognito, och
min reskassa började smälta ihop fasaväckande på
grund av de drickspengar jag måste spendera för att
upprätthålla mitt furstliga anseende. Men herregud,
så roligt jag hade! Att få träffa alla de män jag längtat
efter, som hade samma konstnärliga och litterära ideal
som jag — folk som redan arriverat och hade en
världstidning att ösa ut sitt hat i mot
efterblivenheten, småsintheten, den förstockade
byråkratismen. Det blev veckor av samvaro och verkligt
intellektuell glädje och vi spunno ränker tillsammans mot
dumheten i Europa! Vi drucko öl och slogo käglor
och tecknade och skrevo vers — och hela tiden, varje
dag från klockan nio stod bilen till mitt fulla
förfogande. Jag försökte avskudda mig den och de
förpliktelser som den medförde. Jag smet förbi den om
morgnarna och gav mig ut på egen hand i
världsvimlet, sedan jag tillsagt portieren att allvarligt
övertyga chauffören att jag icke på flera dar skulle
återvända till hotellet. Jag lyckades stundom trötta ut
Langen och chauffören, men jag medger att deras
energi var större än min.

   Bland de unga män jag då lärde känna funnos två
som jag särskilt fäst mig vid. Den ena var Rudolf
Wilke, Tysklands förnämligaste humoristiske tecknare,
sedermera död i lungsot, en jätte i humor, i krafter, i
gestalt. Han log bara och skrattade åt alla
palatsrevolutioner. »Det viktigaste är ju att man gör konst och
slår brackorna på käften!»

   Det var hans recept!

   Det kunde hända att vi tillsammans gingo in på
någon Kneipe, där studenter behärskade situationen.
Såg han något övergrepp av någon snobbig kårstudent,
kunde det hända att han lugnt gick fram och tog
snobben om livet och bar ut honom på gatan. Ville
någon full officer duellera med honom, slog han sig
bara på knäna och skrattade sitt bullrande,
oemotståndliga skratt och omfamnade officeren tills denne måste
skratta av andnöd eller rädsla. Ty Wilke var en jätte i
alla avseenden.

   Den andre som jag umgicks intensivt med, var
Ludwig Thoma, författaren. Han var från början jurist
och i statstjänst, men hade funnit att det var något
fel med de preussiska synpunkterna på rättvisan. Full
av vrede, indignation och patriotism anklagade han
några högre ämbetsmän, som gjort sig skyldiga till
allvarliga fel mot rätt och sanning. Han fick några
månaders fängelse, lämnade juridiken, gick in i
Simplicissimus’ stab och blev snart en av sitt lands mest
uppskattade och betydelsefulla författare. Han är död
också. Men han har efterlämnat en bokhylla på mellan
trettio och fyrtio arbeten, av vilka en del även funnit
väg hit till Sverige. Hans komedi »Moral» har spelats
i Stockholm och gjort succès. Hans böcker
»Tjuvpojkshistorier» och »Tant Frida» ha lästs med förtjusning
av alla åldrar. Han har en gång varit Tysklands mest
läste författare och har en gång, just då han fick
fängelse för sitt arbete i den mänskliga rättvisans
tjänst, av de bästa i sitt land blivit kallad »Tysklands
starkaste röst».

   »Die stärkste Stimme Deutschlands.»

   Och detta från rent humanitärt, intellektuellt håll
—   även från motståndares.

*

   Efter denna kanske för långa inledning stannar jag
vid Ludwig Thoma, ty denna berättelse rör sig om
honom och mig. Vi hade druckit brorskål — något
ganska ovanligt i Tyskland, särskilt då den ena parten
är utlänning. Han var från Oberbayern och talade
alltid och skrev helst oberbayrisch. Det brukade varje
år dröja ett par dagar efter sammanträffandet innan
jag förstod honom riktigt. Han var en stor, grovväxt
man, gammal kårstudent med åtskilliga märken i
ansiktet efter dueller. Ett värjhugg hade nästan tagit bort
nästippen och såret hade blivit illa läkt. Han hade ett
komiskt hak på näsan som minne efter den bataljen.
Han var jägare och specialist på gems. Hans bössor
och övrig jaktutrustning voro oklanderliga. Han kunde
dricka öl. Första gången vi voro tillsammans på en jakt
i närheten av Dachau gjorde mig vår värd uppmärksam
på en egendomlighet hos Thoma.

   —     Han somnar alltid precis klockan nio på kvällen,
var han än befinner sig, sover en kvart och vaknar
som om intet hänt. Se nu på klockan!

   Hon fattades ett par minuter i nio. Thoma
somnade och vaknade på slaget en kvart över nio. Jag
hade många tillfällen att konstatera detta faktum.

*

   Men nu kommer jag äntligen efter rätt omsorgsfulla
förberedelser till själva historien.

   En vacker morgon väcktes jag i det rum på Rother
Hahn, som jag förvandlat till ateljé och som var
belamrat med papper, färglådor, skissböcker och travar
av böcker från Albert Langens förlag, av Ludwig
Thoma som stod och sparkade på min sängkant och
höll en liter Franziskaner i vardera handen.

   — Kläd på dig genast! Vi resa om en kvart på
en två veckors tur genom Oberbayern. Du måste se
mitt hemland!

   —  Men jag måste till banken och hämta pengar!

»Ludwig Thoma som stod och sparkade på min sängkant».

     —       Pengar, när man har öl!? Jag har med livsfara
   hämtat de här litrarna hos pigorna nere på
Franziskaner. Slå i dig den ena, så blir du vaken! Vi äro
   bjudna på resan av Langen. Bankerna ä inte öppna än.
   Allt är klart!

   Jag vaknade med hjälp av ölet och hoppade i
kläderna. Solen sken, himlen var blå, jag var en fri
man utan sorger, ung och      glad.  Inom en  kvart var  jag
klar. Nere på torget stod     som vanligt Langens   
sextiohästare. Vi satte oss upp. Thoma gav chauffören en
adress. Vi åkte in i underliga gränder och stannade
framför ett gammalt hus, där Thoma dök in i en
port. Om ett par minuter kom han tillbaka med en
massa pappkartonger.

   —  Vad har du där?

   —  Det skall du snart få   se!

   Klockan kunde väl vara ungefär åtta på morgonen
och trafiken började komma i gång. Mittför
Hoftheatern öppnade Thoma en av kartongerna, tog fram
en pjäs av underligt utseende, närmade sin cigarr till en
brun tott som putade ut från pjäsen och släppte
föremålet bredvid bilen. Vi hade god fart. Då vi hunnit till
hörnet av Herzog Rudolfstrasse — ty vi åkte
Maximilian Strasse framåt, hördes plötsligt sex à åtta
ordentliga gevärsskott bakom oss.

   —    Halt! skrek Thoma och chauffören stannade. Vi
hoppade ur bilen och sprungo tillbaka till Hoftheatern.
Där var redan folksamling och två allvarliga polismän
stodo med anteckningsböcker och förhörde folkmassan.
En pojke lutade sig rätt som det var ned och tog upp
ett hopskrynklat brunt pappersstycke från gatan.

   —    Äsch, det var inget attentat, det är ju några som
har skojat och kastat ut en »Frosch» (groda).

   Thoma var särskilt intresserad och frågade
konstaplarna vad som menades med »Frosch». Han var känd
i stan och de svarade med fingrarna vid mösskärmarna:

   —  Herr doktor, det är en helt oskyldig fyrverkeripjäs,
   som någon lymmel till pojke roat sig med att tända
   på och kasta ut på gatan. Ingenting farligt alls! Bara
   ett skämt! Men pojken skulle vi gärna vilja ha tag i!
   Godmorgon, herr doktor!
— »och släppte föremålet bredvid bilen».

      Vi återvände till bilen, åkte över Maximilianbriicke
      och vände söder ut. Varannan minut tände Thoma på
   en »Frosch» och släppte den på gatan. Han hade
   beställt några hundra dylika pjäser med särskilt kraftig
   laddning och speciellt långt fnöske för att hinna ett
   par hundra meter innan artikeln exploderade. Vi ha
   liknande saker i Sverige, där vi kalla dem »gräshoppor».
   Intresserade kunna köpa dem hos Törner eller i
sportaffärer. Men förbjude Gud att jag skulle vilja
uppmuntra någon att pröva deras effektivitet på våra gator!


   Man kan få beställa gräshoppor med extra stark
laddning och särskilt långt fnöske. De hoppa
omkring och smälla, flyga i luften och dundra och äro
mycket ofarliga. Men — som sagt — jag vill inte
locka någon att försöka.

   På detta sätt reste vi genom Oberbayern. Samtidigt
reste ryska änkekejsarinnan med uppvaktning omkring
och tycktes ha samma rutt, ty var kväll vi ville
ta in på något hotell, var det hyrt från källarvåningen
till skorstenarna. Det påstods att gumman var rädd
för attentat och därför mot svindlande summor
försäkrade sig om alla bättre hotell »tout compris». Vi började
tröttna på detta illojala sätt att med penningens makt
hindra andra turister att få tak över huvudet.

   Men jag kan försäkra, att ryska änkekejsarinnan och
uppvaktningen icke hade det vidare trevligt på grund
av Thomas gräshoppor. Ett hotell i närheten av Eibsee
utrymdes en kvart efter det Thoma låtit ett halvt dussin
pjäser explodera i trädgården innanför porten. Vi fingo
en välbehövlig vila ett helt dygn.

   Jag skulle kunna tala flera dar om Oberbayerns
skönhet, om Zugspitze, om de kristallklara sjöarna etc.
men det gör jag icke, ty det hör icke hit. Nu kommer
jag till summan av kardemumman. Då vi äntligen
kommit tillbaka till München och levt där en tid och
skulle skiljas åt, var Thoma bland de goda kamrater
som följde mig till tåget efter en äkta samvaro på
Franziskaner. I sista ögonblicket — innan tåget gick —
kom ett stadsbud bärande på några väldiga
papperskartonger.

   —     Kära Albert, dessa gräshoppor äro dina, men på
ett villkor. Lova mig på hedersord, att du släpper
en sådan där pjäs i vaktparaden i Berlin, helst i
närheten av Pariserplatz, innan paraden hunnit ur Unter
den Linden! Lova!

   Jag lovade, glad efter middagen. Jag svor en helig
ed att släppa en »Frosch» i Berlins vaktparad!

   De andra kamraterna förstummades, tåget gick och
jag satt där i kupéhörnet funderande över, vad jag
verkligen lovat och över risken att hålla löftet. Ty
Berlin dåförtiden var begreppet Preussen, begreppet
Preussen var vaktparaden och begreppet vaktparaden
var parademarsch, vilket var detsamma som Preussen.
En man som skämtade med sådant, skulle knappast
komma helskinnad ur affären. Det kunde bli
diplomatiska förvecklingar — jag skulle få tillbringa
återstoden av mitt liv på Spandau, om jag icke bleve
utlöst med Sveriges nationalförmögenhet eller utväxlad
mot en annan av vårt lands ädlaste söner...

*

   Men jag hade svurit.

*

   Jag kom följande kväll till Berlin och sedan jag
installerat mig på Kontinentalhotellet iklädde jag mig
frack och gick på middagsbjudning till professor
Heilemann. Sent på natten placerade vi oss, ett dussin damer
och herrar på hans balkong som vette utåt Tiergarten,
för att dricka kaffe och likörer och röka. Det var fyra
trappor upp. Oförmärkt tog jag upp en av mina
medhavda gräshoppor ur fickan, tände den med cigarren
och lät den falla på gatan. Inom mindre än en minut
smällde åtta gevärsskott, vi lutade oss halvt skrämda
över räcket och undrade vad som hänt. Polis kom med
anteckningsbok, nattvandrare strömmade till,
folksamling, undran, »skingra er!»

   Jag upprepade detta ett par gånger med lämpliga
mellantider och skulle just kasta ner en pjäs till, då
plötsligt en ung skaldinna i laget sade: — Nej, herr
Engström, nu kan vi det där. Jag observerade er
redan första gången ni kastade!

   Jag bekände kort och måste berätta i vilket dilemma
jag verkligen befann mig. Jag hade ju lovat Ludwig
Thoma på hedersord att kasta in en sådan där möbel
i vaktparaden. Jag hade bara ett tillfälle att hålla mitt
heliga löfte, ty i morgon kväll skulle jag resa till
Sassnitz.

   Alla stirrade på mig som på en galning.
Vaktparaden, Preussen, kejsaren, Deutschland über Alles — jag
var dårhusmässig!

   —     Jag kommer att göra det, ty jag håller alltid
mina löften och jag vill ha vittnen till min handling
för att kunna telegrafera till Thoma att jag uppfyllt
hans krav på min heder. Jag anhåller vördsamt att
samtliga här närvarande följa mig i morgon och på
försiktigt avstånd konstatera faktum!

   Någon så oförställd förvåning har jag troligen aldrig
förr eller senare sett hos en publik. De trodde faktiskt
att jag var skvatt galen.

*

   Men dagen därpå körde professor Heilemann själv
undertecknad till Unter den Linden. Ett par av
damerna voro också med. Vi kommo i god tid.

  Det måtte ha varit ett särdeles festligt tillfälle, ty hela
Pariserplatz var laddad med folk och längs Unter den
Linden hindrade en poliskordong människorna att
tränga sig ut på gatan. Jag hoppade ur bilen, trängde
mig brutalt fram genom folkmassan och hamnade
efter mycket besvär bakom en poliskonstapel, som
bredbent och myndig stod där och höll kamraterna
på båda sidor i hand. Nu hördes musiken. Den
närmade sig. Folk trängde på. Jag hade svårt att röra
armarna och att sköta min cigarr. Men i samma
ögonblick musikkårens första led passerade mig, tände jag
fnösket på en väldig gräshoppa, lät den falla på gatan
och sparkade ut den mellan konstapelns ben. Intet
observerades, musiken slog lock för öronen, konstapeln
och hans kamrater, allt folket stirrade fascinerade rakt
fram på de blänkande instrumenten, plymerna, guldet,
glittret. Ingen tänkte på gatan, där min gräshoppa låg
mitt i musiken, trampad och illa hanterad. Den
exploderade först i tredje ledet från sista ledet räknat. Men
den exploderade som en god och glad gräshoppa —
två kraftiga gevärsskott på gatan — så hoppade den
upp i luften och avsköt två till — musiken tystnade —
man skrek kommandoord, så fyra skott igen nere på
gatan. Musikanterna hoppade som känguruer, medan
den lilla gräshoppan skötte sin uppgift oklanderligt.
Men någon officer i den efterföljande truppen måste ha
upptäckt att ingen egentlig fara förelåg. Och jag
beundrade verkligen den snabbhet, med vilken
paraden återgick till ordning.

  Runtomkring mig skrek folk och undrade. Jag
frågade konstapeln framför mig, vad som stod på, vad
som hänt. Men hans ansikte uttryckte ett sådant djup
av förvåning, att jag icke ville belamra honom med
flera frågor. Han bara skakade på sin huvudskalle
och visade mig en uppsyn av fruktansvärd idioti.
Jag kunde se långt ner i magen på honom, så gapade
han.

   Paraden hade hunnit fram till Brandenburger Tor,
då jag ansåg förenligt med min värdighet att tränga
mig tillbaka genom den undrande och spörjande
folkmassan till professor Heilemanns bil. Han bara
skakade på huvudet och gav order att köra till närmaste
telegrafstation. Där telegraferade vi till doktor Ludwig
Thoma, Redaktion des Simplicissimus Munchen:
Uppdraget utfört hjärtliga jägarhälsningar, Heilemann,
Albert.

*

   Genom natt och dag reste jag tillbaka till mitt vilda
hemland. Jag ville hälsa på mina föräldrar och vek av
vid Nässjö för att resa till Hult. I Eksjö stannade tåget
några minuter. Bredvid stationshuset stod min gamle
vän Fredrik R. vid sin bil. Min själ blev varm och
jag ropade på honom. Han kom. Jag gav honom en
kartong gräshoppor, förklarade deras användning och
hann berätta något av mina egna erfarenheter i Berlin.
Han sade: — Det här passar utmärkt. Jag bilar
till Norrköping om några minuter.

   Efter en vecka inlopp brevledes till mig följande
rapport: Fredrik R. hade på kvällen kommit till
Norrköping, tagit in på Standard Hôtell, ätit middag och
efter middagen gått in i kaféet. Där var full fart, folk
söp, rökte och talade mycket högt. För att ytterligare
höja stämningen, drog Fredrik ur sin ficka en 
gräshoppa, tände den och kastade den under närmaste
fullsatta bord. Explosionen kom, det blev panik,
hovmästaren rusade till, vaktmästarna löpte som
vansinniga.


    Men mittemot Fredrik vid kaféets andra långvägg satt
  en full provryttare, som trots sitt sorgliga tillstånd
  sett Fredriks handling. Han reste sig upp och hickade
  fram, pekande på attentatorn:

    —      Dä va — hick — han som gjorde det, hick, för
  jag såg et — hick!

    Varpå Fredrik med olympiskt lugn svarade: — Jag
  har inte velat säga något, för den stackars karlen är
  ju berusad, alla se att jag är nykter, och sådant gör
  ingen nykter människa. Dömen själva!

    Och provryttaren blev efter alla konstens regler
  utkastad.

*


  Några dagar efteråt inträffade mitt på en söndag
tre explosioner i Stockholm. En på Norrmalmstorg, en
på Birger Jarlsgatan och en på Stureplan. Minst
femhundra personer samlades vid alla tre tillfällena. Även
jag var intresserad och frågade en poliskonstapel vad
som hänt. Han småskrattade och svarade:

  —     Å — det är någon ligapojke, som har slängt ut
en gräshoppa!

  Sedan dess har jag aldrig begått något liknande och
lovar att aldrig göra så mer.


         LIVJÄGAREN.

   Det var en mycket exklusiv middag. Vår värd hade
varit diplomat, men sysslade nu med affärer i detta
underbara Ryssland, där staten äger allt och högst
motvilligt tillåter en enskild man att använda sin privata
affärsbegåvning. Där satt en professor i konsthistoria
med sin fru, en liten jazzmänniska, som spelade clown,
talade futurism, politik och filosofi på ett högst eggande
sätt och på en franska, som var oklanderlig. Där fanns
en professor i medicin, som var högst intresserad för
Einstein och Jean Sibelius — han reste sig mitt under
middagen och spelade Valse triste, så att våra
själar smulto sakta — — —

   Där fanns en f. d. kosackofficer, f. d. miljonär, som
om dagarna stod på Smolensky Rynok, marknaden, och
sålde det sista av sin familjs värdesaker för att
uppehålla sitt, sin hustrus och sina barns liv. Han hade
icke på ett par år eller tre ätit en väl lagad middag, och
han drack icke champagnen, han begick den. Vår
kock hade varit anställd hos tsaren och serverade själv
vid bordet. Hans rätter voro ryska poem.

   Där fanns en ung dam, som på ett förunderligt vis
liknade kungen av Spanien, en degenererad typ. Henne
kände jag förut. I hennes fars trädgård låg en skulptur
av Rodin, ett porträtt i marmor, som kommunisterna
under revolutionen släpat ur våningen. Nu växte 
nässlor och ogräs över konstverket, och det låg där som ett
stumt vittne, en allvarlig anklagelse mot regeringens
sätt att behandla kulturen. Men den unga damen
skrattade oupphörligt och talade nervöst om teater och
balett och fransk litteratur. Hennes toalett var högst
modern, men man borde icke ha tittat den i
sömmarna.

   Där fanns en skald med långt hår och klädd i
skinnjacka och långstövlar. Han talade på mycket bra tyska
om Rysslands framtid, om en underbar evolution, om
blommor, som växa upp ur latriner och om ruiner, som
forma sig till ädla statyer, om en ny klassicitet, om
Ryssland, det heliga, som en gång skall omfatta den
usla ärta, på vilken vi rusa fram genom världsrymden.

   Men viktigast av allt: där fanns den unga furstinnan
Natalia, som jag fört till bordet. Få ryska kvinnor ha
genomgått, det hon gjort. Hennes far blev skjuten
under revolutionen. Hennes mor dog under
omständigheter, som jag vägrar beskriva. Men när råa matroser
genomströva ett palats, gå kvinnorna icke säkra.
Hennes bröder ha suttit i fängelse, men genom sin
underbara energi har hon lyckats få dem befriade, men som
trasor, relikter av människor. Dem underhåller hon
nu. Hennes ögon brinna av hänförelse, då hon talar
om Ryssland. Men rosorna på hennes kinder äro
hektiska. Hon har lungsot i mycket framskridet stadium.
Hennes små händer äro röda av matlagning, diskning,
hårt arbete, men deras linjer äro ädla och berätta
om gammal kultur. Hon är genomkultiverad. Hon
känner Europas salonger och numera också det
underjordiska Ryssland. Hennes liv består i att hjälpa,
hjälpa!

   Hon har suttit häktad ett par gånger i sällskap med
en världsstads hemskaste avskum och försökt se det
sköna även hos det. Ty hon tror. Hon har fantasi och
erfarenhet. Intet av mänskligt helvete är henne
främmande, men hennes strålande ögon se tvärsigenom den
svarta väggen och ana lycka för fosterlandet, det
heliga!

   —     Vi äro asiater, sade hon, och Europa förstår oss
inte än. Men det skall begripa oss en gång. Jag har
hört, att ni skaffat er jaktpass, och att ni skall jaga med
Staróstin.

   —  Staróstin?

   —     Ja, med storfurst Nikolai Nikolajevitschs gamle
livjägare. Han är ryss, ryss, förstår ni! Tala med
honom!

   Jag hade visserligen fått jaktpass, och ett par jakter
på morkullor, hare och eventuellt varg voro planerade,
men jag visste intet om Staróstin.

   —     Staróstin är en verklig rysk typ, fortsatte
furstinnan. Vi ha inte längre några furstar, ingen adel, inga
godsägare, ingen så kallad överklass. Men — och
observera det! — vi ha våra tjänare kvar, och de äro
trogna. På samma sätt som bönderna på sin tid
reagerade mot avskaffandet av livegenskapen, på samma sätt
reagera våra gamla tjänare mot det nya systemet.
Ni gjorde ett porträtt av den gamle mannen, som
varit betjänt hos general Kalugineff. Ni hade en
skissbok, där ni förut gjort Trotskijs porträtt. Ni visade
honom porträttet, och han vägrade att bli tecknad i
samma bok. Där har ni det gamla Ryssland, som aldrig
kan dö. Sådan är Staróstin. Ni måste göra ett porträtt
av honom. Han är en typ för er! Och ni måste absolut
tala med honom — ni har ju bra tolkar.

   Vi hade kommit till slutet av middagen och ost och
kex serverades. Någon hade skaffat svenskt knäckebröd
till osten, och jag ville bjuda min dam på denna
delikatess, men hon vägrade. Hon påstod att knäckebröd
liknade stekt damm — poussiére rôtie — en bra bild.
Det ryska svarta brödet eller engelska kex voro bättre.

   Efter middagen dansade de yngre i sällskapet vid
vid tonerna av en grammofon, ty pianot var
nationaliserat. Antagligen spelade någon musikalisk
kommunist på det just då. — — —

   Nåväl! Jag träffade Staróstin. Han kom till min ryske
vän för att planlägga en morkulljakt — ty
morkullorna höllo just på att flytta. Ett par dagar förut
hade fyra man på en dag skjutit fyrtiotvå fåglar.
Det verkade nästan rekordmässigt, och jag längtade
ut till skogen och bönderna.

   Staróstin kom — en präktig typ med blandning av
kultur och okultur. Torr och mager, men vital, livlig,
dramatisk. Alla ryssar äro ju födda skådespelare, men
Staróstin verkade äkta. Man såg, att han var jägare
och van att röra sig i terräng. Inte ett dugg
överflödigt fett, bara muskulatur.

   Medan han talade med min värd, gjorde jag hans
porträtt. Jag kan inte ryska — förstår kanhända vart
tionde ord — men honom begrep jag. Underbart nog
kunde jag efteråt berätta, vad han talat om. Han gjorde
språket levande. Han gestikulerade egentligen icke
mycket, men hans mimik och hans tonfall, hans
övertygande rörelser, hans spelande ögon, som glödde under
de svarta brynen, hans sätt att med fingrarna 
förklara en situation — allt tydde på, att han beskrev
 förloppet av en björnjakt. Inom några minuter var jag
 övertygad om det, och det befanns, att jag hade rätt.
Furstens Livjägare

 —   Han talar om björnjakt! — Hur kan ni veta det?

 —   Han härmar ju björnen och alla drevkarlarna!

 Min värd översatte, och Staróstin log högst
förstående åt mitt intresse.

   Man behöver icke resa långt från Moskva för att
träffa på björn och varg. Tio svenska mil är tillräckligt.
Men det kräves en rätt stor apparat för att bedriva
jakten med önskad effekt. Att skaffa drevfolk är lätt,
men att göra upp ekonomin med bönderna kräver sin
man.

   Men så är det ju med bönder i alla land.

   Dagen därpå reste vi i soluppgången. Moskvas
kupoler brunno, de höstliga färgerna brunno, solen sken
och förgyllde skogarna.

   Har någon av mina läsare skjutit korpar från
automobil? Luften förmörkades stundom av korpsvärmar,
och de yngre i sällskapet övade sig i flyktskytte. Själv
börjar jag få litet svårt för att döda, fast jägarblodet
rinner till ibland. Men en korp, även som död, är
vacker. Han är Odins fågel, mystisk och förnäm,
hedniskt formad och färgad.

   Två hundar hade vi med oss — en rapphönshund och
en stövare, förvillande lik den Hamilton-Rålambska
rasen. Rapphönshunden hade tillhört storfurstens
kennel och såg ut som om den allvarsamt genomlevat
revolutionen. Den var fjorton år gammal, gråhårig i
ansiktet, halvblind och döv, men Staróstin försäkrade,
att den var Rysslands bästa hund. Jag blev sedermera
böjd för att tro detsamma. Ett jaktgevär hade jag fått
låna av livjägaren. Det var en gåva av storfurst Nikolai
Nikolajevitsch och bättre bössa fanns inte i Ryssland.
Jag vill gärna tro det, fast jag icke fick pröva det på
mera än en hare.

   Vårt mål var en by belägen åtta mil sydväst om
Moskva. Vi gjorde oss ingen brådska, utan stannade i
byarna och bekantade oss med bönderna. Det var 
Tiggare från Ukrainasöndag och såg ut ungefär som i Sverige, vad landskapet
beträffar. Men folket var något annorlunda. Vi inbjödo
en tiggare att deltaga i vår middag. Han var en
verklig vagabond, en buse från Ukraina, som med
överlägsen likgiltighet tog emot våra biffstekar och
drack vårt utmärkta Petersburgska öl. När vi togo
avsked från honom, erinrade jag honom blygt, att vår
kaffeburk befann sig i hans tiggarpåse. Jag hade
nämligen observerat, att han vid vårt uppbrott smusslat
in burken bland sina lumpor. När han räckte mig
rovet, kysste han min hand som den gammaldags
gentleman, han verkligen var.

    Tämligen sent på eftermiddagen nådde vi den by,
    som vi utvalt till centrum för våra jakter under två
dagar. Jaktmarkerna hade före revolutionen tillhört
storfursten, och Staröstin var känd och erkänd i orten.
Vi satte in våra bilar hos bonden och byskomakaren
Ivan Ivanovitsch och började iordningställa vår middag
i hans bostad, assisterad av hans hustru, Zoja
Anatóljevna, och deras barn, Kirilla och Sassa, som voro
tämligen vuxna. Tre andra ungar lekte på golvet, och
en låg i en vagga, vackert tilltotad av en margarinlåda,
som hängde ned från taket i ett par snören.
Byskomakarens Hus

   Ryssarna äro icke malthusianer. I den bolschevikiska
 trosbekännelsen står visserligen som en av
huvudpunkterna, att människorna ha rätt att hejda barnalstringen,
 men folket är för sunt för dylika spekulationer. Och
 Zoja Anatóljevna var verkligen sund. Vi talade med
 henne om denna och andra livsfrågor.
Hos Byskomakare

    —     Nej, sade hon, barn ska man ha, de äro den
 fattiges rikedom, de äro vårt kapital! Jag har en syster,
 som har tjänat i Moskva. Hon har levat efter de nya
 påhittena. Och vet ni hur hon ser ut? Som koleran
 själv ser hon ut i ansiktet. Och titta på mej!

    Hon vände sig kokett och behagligt helt om.

    —     Ser jag inte frisk ut? Är det något fel på mig?
 Och ändå har jag haft åtta barn.

    Zoja Anatóljevna var helt enkelt förtjusande i sin
 börjande matronavärdighet.


   Då det klagas över att revolutionen krävt onödigt
många offer, svara cynici, att det finns nog ryssar
ändå och flera bli de. Det ligger något i detta.

   Sällan har jag varit i ett så fattigt och glatt hem
som Ivans. Man sade mig, att det även efter ryska
förhållanden var ovanligt fattigt. Vi hade tänkt bo där över
natten, men där var litet för smutsigt, och lukten från
rummet bredvid, vilket var svinstia, ladugård och
hönshus i skön förening var något för stark. Visserligen
kunde vi ha legat på vinden, som var höskulle, men
Staróstin försäkrade, att där fanns minst lika många
loppor och löss som höstrån, och vi överflyttade till
nästa gård, vilken var en Tschajnaja, ett värdshus,
där man fick te och kålsoppa och andra agremanger
och kunde bädda med halm och filtar på golvet. Men
först måste vi dricka te hos Zoja Anatóljevna. Det vill
säga — icke jag. Ty jag kunde inte. Jag försökte
ärligt, men det var inte te och sockret var
underbart, tillverkat av råsocker och mjölk i halvvåta,
smutsiga bitar och av en färg, som påminde om gyttjan
på golvet i närliggande rum — om det nu kunde kallas
golv.

   Vi avtågade alltså till tschajnajan, sedan vi belönat
Zoja Anatóljevna med någon miljard. Där var liv och
rörelse. Skänkstugan var full av forbönder, som drucko
te, och högst vid bordet satt värden, Boris
Gregorjevitsch, och spelade balalajka, något berusad
av samagonka = hembränt. Och det var icke utan, att
gästerna befunno sig i samma tillstånd. Hustrun, Lydia
Dmitrijevna, och döttrarna, Marussa och Nadja,
serverade beskäftigt, då de icke voro uppe och dansade.
Ty där var dans, och unga bondpojkar visade sin
gymnastiska färdighet. Där sjöngs. Allt var vackert och
äkta — möjligen litet för mycket av samagonka.

   Här var Staróstin på sin mammas gata. Han kände
de flesta, och smällkyssar utbyttes med de skäggiga
muschikerna.

   Vi måste slå oss ned och deltaga i den allmänna
glädjen. Luften var tjock av fårskinn, kålsoppa, te
och brännvin. Och en bonde försökte kyssa mig — ett
skrattande rödskäggigt ansikte närmade sig mitt — nej!
Jag vände diskret och maskulint kinden till. En flaska
kom fram och gick runt. Min värd skrek på franska att
jag måste dricka, och jag drack.

   Svenskt hembränt är bättre.

   Det blev natt och bönderna avtågade. Vi skulle gå
till sängs. I sängkammaren bäddades med halm på
golvet och pälsar och filtar plockades fram. I en stor
himmelsäng lågo Boris, Lydia och fyra ungar, alla med
kläderna på. Ty ryska bönder kläda i allmänhet icke
av sig.

   Det blev en orolig natt. Då och då gick någon av
familjen ut av helt naturliga orsaker. Men Boris
Gregorjevitsch snarkade som för att slå ett rekord. Det
dröjde länge, innan tröttheten kom mig att slockna,
särskilt som en av hundarna, som nödvändigt ville dela
bädd med mig, loppade sig ideligen och minst sagt
transpirerade så fruktansvärt, att jag låg och längtade
efter en gasmask. Bredvid mig låg Staróstin och
våndades i drömmar. De andra kamraterna kliade sig i
sömnen, och jag fick hemska fantasier om att halmen
under mig rörde på sig. Men tröttheten segrade till
slut.

   Jag vaknade vid att husets två vuxna söner, som
skulle följa oss på jakten, hoppade ned från ugnen,
där de legat. Det började dagas. De båda unga männen
ställde sig framför ikonerna i hörnet och började
halvhögt läsa sina morgonböner under bugningar och
korstecken. Det hela såg fantastiskt och mystiskt ut i den
skumma dagern. Och nu vrålade Boris Gregorjevitsch
ut sin morgongäspning, Lydia Dmitrijevna rann ur
bädden och gjorde tecken och under framför
ikonerna innan hon började syssla med samovaren, barnen
smågrälade, Staróstin tände sin morgoncigarrett och
inom kort voro vi klarvakna. Hundarna sträckte på sig
och ställde sig meningsfullt blickande och gnällande
vid dörren. Det var tid att stiga upp.

   Jag ämnar icke beskriva jaktens förlopp, ty vi ha
nog av jaktlitteratur. Men jag vill skriva om Staróstin.

   Landskapet var björk och gran med kärrmarker
mellan skogsholmarna och vi funno snart, att vi borde
haft stövlar i stället för sportskor. En del av sällskapet
ägnade sig åt harjakt och den andra åt morkullorna.
Plötsligt upptäckte jag, att jag glömt min kompass eller
tappat den. Sikten var icke klar. Det mulnade och
så småningom blev det tjocka. Mitt sällskap, som hade
stövaren om hand, spred sig för att få upp en hare.
Vi kommo in i en verklig djungel med vide, småbuskar
och högt gräs på gungande tuvor med vatten emellan.
Jag hade haft Staróstin till vänster om mig en lång
stund, men plötsligt var han försvunnen. Jag fortsatte,
ty vi hade kommit överens om att genomströva
terrängen öster ut, men när den överenskommelsen
gjordes, kände vi solen och kunde således bestämma
väderstrecken. Jag sökte emellertid hålla kursen trots tjockan
och ansträngde mig att på träden avläsa norr och söder.
Men det var inte lätt och att gå ensam i främmande
land utan att kunna språket, därtill i en trakt med
kolossala avstånd mellan byarna och uppmanad att
uppträda mycket bestämt, om jag mötte annat
folk på jaktstigen, är inte något stort nöje. Jag började
längta att få känning med kamraterna och skrek
hallå, men ingen svarade. Jag var ensam i en skog i
hjärtat av Ryssland.

   Det blev allt sumpigare och för länge sedan hade
vattnet gått över skoskaften. Jag var genomvåt, och det
såg ut, som om träsket skulle övergå till sjö. Jag
funderade på att göra helt om. Ingen svarade på mitt
hojtande. Dimman tätnade. Jag tyckte det hela började se
tråkigt ut.

   Plötsligt hördes en röst — två röster alldeles
bredvid mig. — »Stoj»!

   —     »Stoj»! Jag kom ihåg från Fältskärns berättelser
att det betyder halt!

   I ett busksnår stodo två ruskigt klädda individer
med soldatmössor. Den ene siktade på mig med ett
gevär.

   Jag hann inte bli rädd, men något om rån och
mord flög genom min hjärna. Men i samma ögonblick
kom jag ihåg, att jag blivit uppmanad att uppträda
bestämt och fullkomligt automatiskt spände jag upp
båda hanarna på Nikolai Nikolajevitschs fina bössa och
tog sikte på mannen, som siktade på mig.
Knäppningarna läto ganska allvarligt och hemskt i skogens
tystnad.

   Ja — där stodo vi och siktade på varandra några
sekunder. Egendomligt nog var jag absolut lugn. Jag
betraktade situationen bara som en helt enkel episod
i livet. Bara som ett siktande utan fråga om varför.

   Långsamt sänkte karlen bössan och sade något, som
jag naturligtvis inte begrep.

   Den andra figuren sade några ord åt kamraten
och började gå fram emot mig, mycket försiktigt
visserligen, men dock tydligen målmedvetet. Då siktade jag
på honom i stället. Han stannade.

   Jag svarade, att jag inte kunde tala ryska och kände
mig som en ovanligt hjälplös idiot. Men jag höll bössan
kvar vid kinden.

   I samma ögonblick small ett skott, och ur ett
videsnår störtade Staróstin. Jag blev själv förvånad över,
att jag inte lät mitt skott gå, men jag hade väl hunnit
tänka mig in i situationen och stelnat till absolut lugn.
Staróstin hade skjutit i vattnet framför fötterna på den,
som var på väg till mig.

   Han vinkade åt mig, att jag skulle komma närmare
och gick rakt på de båda sluskarna. Vad han sade åt
dem, vet jag inte, men det hela resulterade i, att han
tog ifrån dem deras bössor. De hade inga jaktpass.

   Så ståtlig har jag sällan sett en man vara som den
gamle Staróstin, då han lätt och lekande berövade de två
männen deras vapen. De voro grövre till växten än vi
och sågo ut att kunna företaga sig vad som helst.
Dessutom voro de yngre och i sin fulla kraft. I ett
slagsmål med oss skulle de kanske ha segrat, om icke
möjligen vår högre krigskonst kunnat avgöra utgången.
Jag fick sedermera veta, att de voro soldater, som
rymt från en garnisonsstad icke långt från Moskva
och nu levde på att skrämma herrskapsjägare och ta
ifrån dem plånböcker, klockor och kläder.

  Så småningom återförenade vi oss med
jaktkamraterna. Men det blev ingen storjakt den dagen. Två
morkullor och en hare var resultatet. Det började regna
och vi gingo tillbaka till vår tschajnaja. Staróstin hittade
vägen utan kompass.

  I tschajnajan upprepades samma skådespel som
kvällen förut. Nya forbönder togo in där, Boris
Gregorjevitsch spelade balalajka, man drack te och fickflaskorna
gingo runt, det sjöngs och dansades, tills vi somnade på
ny halm med samma loppor i. Men innan sömnen kom,
lågo vi och talade om Ryssland och om den gamla
och den nya tiden. För Staróstin stod storfurst Nikolai
Nikolajevitsch som idealet av människa, en man, en
furste i varje tum. — Jag vet att hela världen för
övrigt kallar honom ett vilddjur, en djävul, men detta
är oriktigt. En sådan husbonde till finns inte i världen.
Mig har han givit ett hus och kläder och bössor. Och
en sådan jägare han var! Han kunde gå i skogen!
Han kunde nästan trötta ut mig, mig, Dmitri Staróstin,
som ingen annars kan trötta ut.

  Nästa dag blev en idealisk jaktdag — sol och ljumma
vindar. Trettio morkullor, fyra harar och en räv skötos.
Den furstliga, döva och blinda rapphönshunden var
höjd över både beröm och tadel och stövaren skötte
sig som om den varit småländsk.

  Mitt i en tät granskog stötte Staröstin och jag
på ett brännvinsbränneri. Man hade huggit bort skogen
i en cirkel med tio meters radie och murat upp en
spisel. Tydligen hade en massa folk varit sysselsatta
där och givit sig i väg vid vårt annalkande. Ty de
hade ej hunnit släcka elden riktigt, men hade hällt
ut dranken ur den jättestora järnpannan. Kläder och
filtar lågo spridda litet varstans, våta av mäsk, och
skogen luktade sprit. Just här i närheten hade Staróstin
varit i kamp med en björn, som han skadskjutit. Allt
detta tecknade han för mig så levande, att jag tyckte
mig ha upplevat det. Han tog av rocken, öppnade
skjortan och visade ärr på bröst och armar. Han hade
legat medvetslös och halvt förblödd ett halvt dygn
under en gran, innan han upptäcktes och fick hjälp.
Storfursten hade skickat ut tvåhundra bönder att söka
efter honom och lovat dem knutpiska och gatlopp hela
bunten, om de ej funne honom.

   Vi hade givit våra chaufförer order att hämta oss
en halvmil från byn i närheten av skogen där vi jagade.
Vi placerade oss i bilarna och anträdde återfärden. Vi
skulle i förbifarten göra upp vår räkning med Boris
Gregorjevitsch. Vägen låg snörrätt i riktningen mot
byn, som vi sågo från färdens början. Men då vi
närmade oss tschajnajan, observerade vi, att byfolket
löpte till skogs. Bara några gråtande ungar mottogo
oss när vi hunno fram.

   Min värd såg frågande på Staróstin.

   —     Allt byfolket skötte brännvinsbränningen i
skogen, och nu tro bönderna, att ni äro spioner. De våga
inte stanna hemma. Det var dem vi överraskade, och
de ha just kommit hem lagom för att hinna ta med sig
litet bröd och gurkor. De hålla sig ute tills vi gett
oss i väg.

   —     Boris Gregorjevitsch är den störste
brännvinsbrännaren i guvernementet Moskva. Mig är han inte
rädd för, men er är han inte säker på. Och nu är
han lite nervös, därför att han måst förstöra en brygd,
som var värd mycket pengar.
 
  Vi gingo in i tschajnajan och lade tre miljarder
rubel på Boris' bord. Och på bordet skrev Staróstin
med krita:

  —     Du har haft herrar och icke
bolscheviker som gäster.



  
                  ULYSSES.

   Ulysses är hjältens namn i Erland Lagerlöfs
översättning. Som skolpojke kallade jag honom 
Odyssevs och det var först efter läsningen av Fénelons
berömda »Les Aventures de Télémaque» jag började
fundera över vad han verkligen hette.

   Οδυσσεύς, kalla vi greker honom, och vi latinare kalla
honom Ulixes. Ulysses är en senare och ospråklig
uppfinning.

   Vem var nu denne Odyssevs? Eller Ulysses — vad
ni vill kalla honom? Man kallar honom en sagofigur,
en med gudarna besläktad människa, som efter Trojas
erövring kom ut för en del elände på grund av vissa
mellanhavanden med Poseidon. Jag tror, att alla sagor
ha en verklighet bakom sig, och att Ulysses egentligen
inte var så underbar som Homeros velat göra honom
till. Hans förnämligaste egenskaper voro list,
förslagenhet och naivitet i skön förening.

   När jag skulle skriva om Ulysses, gjorde en
tillfällighet, att jag måste resa ut i skärgården för att begrava
en gammal vän, en skeppare vid namn Johan
Söderman, som dog nittiotvå år gammal. Jag höll tal vid
hans grav och tvangs att tänka på, huruvida icke
han var lika styv som Ulysses. När man läser Odyssén,
observerar man, att Ulysses grät och blev rädd, när
han kom ut för storm och allt som man kan råka


ut för i skärgården. Ty vad var det annat än en
skärgård han seglade i? Jag försäkrar, att det kan
hända lika hemska saker mellan Almagrundet, Svenska
Högarna och Furusund som i närheten av Ithaka!

   Jag var högst intresserad för uppgiften att skriva
om Ulysses. Detta intresse gjorde att den enda bok
jag medförde på min resa till begravningen av Johan
Söderman var en svensk översättning av Odyssén. Vi
sutto några skeppare och drucko kask — samtalet
stannade av och vi stirrade på varandra, halvt snyftande vid
tanken på vår döde vän, en skärgårdskarl, som
hittade vägen mellan kobbarna, en stark man och en
ädel man. Jag hade talat om Ulysses något litet, och
plötsligt sade skeppar Österman, en gubbe på åttio år
med ett skägg, som såg ut — och var som ståltråd:

   —     Hör du Engström, den där Ulysses som du
skränar om, den säljer vi billigt! Den där flotten som
han byggde, den kan vilken tullvaktmästare som helst
bygga! Och med en kopparyxa till! Nej, håll i mej!
Och på fyra dar hade han flotten färdig! Nej,
Engström, det går inte — med mast och rå och segel
och styre! Tokstolle! Den där Ulysses var ingen
sjöman — åtminstone ingen timmerman! Och sjutton
dar seglade han ensam? Hade han mat? Var fick han
den ifrån?

   —     Den fick han av flickan Kalypso, som jag talte
om. Tre säckar, en med vatten, en med estnisk sprit
och en med konserver.

   —     Ja si fruntimmer! Nej, Engström, det där kan
du lura i bönder, men vi ä sjöfolk. Men hur klarade
han sej?

   —  Ja, det gick dåligt, men han kom i land i alla
fall. Två dar sam han omkring på en planka.

   —  Sa ja inte dä? Nej, det ska vara sjöfolk och
timmermän som ska reda opp grejorna. Jag minns år
1867 utanför Sankt Kilda! Två dar låg jag och Anders
Mattson från Singön och flöt på en lucka och en
skotsman fick syn på oss och tog oss ombord. Nej,
den där Ulysses, den måtte ha varit inifrån land.
För resten har jag seglat på Medelhavet fan så mycket
mer än den där Ulysses, som du håller så styvt på.
Kapten Lindström, som förde Flora på den tiden, han
hittade i varenda krok där nere i Grekland och i
Svarta havet med. Nu fyller vi på och ger fan i den
där Ulysses. Hade han kaptensexamen? Nej si, det
vet du inte! Ånej, vi kan hålla oss till svenska sjömän
som har examen! Inte för att jag vill skälla på dina
bekanta, men den där Ulysses, han kunde ha varit
bra för om masten, men som   befäl dugde han  inte.
D’ä skillnad på sjöfolk också.       Skål, Engström!

*

   Det ligger något av sanning i skeppar Östermans
bedömande av Ulysses. Men samtidigt måste jag
medgiva, att jag icke givit mig tid att berätta för mitt
sällskap allt det jag visste om denne min ungdoms
heros. Såtillvida älskade jag honom som pojke, att jag
beundrade hans kraftprov. Hans listighet förstod jag
mig icke på. När jag började läsa grekiska och fick
lyckan att äga lärare med hög och djup känsla för
det förnäma i Homeros — då jag överhunnit det
rent grammatiska och började förstå innehållet av det
jag läste och begripa poesin, den underbara och 
ouppnådda, färgerna, havets liv och språkets klang,
hjältarnas naivitet och barnsliga grymhet, gudarnas
mänsklighet och människornas enkla vishet och dumhet — då
började jag på allvar fundera över begreppet Ulysses.
Aldrig blev han mig sympatisk och kommer aldrig att
bli det. Men jag tror mig börja begripa honom som
den verkliga grek han är, den halvt orientaliska figur,
som för sydlänningarna torde stå som en idealgestalt
—  stark, smidig, förslagen, hjärtlös innerst, rädd inför
åska och storm, djärv i medvetande om sina av
gudarna ideligen förstärkta musklers förmåga, svag inför
kvinnor, stark för män.

   Ulysses har inte ett dugg med kultur att göra.

   Men den mannen som skrev Odyssén var en skald
och en skald av så hög valör, att sena tiders författare
alltid kunna ösa känsla, skönhet, klokhet ur hans rika
hjärtas blodflöde. Detta om den eller de, som kallas
Homeros! Men nu om Ulysses!

   När han efter sin vådliga brottning med havet
kommit till Fajakernas land och omhändertagits av Alkinoos
dotter, Navsikaa, och blir konungens gäst utan att
berätta vem han är — då han gråter, då sångaren
Demodokos besjunger hans bragder — o, vilken härlig
naivitet — festerna i Alkinoos’ borg, Ulysses
underbara berättelser om sina öden, Atenes skyddande
skyar, drottningens godhet, »sången, den ljuvaste av
bordskamrater», kämpalekarna, som ordnades för att
visa främlingen fajakernas styrka och stolthet, allt detta
är underbart.

   Det är som om vi nu, just nu skulle uppleva något
av samma åskådningssätt. Då Laodamas, Alkinoos’ son,
uppmanas att bedja Ulysses deltaga i tävlingarna, 
framför han sin bön så här: — Intet större rykte kan en
man förvärva än med sina armar och fötter! Kom
därför, du främmande fader!

   År nittonhundratjugufyra, just i år, menar
mänskligheten detsamma. Allt upprepas.

   Ulysses deltager i diskuskastningen efter att ha
vägrat länge, ty han har genomlidit så mycket. Han
har haft för mycket att tänka på. Men då Euryalos
börjar förolämpa honom och säga att han icke ser
ut som en sportsman utan som en provryttare eller
grosshandlare, ilsknar han till och säger: — Du är
skön, men ditt tal saknar behag. Dina opassande ord ha
sårat mitt hjärta. Jag är icke så okunnig i sport som
du tror. Jag var bland de starkaste, innan krigets och
havets mödor försvagade mina krafter. Men trots allt
vill jag försöka!

   Och han försöker och segrar.

   Då blir han fräck och glad. Bonden i honom
kommer fram. Han säger, översatt till lantlig svenska —
jag ser honom niga, fioppa och slå ihop händerna
över huvudet som en berusad sjöman: — Come along!
Kom här, hur många som vill! Ska vi boxa eller
brottas eller springa kapp? Jag kan sköta ett
kastspjut bättre än ni med era pilar. Möjligen kan någon
av fajakerna springa förbi mig, därför att jag inte
kunnat sköta mina ben på sjön, där jag slitit så ont,
men kom här bara! Go on!

   Euryalos blev generad och skänkte främlingen ett
svärd av koppar med silverfäste och elfenbensskida.
Ulysses hängde svärdet över skuldrorna och sade:
—  Måtte du aldrig känna någon saknad efter din gåva!

  Sen börjar festen hos Alkinoos. Och nu kommer
ett sympatiskt drag fram hos Ulysses. Då den frejdade
sångaren Demodokos kom in, vinkade Ulysses
hovmästaren till sig, skar ett fett ryggstycke av grissteken
och bad honom giva det åt sångaren.

  —     Ära höves alltid sångarna, ty gudinnan lär dem
härliga sånger och skyddar deras släkte! sade han.

  Då började Demodokos sjunga om grekernas
bragder vid Troja. Han sjöng inspirerad av Apollo om
Akajernas hjältedåd och om Odyssevs' och Menelaos’
vilda strid vid Deifobos' hus.

  Då grät Ulysses »som en kvinna gråter, då
hon kastar sig ned över sin i striden för
fosterlandet stupade make».

  Nu kunde Ulysses ej längre dölja, vem han var,
utan berättade att han var Odyssevs, Laertes son, vida
känd för sin list, den tappraste av män. Och han
berättar om allt som hänt honom efter färden från Ilios. Om
Kikonerna, Lotofagerna, Kykloperna, om Aiolos’ ö och
säcken med vindarna i, om Kirke, som förvandlade
hans kamrater till svin, om Okeanos och Hades och den
blinde siaren Teiresias och alla skuggorna — hans
moder, om Leda, Ariadne, Ifidemeia, som med
Poseidon avlade Otos och Efialtes, vilka ville storma himlen
genom att stapla Ossa på Olympos och Pelion på Ossa.

  Det blev tyst i salen och plötsligt sade Alkinoos:
—   Det är trevligt att träffa folk som inte ljuger.
Du hör till sanningssägarna och av sådana finns inte
många!

  Ulysses fortsatte. Han berättade mera om Hades.
Han talade om Sirenernas ö och beskrev den tjusande
sångens farlighet. Om Skylla och Karybdis talade
han och om Solgudens oxar och om de nio dagarna,
då han efter Kronions blixt surrat ihop masten och
kölen — det enda som var kvar efter vraket — och
på denna underliga farkost flöt omkring i havet, tills
han kom till Kalypsos ö, där han stannade i sju år, ty
hon mottog honom kärleksfullt och lovade honom evig
ungdom och odödlighet. Men trots all kärlek blev hans
hemlängtan större och större.

   Ja, livet är konstigt.

*

   —     Hör nu Österman, sade jag litet senare på
kvällen. Kan jag inte få läsa upp det som står i den här
boken om Ulysses och hans irrfärder?

   —     Gå på han, Engström, men kom inte med några
skepparhistorier, för såna kan vi göra själva!

   Jag läste upp berättelsen om Ulysses hemfärd till
Ithaka, om friarna och Penelope och Telemakos och
Laertes och svinherden Evmaios, om skjutningen
genom de tolv öglorna, slagsmålet och det goda slutet
på romanen.

   —  Hör nu, Engström, sade Österman, om inte det
där är skepparhistorier, så vill jag vara skapt som en
ulk! Mycke har jag hört och mycke har jag ljugit
själv, men det här går för långt. Det bästa är
slagsmålet och skjutningen genom öglorna, fast det hade
varit säkrare med min gamla sälstudsare — men såna
fanns väl inte då — di hade väl hjulbössor eller
flintlåsgevär, illa borrade förstås, på den tiden —  —  — 

   —  Nå, men vad tycker du om Ulysses?

   —     Ulysses? Ja, han påminner mig om kapten
Lindström, fast Lindström var styvare att ljuga förstås. Men
att han kom hem och gjorde sej söt för frun, när han
hade varit när så många fruntimmer under alla år, det
förstår jag, för såna ä vi sjöfoik. D’ä inte så gott, ska
du tro, Engström, när en ä ute med en långträdare.
Men att han inte hittade hem, det förvånar mig mest.
Han hade inte examen förstås, men nog skulle jag
hittat hem, när det bara gäller en sån fisksump som
Medelhavet! Neej, hade han seglat i Stilla havet, skulle
han aldrig kommit hem! En sån där skulle jag inte
ha velat ha som kock ombord en gång. Och tror du att
frun, vad hon nu hette, höll sej lugn, mens han var
borta, nej så dalern i mej, då känner du inte
fruntimmerna, Engström. Och pojken bar sej illa åt mot
farfarn, och frun bar sej ändå värre åt! Tänk att
låta gubben gå trasig och lortig som en fattigstugubbe!
Nej, den där historien var dum, det får du förlåta
mig att jag säger rentut. Han höll på och kajkade
som en vanlig grosshandlare i Stockholmsskärgården
För resten ville han inte hem. Han hade väl
affärder, som han inte ville låta frun veta av. Men rika var
dom och pengar fanns, så det gick ingen nöd på
dom. Tänk så mycket tjänstfolk! Det finns väl inte
många herrgårdar i Sverige, som kan föra ett sådant
hus. För resten tror jag att alltihop är lögn. Tänk
om jag skulle hålla på tio år med att segla från Svenska
Högarna till Furusund! Tror du att käringen skulle
tro på det, hur söt jag än gjorde mig när jag kom
hem. Ånej, dummare är de inte, så fruntimmer de är.
För rexten känner jag en hel skrälldus, som har varit
med om värre saker än den här Ulysses. Som för
exempel Gustav Vågman, som låg på en flotte i
två månader i Stilla havet och åt opp kapten och
två styrmänner och en negerkock, innan dom hittade
honom. Han kunde berätta historier, och han ljög inte.
Nej, den här Ulysses skulle inte ha passat i Roslagen
och han passade inte i Medelhavet heller. Sånt sjöfolk
kan vi vara utan! Du ska för rexten inte tro på allt
som är tryckt, Engström! Skål!

  Den gamle Wilhelm Anders Wennerdahl, som i
sitt Lexicon Mythico-Historicum beskriver
Afgudar, Gudinnor, Nympher,
namnkunnoga Konungar, berömda Höfdingar etc.,
säger om Ulysses: »Thenne Ulysses regerade på Öarne
Ithaka och Dulichium uti Joniska Hafvet; och
förestelles han af Homero, såsom ett mönster till
all slughet och förstånd; therföre skrifwer Seneca
enstädes:

  Nunc advoca, anime, astus, fraudes,
dolos, et totum Ulyssem, i. e. alt bedrägeri,
som kan uptänkas.

  Men efter Trojae eröfring, när Ulysses med the
andra Græker skulle resa hem, råkade han wilse uti
hafwet, och wardt drefwen ifrå ena orten til then andra
uti runda tio år; hwarom Homerus uti ett eget werk,
under Titul Odyssea, hafwer widlyftigt skrefwit:
och blef så Ulyssis tålamod bepröfwadt uti mycken
fara och beswär, som Ovidius siunger:

  Exemplum est animi nimium patientis Ulysses,
  Jactatus dubio per duo lustra mari.


  Ibland andra äfwentyr, hade Ulysses med sina
Camerater, tå the fingo äta en wiss Frucht uti Africa,
snart förgätit namnet på sitt eget Fädernesland.»

  Här menar Wennerdahl Lotophagernas land,
»så kalladt af Lotus, ett serdeles Träd, hwilket säges
bära så söt Frucht, at eho äter theraf, glömmer
bort sitt eget bo».

  Jag slutar denna studie med önskan, att vi svenskar
trots vårt odysseiska lynne och vår längtan utåt aldrig
måtte kolonisera i Lotophagernas land.


    
MADAM SÖDERLUNDS EXPEDITION.

     Den 6 november 1867 strandade mellan Varvet och
   Gamla Hamn på Qotska Sandön ryska skonerten Die
   Probe på väg från Riga till Brahestad med last av
   1,800 tunnor korn. Det hade blivit fel i styrinrättningen,
   rodret hoppade av, lasten försköt sig och skutan fick
   stark slagsida. Det blev fara för kantring och hon
   sattes på land. Besättningen gick i skeppsbåten och
   klarade sig.

     Men på denna av Gud välsignade ö fanns redan
   besättningen från en annan skuta. Fyra dagar förut
   hade engelska briggen Viatka från Whitby på resa
   från Gävle till Hartlepool med last av järn och trä
   också strandat. Hon hade för några dagar sedan varit
   på grund vid Svenska Högarna men slagit av, sprungit
   läck och befann sig nu i sjunkande tillstånd, sattes i
   land i lä om ön under hård NW och såg hemsk utmed
   stänger och rår borta, fockmasten i 45° vinkel och en
   del av plankorna ilandslagna. Besättningen hade 
emellertid klarat sig i slupen utan manspillan. Skutan blev
vrak.

   Den 13 november kom ångaren Färdig med konsul
Liljewalch och tullinspektor Lagerheim i Fårösund med
en slup på släp för att avhämta besättning och rigg.
Två båtar med åtta gotlänningar medföljde också för
att arbeta såväl med Viatkas rigg och last som med
Die Probes last och inventarier. Men sistnämnda båts
besättning fick logera kvar på ön till den 27, då en slup
från Fårösund avhämtade den.

   Under december och januari bärgade fyrbetjäningen
Die Probes last, medan fartyget ännu höll ihop. Den
14 februari togs det sista goda kornet från bord. Så
kom drivisen och lade sig runt skutan. I slutet av mars
och början av april kommo och avseglade mellan åttio
och nittio båtar från Fårö och Fårösund och hämtade
vått korn för tre fjärdedelar av bärgarlönen. Fåröborna
ha alltid varit sjörövare och passat på — nå, här voro
de kanhända i sin goda rätt för en gångs skull.

   Bland dem av Sandöborna, som bärgade, var även
madam Söderlund, en gammal gumma, om vilken jag
skrivit åtskilliga gånger. Hon var urgammal eller såg
åtminstone ut så och höll sig krampaktigt kvar på ön,
ty hennes man låg begraven där och hon ville ligga i
samma grav som han. Det lyckades icke en gång
myndigheterna att få henne från Sandön. Landshövding
Gyllenram i Visby hade intresserat sig för henne och
skaffat henne en slags livränta, som hon fick uppbära i
terminer hos patron Grubb i Fårösund — d. v. s.
Grubben skickade henne pengarna i form av varor.
För resten levde hon på strandvrak som alla goda öbor.
Resolut var hon och påpasslig var hon och många
historier gå om henne. Jag tror inte att en stor bok
räcker till för att klargöra alla hennes bedrifter. En
gång strandade en skuta, lastad med osläckt kalk. Den
sprack i botten och sjönk så att bara masterna syntes.
Folket kastade sig i båtarna och räddade sig i land.
Man hade haft en gris ombord, men den var
försvunnen. En dag mötte madam Söderlund i Tärnuddens
lövskog en stor gris.

   —      Kors i alla dar, här hittar jag en stor gris,
den har naturligtvis summit i land från något fartyg!
Den är min förstås! När det inte finns någon ägare!

   Hon försökte mota grisen hem till sin ensliga bostad,
men han behövde inte motas. Den var sällskapssjuk
förstås, som alla svin, och så småningom följde den
gumman. Hon hade den en tid, ty den var alldeles
ovanligt snäll och skulle bli bra till jul. Men
kaptenen på den strandade skutan fick reda på saken och
grisen måste säljas på auktion. Gamla fyrmästaren
köpte den och madam Söderlund fick ett förskräckligt
stort schok av den att förnöja sin jul med.

   Nå — det finns hundra historier om madam
Söderlund!

   Men den här gången hade hon fått fyra tunnor korn
i bärgarlön — av kornet från Die Probe. På Sandön
hade förr funnits ett gammalt faktotum, gubben Bäck,
Fåröbo från början och icke Guds bästa barn, en
riktig gammal rackare, mest smed till yrket. Numera
bodde han vid Ar i Fleringe socken, just på det smala
näset som skiljer Bäste träsk från havet. Där är
fiskläge med lä innanför Falholmen och det ligger
nordligast på själva Gotland, inte alls långt från
Fårösundet. Men för tillfället befann sig gubben på Gotska
Sandön med sin gamla Öselbåt Alexander för att bärga
korn. Och när bärgningen slutat fick han i uppdrag
av madam Söderlund och flera andra bärgare att segla
deras korn till Ars kvarn för att låta förmala det till
korn, gryn och mjöl. När han i alla fall skulle segla
dit med det han själv bärgat! Gubben Bäck åtog sig
uppdraget, lastade alltså sitt eget, gummans och de
andras korn på Alexander och seglade från Sandön.

  Men på havet kan allt hända. Gubben Bäck kom ut
för en rykande storm, blev vinddriven och med sitt
korn upptagen av ett fartyg, som var på väg till
Köpenhamn. Alexander prisgavs åt sitt eget öde. I
Köpenhamn landsattes Bäck, sålde sitt och de andras
korn och uppenbarade sig långt om länge på Fårön
iklädd nya kläder och uppgivande att han bara fått livet
bärgat. Han hade mycket att berätta om sina öden
under den långa resan. Endast genom ett underverk
hade han blivit räddad.

  Madam Söderlund fick höra talas om Bäcks nya
kläder. Bäck i nya kläder! Ånej, det gick inte! Nog kände
hon Bäcken, alltid! Inte köpte han något nytt. Bäck
kom till Gotska Sandön ibland och upprepade sin
historia om den underbara livräddningen för madam,
men ju mer hon hörde på och tänkte efter, ju otroligare
lät berättelsen. Henne tog man inte där man släppte
henne, om kararna också var nog dumma att tro det
Bäcken berättade. Ånej! Här skulle göras rejs! Här
skulle hållas rannsakning!

  På den tiden — liksom nu — var det inte så lätt
att komma till eller från Sandön. Det var dåligt
med postgången och lika dåligt med provianteringen.


   Men Sundberg fanns! Sundberg var färjeman på
Fårön och hade en jävla käring. Därför lät han de
hemmavarande sköta färjetjänsten vid Fårösund och
seglade hellre med post och annat till Gotska Sandön,
då ingen annan vågade och det hände ofta. Han var en
viking, en lat, men modig man, som gärna »hittade»
något i stränderna och inte var så noga med ett eller
annat får, då han saknade färskt. Han såg ståtlig ut,
lång och axelbred och smärt med svart helskägg, stora
blå ögon och lockigt hår. Åt Sundberg och hans båt,
om det nu var Ägir eller Viking eller den sista,
som han kallade Pomona, anförtrodde madam
Söderlund sitt gamla liv. Ty hon var svårt gammal och
reumatismen hade krökt hennes rygg och förvridit
hennes leder. Det sägs att hon var omkring åttio år, då
hon reste med Sundberg för att göra rejs med
gubben Bäck. Och en sådan segling i öppen båt är
ingen barnleksak.

   Men den gången gick det bra! Madamen klev i land i
Fårösund och gick direkt upp till patron Grubb. Ja, där
stod han i sin stora hatt på bron och rökte som vanligt,
men när han fick se madam Söderlund, blev han mer än
förvånad. Hur hade det gamla skrället kunnat våga sig
ut på en sådan resa? Och väder var det också! På
många, många år hade hon inte varit i Fårösund.


  —     Nej men i alla tider, sade Grubben, är det inte
madam Söderlund, som kommit hit? Vad står nu på?

  Och Grubb tänkte på landshövding Gyllenrams
pengar, som han samvetsgrant skickat henne sedan så
lång tid tillbaka han kom ihåg. Han hade för resten
alltid brukat ge henne litet mer socker och kaffe och
gryn än hon strängt taget och egentligen hade rätt
18att få. Men han var en snäll karl, handelsman Grubb!
Något fel måste det emellertid vara som givit
anledning till ett sådant besök. Han visste ju att folk hade
varit svåra och elaka mot gumman. Hade hon bärgat
något, stal de det ofta. En gång hade hon en bärgad
tjärtunna nere på stranden. Den hade de tömt och
täckt över som den låg övertäckt förut och låtit det
se ut som om den varit läck och runnit läns.

   En gång när hon kom i gubbens gamla kavaj, byxor
och stövlar och med yxa på axeln för att stöka i
stranden, låg där en skåning för ankar utanför och
folket var i land för att stjäla en del plank som
gumman lagt upp, vrakgods. Hon gick fram och sade att
planken var hennes, men de svarade att på en sån här
öde ö äger ingen något. De tog planken bara!

   —    Nå, madam Söderlund, vad är det nu för fel?
sade handelsman Grubb. Och gumman drog historien
om gubben Bäck och om hans nya kläder. Det kunde
aldrig stå rätt till, då Bäcken kom hem med
köpstadskläder och från Köpenhamn till. Var hade han fått
pengar till dem, då han bara räddat livet?

   —    Ånej, det är nog inte så som madam tror, sade
Grubb. För Bäck har berättat allt så noga och lika
varenda gång, men är det så, så kan madam få tala
vid Bäckamor, som är härnere och arbetar vid
kalkugnen. Hon vet nog hur det står till! Men först ska
madam in och ha kaffe och en liten kask.

   —    Nej tack, handelsman, här ska bli rejs först. Ajöss,
handelsman, så länge!

   Och gumman travade i väg till kalkugnen och det var
ju ingen lång väg. Bäckamor träffade hon. Det var en
arg käring, som började spotta och fräsa och skälla —
för Bäcken hade inte stulit! Han hade bara bärgat livet
den gången! Nå — det var ju ingenting att göra åt
Bäckamor — och madam Söderlund gick tillbaka till
patron Grubb och berättade. Han blev intresserad.

   —    Ja, då är det allt bäst att madam Söderlund går
till Hau, för där är Bäcken på arbete hos bonden.

   —  Hur långt är det dit?

   —  Ja, bortåt en mil.

   Gumman gick ögonblickligen åstad, full av energi
och indignation, frågade sig fram i Hägur och Romdals
och Stux och kom äntligen fram till Hau och bonden.
Hon klev in i stugan. Där satt allt folket omkring ett
bord och åt mat. Ingen kände hon igen utom skräddar
Andersson, som varit på Gotska Sandön och sytt några
gånger. Jo det förstås, Bäck satt där också och åt och
slevade i sig, men såg inte upp, ty han hade dåligt
samvete. Honom kände hon ju igen.

   Skräddar Andersson hälsade genast goddag och
sade: — Nej men si, är det inte madam Söderlund?

   —  Jo, goddag, Andersson och goddag, Bäck!

   Men Bäck gjorde ingen min av igenkännande. Då
gick madam fram till honom och högg honom i kragen
och vände på honom för att komma till tals med
honom. Och så drog hon historien och talte om de nya
kläderna, och Bäck blev alldeles förbannad. Han
började svära och hoppa och slank omkring i stugan och
sade:

   —    Om I tar bå prostar å prostelyter å länsmän å
biskopar te hjälp, så får I ingenting ändå åv mej,
för ja äger inte mer än ett halvt får!

   Så sade Bäcken och fräste som en arg katt och
glodde lömskt och man såg att han hade dåligt
samvete.

  Madam Söderlund stod där och visste inte riktigt
varken ut eller in, fast hon tyckte att Bäcken liksom
gjort en bekännelse.

  Men Haubonden gick upp på kammarn efter en
tidning, och där stod det om Bäckens underbara
bärgning och att han fått kornet bärgat med. Ty
Haubonden var en hygglig och bra karl och förstod att
Bäcken hade stulit.

  Så långt var allt klart, men Bäcken ägde ju inte
mer än ett halvt får — vart nu de andra pengarna för
kornet hade gått.

  —     Jaha, sade madam Söderlund, om Bäcken inte
kunde betala kornet, det var nu nog så illa, men han
kunde åtminstone lämna igen säckarna.

  —     Jaså, jaha, svarade Bäcken, ja i så fall måste
hon följa med Bäcken hem till Ar och säga vilka säckar
som var hennes, för det kunde han omöjligt ha reda
på. Men det var åtminstone en halvmil till Ar, om nu
hon gamla människan ville trötta ut sina ben för fyra
gamla säckar! Nog skulle Bäcken i så fall gå hem och
hon skulle få sina gamla förbannade säckar, men mer
kunde hon inte få, för han var utfattig — han ägde
bara ett halvt får — det hade han sagt genast.

  Joho, madam Söderlund var inte den, som gav sig i
första taget, hon följde gärna med Bäcken hem, bara
hon fick igen sina säckar!

  Bäck var en otäck karl, en riktig rövare, men madam
var inte rädd och det var bäst för Bäckens egen skull,
att han följde henne genast.

   Vad de båda talade om på vägen, vet nog ingen
och det kan för resten göra detsamma. Alltnog — de
kommo hem till Bäck. Gumman Söderlund tittade in
i stugan och såg att där var utfattigt, men i förstun
hängde det halva fåret.

  — Det är bäst, sa Bäcken, att madam Söderlund
följer med upp på vinden för att se, vilka säckar som
är hennes.


   —     Så stora förlager säckar kan väl Bäck inte ha,
när han är så fattig för resten, att han inte känner igen
mina säckar, sade madam Söderlund. Ånej, gå han själv
upp efter mina säckar, det gör han klokast i!

   Ånej, gumman var inte dum. Hon begrep så väl att
Bäcken ville ge henne ett tjyvnyp uppe på vinden och
slå ihjäl henne, om hon följt med upp. Sådan karl var
Bäcken. Han hade mycket på sitt samvete. Han skulle
inte ha skämts för att sänka gumman i Bäste träsk för
den delen och dåförtiden var det inte så noga om
någon försvann, särskilt en gammal käring. Därför

ställde hon sig utmed stugan, så att hon hade utkik
åt de andra stugorna till.

  Bäcken muttrade något i sitt fula skägg och gick
ensam upp på vinden och om en stund hade madam
Söderlund sina säckar. Så var den saken klarerad och
madamen gick hela milen tillbaka till Fårösund. Där
talade hon om alltsammans för patron Grubb, och hos
honom fick hon vara till dagen därpå och fick kaffe och
mat och allehanda saker ur boden tills Sundberg blev
färdig att segla henne tillbaka till Gotska Sandön, ty
det hade blivit sydlig vind och vackert som aldrig det.

  Men Bäck, som var nyfiken och rädd på samma
gång, kom in i köket hos Grubben strax innan hon
och Sundberg gav sig i väg. Och Grubb höll en
lång predikan för Bäcken och tvang honom att skriva
en revers på tjugufem riksdaler åt madam Söderlund.
Den hade hon med sig till Sandön som ett synligt
bevis och vittnesbörd på att hon lyckats med sin resa.
De andra kornbärgarna hade Bäcken lyckats lura, men
henne kunde ingen lura, fast hon gick på 90-talet vad
åldern beträffar. Visserligen löste Bäcken aldrig in
växeln, men den fanns i alla fall.

  —     Men vad skulle madam ha gjort, om Bäcken
hade försökt göra henne något illa i Ar? frågade
gubben fyrmästaren, när hon väl kommit i land.

  —     Jo, skulle ha gett till ett sånt skrik, så det
skulle ha hörts till Hau, halva milen, för på lungorna är
det inget fel, svarade madam.

  Sundberg höll just på att dra upp båten med hjälp av
några karlar från gården.

  —   Nå, vad säger Sundberg om ett sådant 
fruntimmer? frågade gamla fyrvaktare Lillia. Sundberg, som
har en sån käring hemma?

  —     Fruntimmer! Nää! Dom hör en inte på! D'ä bara
te å slå en propp i vardera örat å så vända baken till!


Men dä medger ja, att vore madam lite yngre å ja
lite gamlare, så bleve dä ett bröllop på Gotska Sandön,
så dä bleve brott på var sjö en bondmil utåt i alla
väderstreck. För madam ä ett rejält fruntimmer, nästan
som en kar!



                   NÄCKEN.

  Den 10 augusti är Larsdagen och den firas till minne
av den helige Laurentius, som blev stekt på halster i
Rom för många år sedan, långt före världskriget, fast
det kunde lika gärna ha hänt i vår tid, som alls icke är
bättre än forntiden. Laurentius blev icke helgon medan
han levde; ty sådant anses opassande, hur hygglig en
karl än kan vara. Han fick vänta tills han dött.
Slottet Escorial i Spanien är byggt i form av ett halster
just till minne av det stackars gamla helgonet. Res dit
och se själv!

  Den 10 augusti för fyrtiofem år sedan var det fest i
en liten familj högt uppe i småländska höglandet, som
är vackrare än något annat land för den som haft sitt
barndomshem där. Det är en tradition i familjen att alla
pojkar skola heta Lars. Husfadern hette det och han
var dessutom född den 10 augusti, en dubbel anledning.
Och det var sannerligen en fest! Grannarna hade 
samlats för att fira Lars. Man åt kvällsvard i en väldig
pilträdsberså, som planterats av far själv. Lampor och
lyktor brunno och lyste på bordet där ofantliga fat med
kräftor prålade; och det var inga vanliga kräftor! Stora
som humrar voro de och kokta med verklig sakkunskap
av mor själv.

   Man åt tills man icke orkade mer. Och när man
icke orkade mer, kom andra rätten, som var röding, ty
sådan fjällsjöfisk fångas i några sjöar därnere. Och när
man ätit röding tills man absolut icke kunde proppa i
sig mera, föråt man sig på hallon. Det var sannerligen
en fest!

   Men klockan blev mycket och barnen skulle i säng.
Äldste pojken, som var tio år, hade fått lov att gå upp i
soluppgången och meta och förstod att detta var
roligare än att sitta uppe och höra på de äldres visa tal.
Han fick välja, ty det var ju hans namnsdag. Men han
tyckte att han inte ätit nog hallon och bad att få en
portion till.

   —     Sån en pojke! sade jungfrun som dukade av. Du
har ju ätit så magen står i fyra hörn. Men därför att
det är Larsdagen skall du få ditt lystmäte. Gå in i
salen, så skall jag sätta fram åt dig!

   Och hon tände ett ljus, satte en stor karott hallon,
sockerskålen och en tillbringare mjölk på salsbordet
och överlämnade Lasse åt sig själv.

   Visst var Lasse mätt! Å, han var förskräckligt mätt!
Minst ett par tjog kräftor hade han ätit och den goda
rödingen var hans förtjusning, icke minst därför att den
var en present av farbror länsman, en åttioåring som
fiskade och jagade bättre än alla andra och var tusen
rävars baneman. Lasse skulle bli fiskare och jägare och
kanske länsman också och fånga alla rövare, med vilka
hans fantasi befolkade skogen.

   Lasse åt. Det bar emot, men han sockrade skyfall av
den söta snön på hallonen och åt, åt, åt! Och mjölken
var nästan grädde! Han var i paradiset.

*

   —    Bevare mej! sade jungfrun. Sitter inte
Lassepojken och sover vid bordet!

   Där satt Lasse med näsan i den tomma tallriken.
Hallonkarotten och sockerskålen voro tömda.

   —    Bevare mig väl för allt i världen, magen är som
en trumma på pojken. Det går aldrig väl!

   Och hon tog resolut den sovande storätaren och bar
in honom i sängkammaren, klädde av honom och
stoppade ned honom mellan lakanen.

   —    Går detta väl i natt, så är det ett underverk,
sade hon. Och Gud tröste mig för frun!

*

   Men i soluppgången vaknade Lasse, klädde på sig
tyst som en ande och gick ut i vedboden där han hade
sina skatter förvarade, det goda tallspöet, krukan full
med jättelik glänsande och »livad» daggmask, revarna
av hästtagel och gäddsnärjorna av mässingstråd.

   Han gick den välkända stigen genom pelarskogen.
Solen sken på talltopparna, daggen glittrade i ljungen.
Det bar över berg och backar, hagar och ängar, där
blommorna just vaknade och sträckte på sig. Hans
bara små fötter voro härdade och som av stålfjädrar.
Han kände icke barrens styng eller tallkottarnas
hårdhet. Han var en liten vilde som passade väl i det 
småländska landskapets skönhet, fast han lyckligtvis icke
förstod det själv.

  Men det var något underligt med skogen just denna
morgon. Aldrig hade han sett den så hög. Träden
sträckte sig ända upp i himlen, in i himlen.
Grankottarna lyste eldröda som om de brunno och voro
så stora att han tänkte: om en sådan faller ned på mitt
huvud, så dör jag — — —

  Somliga granar voro alldeles täckta av eldkottar —
man såg intet grönt mellan dem. Och tallarna som
växte på Höga Berget tycktes med ens så konstiga. De
hade inga barr utan bara mossa på grenarna.
Långskäggsmossa, grågrön — just som gubbskägg,
alldeles som om tusentals gamla gubbar med grått skägg
skulle ha suttit hopkrupna på alla grenar och viskat och
mumlat — ty morgonbrisen andades över bergen.

  Nu skrämde han upp en tjäder. Det bullrade i
skogen och tjädern gjorde en båge i luften och slog
till på en gren långt borta. Men det var ingen tjäder!
Han var stor som tio gånger Lasse. Nog hade Lasse
sett tjädertuppar, men denna var något underbart.
Hade han nu haft sin enbåge med, skulle han ha gjort
ett mästerskott. Ty mot förbud hade han satt sylspets
på sina pilar. Där satt den underliga jättefågeln och
bredde ut stjärten och gick fram och tillbaka på grenen
och han var alls inte rädd för Lasse — undra på det —
han var ju så stor — men nu lyfte han och det
smattrade och dånade och torra grenar och bark och kottar
regnade över Lasse, just då han var under tallen. Vad
kunde det vara för en fågel? Men det finns många
slags fåglar i skogen.

   Nu gick Lasse över Lillängen. Men björkarna voro så
konstiga i dag. Deras stammar voro helt vita och
blanka som porslin och utan fläckar och bladen voro
stora som handflator. Och en gröngöling stor som en
tupp satt och tittade ned på Lasse och skrattade åt
honom. Aldrig hade han hört en fågel skratta förut,
utom skatan förstås, men den här skrattade och visade
tänder och sade ha ha! Och Lasse skrattade igen och
skrek ha ha. Det var en lustig fågel, som inte blev
rädd och flög.

   Men nu sluttade stigen ned mot ån där Lasse skulle
meta. Ån flöt under höga alar och vid ett stort
flyttblock, »Stora Stenen», vidgade den sig till en liten
damm med näckrosor på det svarta vattnet, gungfly i
stränderna, vass och iris, pors, skvattram, odon,
hjortron, tranbär, andromeda och martallar.

   Där hade Lasse fått en ål en gång på mete, en
väldig en som han brottats med och dödat med sin lilla
kniv efter en halvtimmes arbete. Men han var ju vilde.

   Nu var han framme, satte en livad mask på kroken
och slängde ut.

   Far hade sagt: — Du skall gå hem klockan tolv och
klockan är tolv, då solen står mittöver torrtallen på
Kalles Klint, om du sitter och metar vid Stora Stenen.

   Och nu hade Lasse många ljuvliga timmar på sig.
Solen brann. Det ångade av allsköns dofter ur mossan.
Sländorna hade vaknat och surrade gröna och blå över
näckrosorna. Lasse stod på gungflyt och det bruna
vattnet började spruta upp mellan hans små tår. Han
drog sig tillbaka något, ty far hade sagt att gungflyt
var farligt.

   Men varför nappade det inte? Å — han hade glömt
att spotta på masken! Han spottade och slängde ut
igen. Flötet började röra på sig så sakta och plötsligt
försvann det under vattenytan. Napp, hurra!

   Och Lasse drog upp en stor fisk — men vad nu då?
Fanns det röding i Nöjhultsån? Den fanns ju bara i
Möcklaflon. Lasse krokade av rödingen och kastade
ut igen. Ett sådant fiskafänge, som nu började, hade
bara möjligen Sammel i Hyran varit med om, men
han ljög så förskräckligt. Lasse satte på mask och
drog upp, maskade och drog och så småningom låg
mossan full med fisk, tjugu, femtio, hundra, nej, nu
orkade han inte mera! Han måste vila sig. Och masken
började ta slut.

   Men hur var det nu fatt? Han tittade på solen. Den
hade för länge sedan passerat torrtallen på Kalles Klint!
Jo nu blev det trevligt, då han kom hem! Men han hade
ju fisk med sig. Han måste gå efter hjälp att bära den,
att dra den, skjutsa den hem, ty han stod i fisk, i
röding långt uppåt benen.

   En tung droppe föll från himlen och slog ringar
omkring sig. Luften blev med ens blåsvart. Åskan
började gå — men vad var det där? Därborta i
näckbladkanten? Det var som om en stor, bredmynt fisk
skulle ha snappat efter något i vattenbrynet.

   Lasse satte en väldig mask på krogen och slängde ut.

   Och det blev ett liv! Dammen började gå i vågor,
näckrosorna gungade, flötet försvann, reven spändes
och Lasse höll på att ryckas ut i vattnet. Den goda
tagelreven var stark och Lasse följde med ända tills
han stod till knäna i vatten på gungflyt. Mot en
porsbuske tog han fotspjärn och drog åt sig spö och rev.

   Ur vattnet dök Näcken, brun av gyttja, blank i hyn,
vårtig och med sjögräs och näckrosstjälkar hängande
över ögonen, som lyste röda som mörtögon. Hans mun
var som en lakes och kroken hade fastnat i hans svalg.

   Besynnerligt nog blev Lasse inte rädd. Han tänkte
bara: Nu har jag fått Näcken på mete och det
har ingen annan pojke i socknen fått. Den skall jag
sälja på Eksjö marknad eller förevisa honom på
marknaderna i Ingatorp eller Brostugan eller Vetlanda!
Eller skicka den till Stockholm så att kungen får se
den!

   Stark var han, Näcken, och Lasse drog och drog
så fingrarna vitnade. Ju närmare Näcken kom
gungflykanten, ju tyngre blev han och desto djupare sjönk
Lasse ned med gungflyt. Och just som Näcken nådde
kanten tog han tag i reven med ett par grönslemmiga
händer med fjäll på och färgade som abborrfenor och
gav till ett skrik så att alarna började fläkta med
grenarna. Han försökte slita kroken ur halsen. Han
storknade så att Lasse fick ansiktet fullt av gyttja — och så
skrek han till så förfärligt — och med detsamma
började åskregnet störta ned och blixtarna började
väsa omkring Lasse — så hemskt, förfärligt,
rysansvärt, att det skar som knivar genom Lasses huvud, så
obegripligt starkt och otäckt var hans vrål, att Lasse
vaknade i sin säng.

   Svetten skvalade om honom.

   Runtomkring stodo far och mor och jungfrun.

   —     Är det nu reson i, sade mor, att låta Lasse äta
upp en hel kanna hallon, när han redan förut har ätit
upp två tjog kräftor och en stor portion röding — utom
en ordentlig tallrik hallon?

 Lasse stirrade yrvaken omkring sig. Så började
 han gråta, ty han började förstå.

 —     Mamma, sade han och gäspade mellan
tårflödena, mitt spö och maskburken ligger kvar vid Stora
 Stenen!

 

              I SKÄLISEN.

  Jag hade kommit överens med gubbarna att gå ut
i skälisen på det gamla sättet — bara isen ville komma.
Men under de sista tretti åren har det egentligen aldrig
funnits någon is att räkna med. Ett och annat år låg
den kanske ett par mil utåt havet, tunn och
oframkomlig. Men den gången jag tänker på nu, hade
nordosten kommit på allvar och trängt ihop flaken och gjort
isberg av dem. Vi gingo upp på utsiktsberget och
tittade genom våra gamla skeppskikare och
konstaterade att om det fanns någon möjlighet att få skäl,
måste vi gå åtskilliga mil ut till havs.

  Vi hade bara en isbåt, ett minne från den tiden, då
rospiggarna åto skälspäck tills de glänste av fett över
hela ansiktet. Båten stod i ett skjul och var rätt väl
omskött, men där fick den också stå, ty man fick inga
pengar för späck numera, åtminstone mycket litet. Och
det var ingen idé att gå ut i skälisen, när man i
alla fall hade sommargäster, som betalade för stugan
mycket mera än man hade kunnat tänka sig från
början. Rospiggarna blevo rika och började försumma
fisket och framför allt skälfisket. Deras grovkalibriga
gevär med underbara kolvar rostade på väggarna och
man började glömma konsten att på hundra stegs
avstånd sätta en kula just mitt i förra skottets kulhål.

  Men gubbarna, de gamla skäljägarna, hade inte
glömt sin konst. De kunde sköta is. Detta att reda sig
i isen under alla förhållanden är något högt och
storartat. Isbåten var också raffinerat byggd och dess köl
var en kurva så styvt avvägd, att den egentligen inte
besvärade, ty den rörde isen bara med några tum.
Sex man voro vi — tre på var sida med dragremmar
över axlarna och beredda till allt. Före oss gick
hövdingen, chefen, den erfarnaste, och skötte om kursen.
Och när vi kommo in på blåis — den sistfrusna, kanske
bara nattgamla isen, gällde det att ta försprång och
komma så långt ut som möjligt — och i sista
ögonblicket hoppa ombord för att sedan börja vränga
sig fram, bryta sönder den sega isen och använda
båtshakar och åror tills man kom till fastare underlag.
Kanske kunde man gå lugnt någon timme, men utåt
havet lågo brunnarna, öppet vatten av några
kvadratmeters yta eller en några meter bred spricka i isen,
som man inte kunde gå omkring, utan måste klara.
I dessa brunnar låg alfågel och ålkråkor som en
gröt — det var liv och sång och kackel — och när de
delvis lyfte och delvis döko, stannade vi, och det
kunde hända att någon gubbe tog en åra och slog ihjäl
ett par av de uppdykande. Vi skulle ju inte störa med
skott, ty vi kunde ju när som helst komma in i skälis.
Jag måste medge att jag numera inte kan vara med
om sådant. Jag tycker  om jakt, men jag   är inte vidare
pigg på att döda. Jag     tycker att det är roligare att se
djuren klara sig för varandra. Jag saknar begreppet
sentimentalitet — jag menar att jag skulle önska ha
något av det slaget. Men jag är övertygad om det vi
mena med rädsla icke      finns i naturen.

   Låt mig berätta: En gång hade jag besök av  en
mycket framstående naturvetenskapsman. Jag hade fått
en idé. Jag ville skära ut — eller begränsa — en
kvadratmeter av min ägande mark. Och jag bad honom
berätta för mig allt det han visste om det liv som rörde
sig där. Han var klok och sade att hans kunskap var
för begränsad. Han var egentligen botanist med en stor
läggning åt biologi. Vi lade oss emellertid i gräset och
betraktade marken, sedan vi decimerat vårt
studieområde till en kvadratfot. Vi hade förstoringsglas och
lupper med oss. Världskriget är en barnlek emot det
som hände inom denna gräns under några minuter.
Och ändå kunde vi naturligtvis icke uppfatta mer än
en oändligt liten del av det som hände inom denna
kvadratfot. Det finns ingen barmhärtighet i naturen,
ingen sentimentalitet. Den ene äter lugnt och fridfullt
upp den andre. Och — tänk efter — sådant är också
vårt liv. Obevekligt — utan räddning — utan
möjlighet att fly.

   Men det var nu inte om sentimentalitet jag skulle
berätta utan om skäljakt.

   Vi gingo alltså sju man utåt havet, som låg bundet
med is så långt vi kunde se med kikare. Jag var den
yngste i laget. Den äldste var väl sjuttio år, en mager,
senig, smutsig karl med vitt hakskägg, som var ådrat
av snus. Vi hade väl gått en tre timmar, då anföraren
ropade halt. Vi stannade. Isen var inte bra och det
fanns egentligen inga brunnar. I alla händelser skulle
vi nog inte få tag på några skälar eller skälkutar, om
vi höllo ihop så här. Därför föreslog han att vi skulle
lägga kvar båten och gå ut i isen två och två. En skulle
stanna vid båten. Vore det inte bäst att Engström
stannade kvar?

   Hela min själ reagerade. Jag sade nej.

   —     Ja, sir Engström, dä var egentligen inte
meningen. Ja ville bara veta, om han törs ge sej ut längre.
För dä står ett moln oppe över Åland å i dä molnet
kan dä va väder.

   —     Nå, om det blir väder — inte kan jag klara båten
ensam.

   —     Nä, dä har han rätt i, Engström, ja ville bara
liksom pröva hanses sinne, si — nä, vi sätter opp
en åra å så går vi ut två å två å tre — å träffas
innan — ge mej si — klockan fem här ve båten. Karar!
I har grejerna mä er? Men ja går välan mä Engström,
som har den fineste byssan.

   Det var gubben Österbom, många tjog skälars
baneman. Han såg för resten ut som en skäl. Hans ögon
voro svarta i ansiktet och hans läppar voro svullna med
glesa morrhår på. På ena kinden hade han ett ärr, ett
fult ärr. Det hade han fått då han skulle slå en gammal
gråskäl. Han hade slagit fel med sin pikstav, då skälen
anföll honom, och ramlat ikull, och i det psykologiska
ögonblicket hade skälen nått honom med ena 
framskrävlingen och rivit upp ansiktet så man såg
visdomständerria på honom.
Åran ställdes upp till vägledning.

  —     Jag sprang hem och det blev en halv mils
blodspår efter mej, men jag sydde ihop'et själv.
Skräddare ä ja inte, så dä blev dålit gjort, men dä läktes —
fast ja hade sytt så illa så skägget började växa inåt
käften, men dä klarade doktor Vallenkvist i Västervik
åt mej. Han skar opp'et igen och mikstrade mä'et, så
dä ordnade sej.

   Framför oss låg havet med smaragdgröna toner i det
vita under en violett himmel. Alla slag av is
passerade vi, tallriksis, fyrkantsis, skjutis och glasrutsis.
Stundom mötte vi små isberg, där kälen hade skjutit
över varandra och bildat högar. På dem klevo vi
upp och tittade genom kikaren åt alla håll. Ålandshav
bestod av is. Ett svart moln stod fortfarande kvar över
Signildsskär och Ekerön, men en lugn och fridfull
sydost skötte om röken från våra pipor.

   —    Men här neråt sydpå, sade gubben Österbom, sir
dä ut som om dä skulle vara en mörka i luften. Där ä
väl nån grunn, kan ja tro. Annars står dä blekor i
luften åt alla håll. Vi tar väl
sydpå då, därför att isen ä så
bra!

Jag hade haft reda på
kursen hittills. Bakom oss
försvann hemlandskusten i dis —
men vi hade ju båten att lita
oss till och signalåran stod
som ett utropstecken mitt i
luften.
Gubben Österbom.

Gubben Österbom stannade
och klev upp på en ishög.

—     Här sir ja någe svart i
kikarn, men ögona börjar på
å bli svaga, ja har sitt för
mycke, dä har ja, Engström. Men kliv opp här, han
Engström, å glo i kikarn! Ä dä inte skäl så ä ja inte
Österbom!

   I nästa ögonblick stod jag däruppe. Långt nere åt
sydosten var isen svart på ett ställe. Jag skruvade och
skruvade för att få in kikarn ordentligt. Det var något
svart. Det kunde inte vara någon brunn. Nej, vid Gud,
det rörde sig. — Österbom, skrek jag, här har vi skäl,
hundratals, d’ä som en kobbe som lever och rör sej.

   Österbom tog kikarn. — Jävlar anamma, Engström,
d’ä skäl. Hur många skott har han te byssa.



   —  Tie, Österbom, sade jag.

   —  Jag har ett, men dä betyder döden, Engström!

   Nu, Engström, ska vi va förståndia, för här gäller
dä kött å tran. Nu går vi lugnt på dom å går ihop å
tesammans, så di tror att d’ä bara en som kommer.
D’ä långt te dom än, å vi kan gå rätt nära innan di
börjar si oss. Sir Engström, di där skälarna ä mitt oppe
i kärleken just nu, å då behöver en inte va skäl för å
bli tokstollig. Men di måste ha en stor brunn i
närheten, för annars skulle di inte ligga så säkra. Lä mej
si — Österbom stack pekfingret i käften och höll upp
det i luften — ja, han håller på å dra sej åt
nordvästen, vi få krypa söder om dom, annars får di väder
å oss. Å då ä dä förkylt!

   Framåtlutade gingo vi söder ut, hållande varandra i
händerna. Vi kröpo, vi gingo — och där iskälen
skruvat upp sig ett par meter, sprungo vi bakom dem.
Vi halkades skälarna. Men det började blåsa från
nordost och vi måste tänka på möjligheten att isen
skulle bryta upp. Det svartnade norr över.

   —  Ska vi fortsätta? frågade jag fegt.

   —    Visst faen ska vi fortsätta! Engström, sir han inte
åran i isbåten?

   Jag gjorde en rundblick i kikarn. Det är
egendomligt hur en åra, en linje, som bryter harmonien i
islugnet, kan synas långt. — Jo, jag ser åran!

   —    Var lugn då, Engström! Där träffas vi i alla fall.
Men hör nu! Nu börjar dä höras, hör Engström?

   Jag lyssnade. Något lät som ett gräl, som en
omusikalisk musik, som ett mummel. Bakom ett iskäl
betraktade jag den svarta gröten genom kikarn. Där
fanns väl hundra skälar, men jag såg dem som en
grå silhuett, vars kanter levde och rörde sjg. Nu vågade
vi icke gå längre. Vi började krypa, tagande skydd
av förskjutningar i isen.

   Ju närmare vi kommo och ju mer i lä om skälarna,
växte deras mummel. Det övergick från mummel till
musik, som blev alltmera musikalisk. Den hörde ihop
med luften och isen och våren, som nalkades. Vi kröpo,
Österbom och jag, ända tills vi fått skälarna absolut i
lovart. Då ändrade vi kurs, och på Österboms
förslag kröp jag först och han omedelbart i mina spår, för
att vi åtminstone skulle verka som en klump och alltså
ofarligare än två, ifall vi blevo upptäckta.

   Mumlet växte. Vi kunde snart urskilja särskilda
stämmor. Men fortfarande verkade skälhopen som en
gråsvart silhuett, vilkens konturer böljade och bytte
karaktär.

   Vi kröpo. Sakta och stilla. Österbom viskade: — Nu
gäller det snart, Engström! Han förstår, att di här
skälarna bör va lätta å komma på, för di ä liksom i
kärlekens tid. Hur många skott har han?

   —  Det har jag sagt! Men jag skjuter vid Gud inte!

   —     Då ä han en idiot, Engström. Men kryp, kryp,
Engström!

   Jag kröp.

   Framför mig låg ett väldigt iskäl, gråbrunt i färgen.
Vid dess ena kant stod ett flak, som under någon
skruvning av isen vänt sig på sidan och frusit fast i sin
ställning. Jag kröp långsamt och försiktigt närmare.
När jag kom fram, fann jag några andra flak
fastfrusna och kröp framåt med dem som skydd.

   Nu mumlade skälarna inte längre. De vrålade, de
svuro, de skrattade, de voro människor. Jag försökte
räkna, i det jag försiktigt höjde ögonen över min
skyddande isbarriär. Kanske voro de hundra, kanske
tvåhundra. Väldiga kroppar, som lejon sågo de ut! De
slogos med varandra. De rullade runt, reste sig med
huvudena högt, vrålade, väste. De grepo om varandra
med framskrävlingarna, beto och höggo med
fruktansvärda tänder. Och plötsligt blevo de lugna. En stor
tystnad härskade på iskälet under några sekunder. Så
började gräl och slagsmål igen. De reste sig upp utan att
begagna framfötterna och vrålade ut sin passion mot
den fjärran horisonten.

  Ty nu var honornas tid att föda och hannarnas tid
att älska. Mellan de vuxna skälarna kröpo de små
nyfödda omkring med den ännu ej förtorkade
navelsträngen släpande efter sig. Ungarna diade, då de
kommo åt, men deras mödrar hade andra intressen
också. Och fäderna slogos, kämpade med varandra,
skuro med framtänderna upp långa röda strimmor i
rivalernas skinn.

  Jag sade till Österbom: — Nu stanna vi här. Jag
tycker det är synd att störa dem!

  Österbom: — Engström ä idiot! Ursäkta, men ja
säjer som dä ä. Titta på den där ståten! Han har välan
minst femton pund späck på sej. Å ska vi skjuta, så ska
vi skjuta nu!

  —     Jag skjuter inte! Vänta åtminstone en stund till,
Österbom!

  Framför oss stod en skiva av is rakt upp ur den
hopfrusna kanalen mellan ett par iskäl. Jag sade:

—   Österbom, nu passar vi på, när dom vrålar som
värst och bryter av den här. Så delar vi på’n och
kryper var och en framåt med var sin isbit framför oss.

   —     Engström ä inte så dum, fast han ä ifrån stan,
sade Österbom. Ja, vi kryper framåt, men när ja
ger befallning så skjuter vi bägge två. Skjut han,
Engström, te vänster, så skjuter ja te höger.

   —     All right, Österbom, men vi ska dröja med
skjutningen.
En väldig ståte reste sig iakttagande.


   Det är svårt att beräkna avstånd, när man kryper på
is med hakan närapå släpande på isen. Men vi voro
 väl ungefär trehundra meter från skälarna, då vi först
 märkte något slags oro hos dem. En väldig ståte reste
 sig upp, överlägset blickande åt höger och vänster.
 Österbom och jag lågo som droppar, stilla och
fridfulla. Ståten tycktes ge något tecken åt hela
skälsamhället och det blev tyst. De vita ungarna, som ännu
 inte skulle kunna simma på ännu en vecka, kröpo
 till mödrarna och gnällde som små hundvalpar. De
 skälpar, som ägnade sig åt kärlek, upphörde med sina
 ljuva företag — och plötsligt försvann hälften! En
 brunn med ett par hundra kvadratmeters yta fanns
bakom en liten barriär av is. Den hade vi icke sett,
därför att vi krupit med våra hakor så lågt.

   —    Jäklar, sade Österbom. Nu sir Engström hur dum
han har varit.

   —    Skrik inte, Österbom! sade jag, viskade jag,
andades jag.

   —  Nu valsar jag in i högen, sade Österbom —
å —  —  —  

   Men nu hade skälarna tydligen lukt av oss. Några
väldiga hannar gjorde volter och började släpa sig fram
till den räddande brunnen. Honorna vädrade ängsligt
på sina vita ungar och sökte få dem med, sökte fånga
dem med framfötterna och hålla dem fast mot bröstet.
Men de voro för stora. De började redan bli gula.

   —    Nu får Engström säja va fan han vill, men nu
vill jag ha kött, sade Österbom. Adjö, Engström!

   Och Österbom reste sig fruktansvärd och
medhavande sin pikstav. Han började springa fram emot
skälarna.

   Hela kolonien gjorde helt om för att söka den
stora brunnens öppna vatten, men en stor del av den
sökte sig ned i sina blåshål, vilka lågo närmare. Mitt
inne i detta konglomerat av kött och fasa såg jag
Österbom, som svängde sin pikstav i vansinnig längtan
att döda något. Koloniens ledare, den stora ståten,
vände sig vrålande ett tag mot Österbom, som stannade
och ställde sig med sitt tillhygge i högsta hugg. Ståten
tycktes överlägga. Och med ett hemskt tjurvrål kastade
han sig fram emot Österbom. Ur hans käft utgick stora
flak av fradga, seg och osympatisk — ungefär som
pannkakssmet — och hans vrål var djupare i ton och
hemskare än ett hungrigt lejons. Hans gap var stort
och hans fruktansvärda tänder lyste.

   Österbom högg fel. Hans pikstav av ask råkade
ståten på halsen, Österbom halkade på isen och kastade
sig åt sidan, men hans ena ben blev kvar under ståtens
kropp. Det var hemskt att se. Men det är underligt med
livet i alla fall! Skälen lämnade honom och började
hoppa mot öppnan i isen. När en gråskäl hoppar,
tar han inte i med framskrävlingarna utan reser sig
med framkroppen och kastar sig framåt med hjälp
av bakkroppen. Han kan röra sig framåt i kurvor och
ha minst tre meters höjd — och det är icke uteslutet
att han i något moment av sin framfart lämnar isen
med hela sin kropp. Ett lejon ser icke så farligt ut
som en vred gråskäl. Och hans vrål under anfallet
är fruktansvärdare än något annat ljud i naturen.

   Nå — Österbom reste sig upp och kände på sitt ben
och fann det friskt och skrek: — Skjut, Engström!
Men skälen var just i linje med Österbom och jag
vägrade att skjuta. Så småningom kommo de gamla
skälarna ned i sina blåshål och brunnar, men den
gamle ståten tycktes ha fått en hjärnskakning. Han
hoppade på huvudet ned i fel brunn.

   Nu är det så — detta berättas för människor som
ej begripa naturens ordning — att skälarna, när isen
kommer, göra hål i den, vilka de hålla öppna genom
att andas värme och ur och i vilka de kunna gå ner och
upp för att äta och vila. Men det kan hända att köld
bryter in medan de sova på isen. Och för var gång de
gå upp ur sina hål, kommer alltid på grund av den
fart, som de måste använda för att komma upp och
sova och vila, en mängd vatten med ur brunnen.
Detta fryser — och så småningom se skälbrunnarna ut
som små vulkaner på isen. Det fryser allt mer och mer
och hålet får allt mindre radie. Det kan hända, då det
är sol och vackert vader och skälarna ligga och gona
sig — att deras blåshål frysa till och de kunna inte
gå ner i djupet för att jaga och äta. Då kan det hända
att de bli gångaresälar — som vi kalla dem i
Roslagen. De förlora begreppen om var och
varthän och gå upp i skogarna, ut på vägar, lukta sig
fram till brunnar — och alltid är det någon vänlig
rospigg som slår ihjäl dem.

   Jag fortsätter emellertid min berättelse. Den gamle
skälhannen hoppade på huvudet ner i fel brunn.
Den hade varit hans egen, men under inflytandet av
den vilda och förlamande erotiken hade han glömt
att hålla just den brunnen öppen. Den höjde sig som
en liten vulkan över isen — och dess vesuviussidor
hade höjts och blivit solidare för var gång han dök
upp och slängde en kaskad av vatten kring sig. Nu
ville han ned i djupet, ville rädda sig. Han kom ned
med huvudet, men hans axlar tog emot. Och i vild
rädsla sökte han köra ner nosen och halsen och hela
sin kropp genom att skaka på sig. Han lyfte
underkroppen och stod som en butelj emot luften, skakande,
fasande för något obekant.

   En väsande förbannelse ylade fram mellan
Österboms snusläppar: — Stanna, Engström, för de här
klarar jag själv!

   Jag stannade mittibland de unga, nyfödda, vita
skälarna. Jag klappade en av dem på huvudet. Han
väste litet, men fann i nästa sekund att jag inte var
farlig. Och han såg mig trohjärtat in i ögonen med
sina svarta ögon, i vilkas djup brann en aning av
rubin — men brun. Nära honom sov en annan
skälunge. Han tycktes drömma, ungefär som hundvalpar
drömma om lekar. Jag tog honom i handen — i hans
ena framskrävling. Han andades lugnt och märkte
först inte att någon höll honom i handen. Han
småsnusade och småsnarkade, men plötsligt märkte han att
något höll honom och i drömmen ryckte han sin
skrävling åt sig. Jag höll fast, höll den kvar. Yrvaken
såg han upp mot mig, väste älskvärt och somnade igen
med min hand fortfarande omfattande hans. Jag har
sällan fått ett så renodlat begrepp om barn, oskuld,
som hos den skälungen.

Han såg mig trohjärtat i ögonen.

   Emellertid hade Österbom, vild av luft och is och
hav, rusat fram till den gamle skälen, som stod på
huvudet i sin brunn utän möjlighet att komma ner.
Få människor ha fått se skälar i den situationen. Men
för Österbom var intet oförklarligt eller
överhuvudtaget värt att diskutera. Han rusade fram och började
slå på skälen med sin pikstav. Jag sökte hejda honom.
Men han begrep mig ej. Han bara slog, slog, slog på
den stackars gamla skälen, som inte begärde annat än
lugn och ett hål, genom vilket han skulle kunna dyka
in i sina gamla jaktmarker.

   Men nu vet man ju att det inte tjänar något till att
slå på en skälkropp. Så småningom började skälen
luta åt ena sidan, kom upp ur hålet och såg på oss
förvirrat.

   —     Fy fan vad Engström är slö! Den här har
åtminstone femton pund späck på sej. D’ä pengar, dä!

   Skälen låg lugn och såg på oss. Jag gick fram
till honom och försökte på grund av någon valhänt
sentimentalitet tilltala honom. Han högg efter mina
händer och smällde ihop sina fruktansvärda käkar. Jag
strök honom över ryggen och försökte verka sympatisk.

   —     Har Engström något skott kvar, så skjut den
jäkeln, sade Österbom.

   —  Nej, Österbom, det gör jag inte.

   —     Ja, dä förstår ja. Här ska en släpa omkring
herrskapsfolk året runt å visa dom jakter å sånt där, å
nu vill Engström inte skjuta den där skälen, som välan
har sina femton pund späck på sej.

   —     Hör nu, Österbom har ju sitt skott kvar i bössan.
Skjut då i Oösu namn skälen, men kom ihåg att vi är
två mil ute till havs. Orkar Österbom dra hem honom?

   —  Nää dä orkar ja inte, Engström!

   Skälen började så sakta flytta sig öster ut. Han reste
sig på framkroppen och tycktes nosa utåt havet. Han
morrade och väste. Jag följde honom. Jag ville bli god
vän med honom och strök honom efter ryggen. Han
behandlade mig som luft, reste sig och tycktes se ut
över havet norr över. Där steg en molnsky upp.

   Österbom stod och viskade: — Jäkla Engström.
—   Jo, dä folk dä där — herrskap ä di å inte folk! Men
hör nu Engström, här blir väder — dä bäst att vi
söker oss ihop te båten. Men tänk sån idiot han har
varit, Engström, som har skott i byssa å inte skjuter!

   Jag tog kikaren och sökte längs efter horisonten.
Jo, där stod åran som ett utropstecken minst en mil
norr över. Och det började bli eftermiddag. Och ett
svart moln började hölja himlens valv.

   —     Fy fan, Engström, dä blir väder, dä börjar på
å dra kallt från nordosten. D'ä bäst vi söker oss hem.

   Ett väldigt moln, godsigt och fullt av färg, reste sig
och började åka söder ut.

   —  Jag tror att vi får skynda oss, sade jag.

   —     Ja, Engström, inte ä han nån skälskytt, men så
pass mycke förstånd har han, s’att han inser att d’ä på
tiden att vi ger oss hemåt!

   Molnet blev svart nedtill och det stänkte som av
vitt skum, där det rörde horisonten. En kall, skarp
vind drog om våra nackar och Österbom sade: — D’ä
nog klokast att vi drar oss på hemvägen. Vi ska hålla
ihop — men var ä båten?

   Jag forskade med kikaren runt horisonten norr över.
Österbom forskade också.

  —     Tänk, jag ser inte åran. Då har välan dom andra
dragit åstad hem. Väder blir dä, Engström, d’ä säkert.
Men dä var synn mä skälen. Den hadde vi välan som i
en ask. Han var välan kumpasen — ifall om att dä
skulle bli tjockt — för vi har långt hem. D'ä bäst att
vi tar på skubben. Väster över å full fart! Jaa,
Engström, d'ä bråttom — tänk på att vi ä två mil te havs.

  —     Ja i så fall är det bäst att vi tar’et långsamt i
början och ökar, när det behövs!

  Isen låg som en öken framför oss. Vi gingo i vanlig
enkel marschtakt. Tigande. Men Österbom ville hålla
låda och började resonera.

  —     Ja tänk, Engström, att nu ä vi välan just över
dä stället där Efraims Matt Persson sumpade sej. Han
å pojken var ute i samma skälis som vi, å rässom dä
var, bröt isen opp å di begynte springa. Pojken, som
var lättast, han sprang ju först ä hoppa på iskälen, å
rässom han sprang så feck han höra ett nödrop — å
vände på sej — å då såg han att gubben far hans
hade klivi fel mellan ett par käl å låg i spat. Å pojken
hoppa tebaks å feck gubben i kalufsen å feck bara
huvet i hann — gubben hade blivit halshuggen utå ett
par iskäl som åkte ihop. Så där kan dä gå till, gosse!

  Det svartnade över oss och det kom sugande blåst
norr ifrån.

  —     D’ä bäst att vi ökar takten, Engström. Å faen ä
dä också att vi inte får korn på dom andra gubbarna
å båten. Erikson å Mattson gick rakt norr på, å
Lindberg å Andersson tog åt nordosten. Men var är våran
båt? Nu ska vi lägga oss ner å dricka, Engström, för ja
ä torsti. Si hur dä börjar spruta mellän kälena!

  Vi lade oss ned och drucko. Vi sögo vatten ur
sprickorna mellan de stora isflaken. Och det föreföll
mig som om havet började andas.

   —    Sir han dä, Engström, att vi får väder. Isen börjar
på å lätta på sej. D’ä bäst vi tar full fart.

   Vi sprungo. Vi måste springa, ty vi började känna
att isen bröts sönder underifrån. Snart kom
sjösättningen och isen började gå i vågor. Ur alla sprickor
sprutade vatten. En gång kom jag ner till knäet
mellan två käl.

   —    Vi tar lite mera söder på, skrek Österbom, så vi
kommer i lä under Svanudden. Där ä dä grunt hela
vägen innanför Tremansgrynnan! Där kan vi gå på
sjöbottnen, äss dä behövs. Håll sej oppe, Engström,
å kliv inte i moset mellan kälena!

   Bloff!! I nästa ögonblick låg Österbom med bara
huvet uppe i snösörjan mellan tre iskäl. Jag rusade
fram och gav honom ett handtag. Två minuter efteråt
voro vi i land. Två timmar efteråt var Ålands hav
isfritt och våren kom med djupblått och ljusgrönt,
knipor och alingar och skrik av vilda gäss och svanar.



            ORIGINAL.

      Det var en gång en gammal och liten stad någonstans
    i södra Sverige och den var en idyll med gamla gårdar,
    som skuggades av lönnar och lindar. En å flöt igenom
    idyllen och gjorde den ännu mera idyllisk. Den flöt
    sakta som livet självt därnere, och den brusade icke,
    om icke någon gång på vårarna. »Det var en gång
     — — —» skrev jag. Staden finns kvar, men idyllen är
    borta. Fabriksskorstenar sikta som moderna och
långskjutande kanoner mot Guds himmel och ett nytt släkte,
    som ej har känsla för tradition, befolkar stenhusen.
    Borgmästarstenarna äro avlägsnade och det finns icke
    mera några bondkvarter — gårdar, där bönderna togo
    in om torgdagarna med sina skjutsar och där hästarna
    stodo till kvällningen och tuggade hö och malde havre
    och viftade bort flugorna, medan husbönderna gjorde
    affärer på torget.

»Pensionerade officerare och gamla fröknar.»

   Denna stad var särskilt fin och befolkad av original,
sådana som senfödda generationer ej ha tid att
producera. Klasskillnaden var sträng och utpräglad. Å
ena sidan gamla pensionerade officerare med mer eller
mindre högadliga namn, gamla fröknar med anor från
Blotsven och Erik den Helige, som delvis levde på
tradition och delvis på förmögnare släktingars godhet
och samhörighetskänsla. Å andra sidan borgarna,
handelsmännen, vilkas existensberättigande från de gamla
stelbenta och under anor dignande herrarnas och de
krokryggiga gamla fröknarnas synpunkt var mer än
tvivelaktigt. Men denna ståndsskillnad betraktades från
båda håll som helt naturlig och oantastlig. Det fanns ett
förmedlande element mellan lägren och det var
prästerskapet, i dess högsta instans representerat av 

kontraktsprosten och ledamoten av Kongl.
Nordstjärneorden, som residerade i den gamla prostgården som
också var en idyll, där den låg i sin park några
minuters väg utanför en av tullarna, omgiven av en uråldrig
trädgård av stora dimensioner, där man kunde gå
vilse bland äpple-, päron- och körsbärsträd, krus- och
vinbärsbuskar, hallonsnår och jordgubbsland — för
att icke tala om allt som hör till en riktig köksträdgård.
Denna prostgård styrdes med järnhand av prostinnan,
en gammal dam, som icke endast var hemma i ett
lanthushålls alla mysterier utan också hade andliga
intressen — icke bara religiösa. Hon hittade i det
åldriga biblioteket, där de franska klassikerna stodo
i oklanderlig ordning med vackra band från förra
sekelskiftet, och hon var icke heller främmande för det
av modern litteratur som fann vägen till stadens
boklåda. Hon citerade gärna franska, kloka bonmots från
upplysningstiden och hon gjorde det med den accent
som är — eller var — typisk för trakten — en
oefterhärmlig klunk på bokstaven l.

  »Que nos destinées s'accomplissent!»

  Jag hade nyss lämnat Uppsala för att beträda
konstnärens törnbeströdda stig.

  Men jag fann snart, att man icke kan nå stjärnorna
utan att behöva passera en del molniga och alltså
ganska kalla regioner. Jag svarade således tacksamt
på en annons och befann mig en dag till min
överraskning helt plötsligt placerad som informator för
en ung släkting till kontraktsprosten Åhlenius — just
i ovannämnda idyll och desslikes omgiven av en bukett
unga, delvis högadliga flickor, som under ledning av
kontraktsprostinnan skulle lära sig sköta ett hem, i fall
ödet skulle bestämma dem för äktenskapets risk och
fröjder.

»Jag hade nyss lämnat Uppsala — — —»

   Jag skall aldrig glömma den dag, då jag
introducerade mig själv i det kontraktsprosterliga hemmet. Jag
kom från järnvägsstationen dinglande med en
ålderdomlig kappsäck, ett smalbent, hopfällbart staffli, ett
hemmagjort målarskrin och en s. k. rem, som 
innehöll ett bomullsparaply och en överrock. För övrigt
hade jag studentmössa och en fruktansvärd cigarr,
vilken senare jag dock efter klok överläggning med
mig själv kastade bort vid prostgårdens grind. Jag
kände mig som Runebergs resande student, den dag,
han anträdde sin första resa. Och jag försäkrar, att det
icke var lätt att bestiga flustret på denna bikupa av
unga flickor, alla nyfikna på mig och med ögonen
lysande, kisande, blixtrande av äventyr och skämt och
rackartyg.

   Jag medger att jag också såg något fantastisk ut.
De av mina jämnåriga, som erinra sig den tidens
klädedräkt, komma nog ihåg, att smokingen infördes i
landet i slutet av 80-talet eller början av 90-talet. Jag
var iförd en smoking, sydd i Ingatorps socken i
Jönköpings län av skräddare Frisk. Den var med all
säkerhet Sveriges kortaste smoking. Till den bar jag
landets högsta krage och en laxfärgad halsduk, fastsatt
med en knappnål, för att den icke skulle blåsa upp
vid stark vind eller oförsiktiga rörelser. Jag hade tagit
på mig smokingen med tanke på min sena ankomst
till prostgården, väl vetande, att kostymen som
middagsdito var fullkomligt korrekt.

   Men tänken er själva, oh, senfödda flickor, denne
oklanderligt ekiperade man, bärande staffli, kappsäck,
rem, målarskrin etc., under brännande sol och
transpirerande. Därtill bar jag Sveriges minsta helskägg,
artistiskt modellerat av Göteborgs skickligaste
barberare.

   Nåväl! Prostinnan mottog mig, betraktade mig något
kritiskt, presenterade mig för flickorna — ty
kontraktsprosten sov — och sade just den sentens jag nyss
tillät mig citera — Napoleons avsked till Bernadotte:

—   Que nos destinées s’accomplissent!

   Och jag befann mig efter en kort introduktion hos
min blivande elev bofast i prostgården.

   När jag om några minuter insett, att den kostym
jag burit i min kappsäck betydligt överträffade
smokingen, vilket plagg endast som hörsägen befann sig
i den lilla stadens vivörers medvetande, och bytt om,
var jag den unge studenten igen och icke längre den
misslyckade eleganten. Flickorna följde mig med
lysande ögon, och jag började ana, hur svartsjukan
grasserade i deras unga hjärtan. Det vidunderliga och
farliga, det bohemiska och lockande, som alltid dragit
kvinnors själar till artister, började verka, och jag kände
mig lugn. Men nu vill jag sluta berätta om detta! Nu
vill jag övergå till de original jag träffade i denna
lilla stad. Jag tror, att kontraktsprosten var det största.
Hela staden bestod för övrigt av original.

   Gick jag någon gång på uppdrag av prostinnan för
att inköpa något till middagen — ty gästfriheten var
lag i huset — hos charkuterihandlanden Kallergren,
tog han alltid avsked med orden: — Tack, kandidaten,
sov så hjärtligt!

   Jag uppfattade detta avsked i början som ett
diskvalificerande av min kapacitet som lärare, men jag
lugnade mig, då jag snart fick höra honom säga: — Tackar
allerödmjukast, nådig grevinnan! Sov så hjärtligt! Tack
herr överste, sov så hjärtligt!

   Eller handlande Wideström, som använde
bondkvickheter, värda ett bättre öde! Då en av de unga
kvinnliga pensionärerna en dag skulle köpa en boll
^t en liten pojke och hon uttryckte sin ledsnad över
att det icke fanns någon större boll, sade han på sitt
oefterhärmliga sätt:

   —     Bollen är nog bra, man får bara lov att kasta flera
gånger med den!!

   Detta är ju kvickt. Eller var kanske kvickt.

   Men det största originalet var kontraktsprosten själv.
En stor fet man med en underläpp, som på pricken
liknade ett halvt franskt bröd. På grund av dess storlek
kunde han icke uttala bokstaven f, utan den lät alltid
som ett ph med verkligt uttal av båda konsonanterna.
Detta lilla fel gladde oss unga i hög grad som
omväxling under de långa predikningarna, dit vi voro
befallda. Han ägde också — utom detta fel — en
stor hund, som kallades Box, men även »Adjunkten»,
emedan han var helsvart med vitt skjortbröst. Varje
söndagsmorgon, när kontraktsprosten skulle gå till
kyrkan, stängdes Box in, men lika säkert befann han
sig efter en kvarts timme vid kyrkdörrarna och slank
med samma regelbundenhet in. Först sprang han några
minuter omkring i kyrkan, men när kontraktsprosten gått
för altaret, hoppade Box över altarringen och satte sig
med djupt allvar präglat i sina drag bredvid sin herre.
Han höll sig lugn hela tiden, ända tills prosten
mässade: — Med eder vare ock Herran!

   Då började Box fungera och upphävde ett verkligt
sorgligt illvrålande, ty prosten mässade som en
gammal fattigstukäring.

   Middagarna hos Åhlenius — jag menar
vardagsmiddagarna — voro prövande för oss unga. Han tillät
aldrig något prat eller skämt vid bordet. Om någon,
bland dem jag, någon gång yttrade något, lade han
ifrån sig kniv och gaffel och blängde på 
syndaren, tills denne kände lust att krypa under bordet.
Vi tvungos äta frukost klockan halv åtta, en onaturlig
tid för ungdomar, som vilja vara ute och svärma
om sommarkvällarna. Stundom fingo vi besök av en
hans son, som studerade i Lund. Denne var van att
betrakta somrarna som vilotider och låg om morgnarna
så länge han behagade. Han bodde i en flygel på
gården ungefär tjugu steg från stora byggningen,
men passade aldrig på vid den tidiga frukosten. En
dag lät kontraktsprosten kusken Johansson spänna
parhästarna för stora droskan och köra fram till flygelns
»En stor fet man med en underläpp som liknade ett halvt franskt bröd.»
dörr. Sonen sov fortfarande och resultatet blev lika
med plus minus noll.

   Men det hände att kontraktsprosten ibland var borta
på ämbetsresor och då togs skadan igen av oss
levnadslustiga ungdomar. Vi dansade — vilken blamage!
—  vi promenerade sent inpå nätterna! Men jag undrar
om nutidens ungdom använder sig av så oskyldiga
nöjen som vi?

   Samtidigt voro vi nyfikna på livet — men det liv, vi
undrade på, tog sig mest uttryck i litteraturen. Och
det lästes mycket i prästgården, fast en del böcker efter
den tidens smak och lagar kanske icke voro så lämpliga
för unga själar. Om det där har jag fått reda på detaljer
sedan, ty jag var blyg och barnslig — och kär.

   Just då hade Laura Marholms (pseudonymen Stella
Cleve) böcker »Berta Funke» och »Pyrrhussegrar»
kommit ut och väckte intresse hos de unga flickorna såsom
varande högst omoraliska. De stängde in sig och
läste och släppte icke in prostinnan för att icke skada
hennes gamla moral. Antagligen skulle dessa böcker
nu verka som långkatekeser på moderna ungdomar.

   Och hur oskyldigt de verkade på dessa unga flickor,
bevisas av de nöjen de skaffade sig på egen hand.
Två sjuttonåringar bodde i ett vindsrum, som låg
ovanför kontraktsprostens lya. Där spelades teater av
alla sorter. En kväll spelades Pyramus och Thisbe ur
Midsommarnattsdrömmen. Iklädda nattskjortor med
skärp om livet och nattpåsarna på huvudet dödade de
varandra med var sin linjal och lade sig bredvid
varandra, noga efter mönster på Operan i Stockholm.
»Muren» var en hembiträdesspegel, som slog dem på
näsan, när de viskade de klassiska kärleksorden till
varandra. En annan kväll spelade två flickor scenen
ur Den Stumma, då Fenella kastar sig ned i kratern
efter att förut genom våldsamma gester låtit den
obefintliga publiken förstå hennes sorg och ruelse.
Kratern var en soffa och »birån» kraterkanten. När
Fenella vårdslöst vräkte sig på huvudet i soffan,
brakade botten ned med en faslig skräll och i nästa
ögonblick hördes kontraktsprostens gråtmilda, men arga
röst i trappan:

   —  Vad gör ni? Jag tror ni mörda varandra.

   Varuppå spektaklet avblåstes.

   Prästgården hade en stor oinbyggd vind med
ordentliga fönster. Där spelade flickorna Mefistofeles i
månskenet om augustikvällarna. En stockholmsflicka hade
inackorderats och försökte bräcka de andra med
historier om kadetter och moder. Hon fick leka med
bara som Mefistofeles och anmodades att sitta på
brandmuren, som låg i skuggan, och en gång i
minuten utstöta ett vilt ha! ha! ha!

   De andra flickorna tyckte att stockholmsflickan var
»fånig».

   O, du heliga ungdom!

*

   Men när jag tänker efter riktigt noga undrar jag,
om icke den gamle överstelöjtnanten var stadens största
original. Och det mest sympatiska!

   Han var änkling sedan många år, och en av hans
döttrar var just inackorderad i ovan beskrivna prästgård.
Han var en gammal herre med utpräglade vanor, och
jag vet knappt varför vi träffades, ty jag hade ännu
icke skaffat mig vanor. Antagligen var orsaken att vi
målade båda två fast på helt olika sätt och efter skilda
principer.

   Han var en fin gammal man, men jag undrar om
Sverige har haft ett till så fullödigt original som han.
Han hade anlag åt alla håll. Han skulle ha kunnat bli
musiker, målare, författare, vad som helst! Då jag
gjorde hans bekantskap, var han gammal och mycket
döv, pensionerad sedan många år, och hade indelat
sin dag efter klockan. Han målade vissa timmar, skrev
ett par, broderade ett par, spelade piano på bestämda
tider, promenerade på ännu bestämdare och åt så
regelbundet, att den mest rigorösa hälsopedant skulle
haft mycket att lära av honom.

   Jag kommer ihåg första gången, jag hade nöjet
att äta middag hos honom. Jag var ung och ogenerad,
anvisades en plats och anmodades att ta en smörgås.
Jag tog en smörgås och forskade på bordet efter något
pålägg, upptäckte en fyrkantig ostbit och sträckte mig
efter den för att decimera den med en
millimeterskiva.

   —    Uh, uh, uh! sade den gamle överstelöjtnanten
och gav mig en allvarligt förebrående blick, osten
sköter jag själv.

   Nu hade jag verkligen i mitt unga liv åtskilliga
gånger träffat gamla herrar, som uteslutande ägnat
sig åt ostens behandling på smörgåsbordet, så att jag
blev icke direkt förvånad, men den indignation, som
strålade ut ur hans ögon och brummade i hans röst,
vart mig något för stark. Jag grep osten och höjde
ostkniven med avsikt att skära.

   Överstelöjtnanten berövade mig ostbiten och skar
med fullkomligt ingenjörsmässig beräkning och 
oklanderlig vana, skicklighet och målmedvetenhet en absolut
matematisk figur av tre dimensioner ur ostblocket,
serverade mig och sade: — Kandidaten bör observera,
att osten sköter jag själv!

   Jag rörde aldrig osten sedermera under de många
middagar, jag hade nöjet aväta hos honom.

   Jag hade mera nöje av att studera honom och
konstatera, hur konsekvent han var som original. En viss
dag i veckan gick han till fröknarna Jubel på
Drottninggatan och köpte silke till sina broderier. En viss
dag kompletterade han sitt förråd av färg. På slaget
två vissa bestämda dagar i veckan kommo tre gamla
officerare hem till honom och spelade kort, fingo två
toddar var och supé med kallskuret.

   Mig gillade han inte egentligen. Han tyckte, att
jag inte gjorde min palett ren tillräckligt. Själv var
han ytterst noga med rengöringen av denna möbel och
sparsam med färgen. Den minsta kubikmillimeter, som
blivit över efter hans målning, som varade två timmar,
uppfångades med palettkniven och placerades på ett
porslinsaskfat, på vilket hälldes vatten.

   Han gick aldrig ur vägen för någon människa. Men
särskilt förargade det honom, om någon gick före
honom och icke gick fort nog. Han gick alltid på de
tuktade gatstenarna. Gick någon för sakta före honom,
slog han personen, utan hänsyn till ålder och
värdighet, på benen med sin käpp och utstötte några arga
»Uh — uh — uh!»

   Han var en gammal feodalfigur. Hans skräddare, en
liten beskedlig man, som hette Askenberg, blev alltid
hemskt utskälld och benämndes »herrn», vilken 
behandling han mottog med ödmjukt sinne och många
bugningar.

»Särskilt förargade det honom om någon gick före honom.»

 Det enda överstelöjtnanten av egen drift gjorde för
 hushållet var att köpa sin kära ost, och glad var han,
om han kunde komma över någon riktigt levande.
Då var det hans stora nöje att lägga ner osten i
brännvin och njuta av »matkarnes» drunkning. — De dö
en ljuvelig död! sade han.

   Men det kunde hända, att han efter middagen satte
sig vid pianinot och spelade »något riktigt». Jag tror,
att bland det han gillade mest, var Barberaren.
Jag glömmer icke hans gråa skägg mot pianots
rödbruna färg och hans glasögon, som speglade och
reflekterade alltefter hans rörelser.

   En gång varje vecka bjöd han mig på precis ett
glas punsch i Stadshusträdgården. Bjöd mig, som varit
klubbmästare i Östgöta nation i Uppsala! Och då
talade vi om konst. Han försäkrade, att jag icke kunde
bli konstnär, därför att jag icke gjorde ren min palett
efter hans principer. Och han var övertygad om att vi,
som sysslade med något så ålderdomligt som målning,
mycket snart skulle distanseras av fotograferna,
särskilt om de började fotografera med färg.

   Men osten var hans särskilda fluga. Den köpte han
som sagt själv och ville icke ha den i trekantig form
utan fyrkantig, vilket alla osthandlare reagerade emot.
Men osthandlarna serverade vördnadsfullt det
överstelöjtnanten behagade och gömde på protesterna, tills
han lämnat butiken.

   Gamla fröknar gillade han icke. En ung släkting
till honom gick i gymnasiets sista klass och fick aldrig
vara i fred för tanter, som dagligen hälsade på den
unge mannen för att höra efter, om han verkligen
med flit och allvar läste på studentexamen. Så
småningom blevo deras besök för många och för
besvärande. Då skaffade han sig ett par levande snokar, som
han lät rinna omkring i sitt rum. När tanterna en dag
lupo för att inspektera och kommo in i hans rum,
möttes de av ett par fruktansvärda snokar, som i
deras fantasi blevo till pytonormar. De svimmade
ögonblickligen och kommo aldrig tillbaka.

   Då log den gamle överstelöjtnanten — "här ryktet
per käringpost spritt sig i staden.

   Men osten —  —  — 

   En vacker dag gick överstelöjtnanten på sin
obligatoriska promenad och halkade. Han bröt benet, blev
hemforslad och omskött. Hans dotter kom och skötte om
honom. När han välspjälkad och gipsad låg i sängen,
frågade hon:

   —     Kan jag göra pappa någon tjänst mera? Det ser
ut som om pappa vore orolig för något.

   —     Jag bara ligger och undrar, vem som skall skära
osten om middagarna!

   Mera kan man icke begära av ett gammalt original.


           KRÖNIKA.

  Så här på nyårskanten kan det inte skada att
påminna sig forna nyår och hur man begått dem; det är
uppfostrande. Många kommer jag icke ihåg särskilt,
ty för en äldre herre utplånas allt utom det viktigaste
och det viktigaste är arbetet. Under helgerna arbetar
man ju inte, sägs det. Därför har minnet av min
ungdoms helger fått något färglöst över sig. Nu på äldre
dar ha de stigit i värde, ty jag får icke så många
telefonbud som om vardagarna.

  Jag har haft förmånen att uppleva många bisarra
händelser, ty jag är av naturen bohemien, men en
iakttagande sådan. Det hjälper inte med frack. Det är som
med salig Fan — han kunde icke dölja bockfoten i
pumps — om sådana skor funnos på hans tid. Men till
saken!

  Jag minns ett nyår i Göteborg för trettiotvå år
sedan. Jag hade inga pengar, ty jag var artist och levde
på att rita nyårskort, trettondagskort, namnsdagskort
för tio å tjugufem öre stycket. De voro fruktansvärda
och jag förstörde marknaden för mig själv och andra
genom överproduktion och billiga priser, men jag var
hänsynslös, ty jag måste leva. Jag hyrde ett rum av
en ingenjör — men nu överdriver jag med konstnärens
rätt att sätta karaktär på den tråkiga verkligheten. Ty
det var inget rum i hyreslistebemärkelse och ingenjören
var ingen ingenjör.

   Det var så stort att en järnsäng fick plats där, ett
underbart tvättställ av järn, hjulbent och lytt på alla
sätt, en stol av järn, som såg ut som om den ständigt
ville falla på knä, en kappsäck som var min egendom
och innehöll relikter från min Uppsalatid, snygga kläder,
Sveriges högsta kragar och en kollektion hemsydda
halsdukar. Ett målarskrin fick också rum. Det var
hopsnickrat av min fader och mycket praktiskt. Där
fanns också ett litet fönster utåt en bakgård — men det
tog ju strängt taget ingen plats och hörde således ej
till möblemanget.

   Jag nämner det särskilt därför att detta nyår kunde
man icke se igenom det om morgnarna, ty det var
betäckt av tjock och vacker frost. Detta berodde på
mina kalorier och frånvaron av annan eldstad. För
denna ungkarlsbostad betalade jag tolv kronor i
månaden — den enda månad jag bodde där. För dessa
tolv kronor fick jag också kaffe om morgnarna —
mocka med skorpor — och denna orientaliska dryck
fick jag inta i skötet av ingenjörens familj.

   Ingenjören själv har jag aldrig sett. Han måtte
ha varit s. k. handelsingenjör, ty han befann sig alltid
på resor, om han nu ens existerade. Men hans fru
existerade!

   Hon var en yppig brunett av obeskrivlig livfullhet
och hade två döttrar med något av moderns nervösa
glädje i vippningaqia på sina abdomina, de smäktande
blickarna och de omotiverade skratten uppe i falsetten.
De hade anställningar och voro fria på söndagarna.
Då var det bal i matsalen och jag blev inbjuden på

öl och kallskuret och någon gång ett glas punsch.
De inbjudna voro utom jag unga män, som tydligen
stodo i affärer, och unga flickor av mera obestämbar
sort. Men hyggligt gick det till om man också mellan
danserna hörde äkta horatianska susurri från salens
dunkla hörn. Alla hade någon talang. En kunde
kortkonster, en annan sjöng till gitarr:

     »Varför så blek om kinden?
               Blomstrande var den nyss!
               Kall blåser aftonvinden,
               kall var din avskedskyss!

               Bianka, din tro är bruten,
               som du mig en gång svor!
               Säg, vem har upplöst knuten?
               Snart jag i graven bor!»

   Jag tror att jag grät — inte så mycket av rörelse
som av glädje över det kallskurna som väntade och
vilket jag skulle störta mig på som en hungrig tiger.
För övrigt var jag hedersgästen, ty jag var ju artist
och glad student och kunde småländska bondvisor av
lagom vågad art. Dessutom kunde jag en trollkonst,
som jag måste upprepa till leda för mig själv: att
blåsa en tioöring i ett glas!

   Man ställer ett glas en bit från bordskanten, lägger
en tioöring några centimeter därifrån, blåser på ett
särskilt sätt och se! vips hoppar slanten i en vacker
båge upp från bordet och hamnar i glaset. I sanning
underbart! Den konsten kan jag än och lär gärna ut
den till ungdomar som vilja göra »suckés i sosiéten»
som uttrycket löd i våra kretsar.

   Nu tror jag mig ha beskrivit miljön tillräckligt för
att komma till historien.

   Jag hade en kamrat, en man som uppfyllde de mest
orimliga anspråk i fråga om bohem. Den snälla
gubben Pontus Fürstenberg gav honom en avsevärd
summa i månaden på grund av hans högst utpräglade
begåvning. Den första i varje månad hämtade han
pengarna och försvann lika regelbundet under tre, fyra
dar. Sen kom han till oss sönderslagen, förtvivlad och
utan ett öre och vi delade kamratligt våra
vykortsinkomster med honom till nästa första, då samma
trevlighet upprepades.

   Trettondagsafton år 1893 var ovanligt kall.
Åtminstone frös jag, ty jag hade ingen överrock. Men jag var
glad, ty jag hade ätit middag på min sylta och gick
hem för att skriva brev till min fästmö. Jag vill inom
parentes nämna att jag alltid varit förlovad ända från
gymnasiståren om också föremålen växlat något. —
Nu skulle jag hem och sätta mig på min skrangliga
järnsäng i garderoben, där det var nästan lika kallt
som ute, och plocka fram skrivgrejorna ur
målarskrinet och tala om kärlek. Sen skulle jag lägga mig
med kläderna på och dra det obeskrivliga lapptäcket
över min tillvaro och stirra på ljuset i tvättfatet, fills
sömnen nalkades och blåsa ut en sky av vit andedräkt
och släcka och somna. Jag vill icke säga att jag kände
mig olycklig eller fattig. Jag var fatalist, livet var
sådant, mitt humör var lätt och omöjligt att slå ned.
Men nog skulle jag ha velat ha ett par kronor för att
kunna dricka en halv punsch på Operakällaren med
någon kamrat och röka och inbilla mig sitta på Rullan
i Uppsala.

  När jag öppnat min ingenjörs tamburdörr hörde jag
en välbekant röst sjunga marseljäsen inne i matsalen.
Jag hade lärt min vän O. de franska orden till första
strofen och han sjöng dem som en papegoja. Jag
stannade och lyssnade till sång och kvinnoflin.

  —     Drick ni flickor! Jag är en förlorad son, men va
fan gör det? Ha, ha! Jag sitter kvar tills Albert
kommer — han kom nu — hörde ni inte det? Han står och
lurar i tamburen. Säg åfen att här finns champagne
och inte ylons — ylons, va ä dä? Drick, små flickor!

  Jag öppnade matsalsdörren. Vid bordet sutto O., den
gladlynta frun och de båda sentimentala döttrarna. Tre
flaskor champagne hade de framför sig, men O. hade
dessutom en väldig hummerburk, vars innehåll han
slevade i sig med en matsked. Hummer och
champagne! Han hade läst i böcker om denna
gastronomiska konstellation och ville nu i lämpligt och
galant sällskap öva sig i världsvana innan han
med hjälp av Pontus Fūrstenberg reste ut till Paris!

  Ingenjörsfrun strålade upp om möjligt våldsammare,
då hon kastade sina körsbärsblickar på mig. Hennes
ögon voro något beslöjade och döttrarnas också. De
flinade och drucko detta vin antagligen för första
gången i sitt liv. Det var fest, det var
trettondagsstämning!

  Och mellan hummertuggorna kläckte O. fram de
franska orden som han ej begrep, men som inneburo
något som passade honom just då.

  Denna scen glömmer jag aldrig! Den flinande frun,
de flinande döttrarna, ölglasen med Pommery i,
hummerklorna, som stänkte omkring den frenetiskt ätande
kamraten, marseljäsen, den smutsiga duken, 
satyrskrattet hos denne verklige konstnär, som kunde gråta
vid tanken på något vackert.

   Hur jag fick hem  honom är en hel roman. Men
han ville göra revolution bland folkmassorna, som
promenerade på Hamngatorna. Han vrålade marseljäsen
och skrek åt alla mötande att vi skulle göra republik
av detta arma land! Med hjälp av en hygglig
poliskonstapel lotsade jag honom hem till faderstjällets port.
När vi lämnat honom där, dök han naturligtvis ut i
världsvimlet igen och dagen därpå kom han till oss
kamrater, blodig, blåslagen, trasig, utan ett öre.

   —   Jag är en förlorad son! Vem bjuder på ylons?

   Jag har aldrig sett någon svensk konstnär teckna en
kvinnokropp så sensibelt som han.

   Nu sover han sedan många år under sin gröna torva.

   I samband med detta en anekdot för konsthistorici.
Den tiden delade vi vårt mycket enkla bröd med Olof
Sager-Nelson, denne konstnär av Guds nåde som även
var bohemien av renaste vatten. Vårt liv den tiden är
obeskrivligt och att vi    gingo igenom    den ekluten
förvånar mig än. Nelson stannade kvar i Göteborg efter
mig, ty han hade närmare till sitt hem än jag till mitt.
Han svalt som vi andra. En dag frampå våren mötte
han den gamle Pontus Fürstenberg, som skrivit till mig
och frågat om den oförbätterlige lättingen var värd
att hjälpa — trots allt! Jag skrev och sade att han
borde framför andra hjälpas. Nåväl! De båda
herrarna möttes av en händelse — den ene gammal, solid,
rättsinnig, välvillig. Den andre ung, insolid,
lättsinnig, hatfull mot tillvaron, smått trasig men med
bibehållande av en lustig kontinental elegans trots hål i
skorna och kläder som buro märken av att icke ha
varit av kroppen på veckor.

   Fürstenberg: — Jaså, herrn går kvar här i stan och
slarvar. Jag hör att herrn super också, när herrn får
någon slant. Herrn förfaller! Vad ska det bli av herrn?

   Nelson: — Av mej?! Med mej är det ingen fara.
Jag har det bra. För resten reser jag till Paris i kväll!

   Fūrstenberg: — Jaså, det var fan! Var får herrn
pengar ifrån till det?

   Nelson: — Dom får jag av herr Fūrstenberg.

   Fūrstenberg blev imponerad av denna galghumor.

   Och Olle Nelson fick verkligen pengarna av den
gode gamle. Under flera år fick han tvåhundrafemtio
francs i månaden av Fūrstenberg, en summa som på
den tiden var fullkomligt tillräcklig.

   Men nu sover Olle också sin goda sömn i sanden
vid Biskra under Afrikas sol.

*

   Ett annat nyår! Jag och min unga hustru voro på
vår första kontinentala resa, kommo från Neapel och
skulle hem via Paris. Vi voro sjuka, hade feber i
kroppen. Det var kort före jul och vi hade frusit som
man kan frysa på vintern i Italien. Vi kommo på ett
tag som släpade sig fram. Ingen sovkupé! Vi sutto
hopträngda med en massa konstigt folk hela tiden
och jag fick stundom med småländskt våld försvara
våra platser då någon av oss för en stund lämnade sin.
Hela vägen från Neapel till Genua hade jag på min
högra sida en gammal man, som genomlevat något
förskräckligt. Hans son hade varit underofficer och slagit
sin kompanichef. Det blev krigsrätt och sonen blev
arkebuserad. Fadern hade rest ned från Genua för
att be om nåd för sin avkomma men utan resultat
—   och hade fått vara vittne till avrättningen.

  —     Men han var en italienare! Han lät icke binda för
ögonen utan pekade på hjärtat och sade: — Sikta här!
Och så ramlade han framstupa och fick sand i sitt
vackra hår! Mina herrar! Just så gick det till!

  Och med denna historia höll den gamle mannen på
det dygn som gick åt mellan Neapel och Genua, ty så
sakta gick tåget med uppehåll vid alla småstationer.
Så småningom tiggde medpassagerarna att han skulle
tiga. Men han måste tala om sin son hela tiden.
Han höll på att bli utkastad flera gånger och slutligen
sänkte han rösten. Jag hade icke reagerat och han
tryckte min hand oupphörligt och upprepade
berättelsen viskande för mig, som brann av feber.

  —     Ni är en människa, ni förstår mig! Jag skall
aldrig glömma er!

  Och så började han om och om igen med alltflera
detaljer och jag svarade på min usla italienska och
tryckte hans hand och somnade ibland och vaknade
vid hans malande stämma. Jag måste dela hans
vinflaskor och hans olivstrutar och korvar. Och under
tiden ledo jag och min hustru dödsskuggans kval.

  Vi kommo till Paris och voro där över julen. Jag
var dödssjuk, fast jag inte begrep det. Jag kunde inte
äta. Jag längtade efter allt möjligt, men då jag fick se
det, reagerade jag. Under tio dagar levde jag på
några ostron och för resten absint. Jag kunde köpa
ett dussin stora portugaises och få i mig ett. De
andra luktade jag på och drack på sin höjd ur vattnet
som flöt i de djupa skalen. Vi bodde på ett fruktansvärt
hotell vid Rue du Louvre, Grand Hôtel d'Alger
et du Champagne. Det låter vackert, men jag
undrar om något ungkarlshotell i stan mellan broarna
kan vara så förfärligt. Vi voro ju unga och det var
vår första utflykt i världen.

   Våra pengar togo slut och ett väntat rek från Sverige
uteblev. Jag fick reda på att Zorn var i stan. För mina
sista slantar hyrde jag en droska och reste upp till
hans vackra ateljé vid Boulevard Clichy. Han var
händelsevis hemma. — Du måste låna mig hundra francs!
Han gav mig dem. Jag satte mig i min väntande droska
och åkte hem. När jag kom till hotellet hade mitt rek
kommit. Jag tog ögonblickligen en droska, reste
tillbaka till Zorn och återgäldade beloppet. Han gjorde
stora ögon. — Jag har lånat bort mycket pengar,
men detta är första gången jag fått igen något! Nu
måste vi vara tillsammans!

   Och vi voro tillsammans ett par dygn.

   Jag var sjuk, sjuk och visste knappt var jag befann
mig- Jag minns bara Olle Nelson och ett förskräckligt
slagsmål på en krog som hette Bordeaux. Jag minns
allvarliga försök att äta ostron, grodlår och tripes à
la mode. Jag minns folkvimmel och att min hustru
måste vara mycket ensam. Jag såg allt genom en
dimma. Sen minns jag Hamburg och de gamla husen
vid Alsterdammarna och ett glas Weissbier, stort som
ett tvättfat. Sen minns jag bara färjan mellan
Köpenhamn och Malmö och min längtan efter ansjovis och
en sup renat. Jag kommer knappt ihåg att bredvid
mig satt min hustru nästan lika sjuk som jag. Men
jag måtte ha rett upp det hela i alla fall.

  När jag fick se det underbara smörgåsbordet i
färjans matsal, greps jag av en våldsam hungerfantasi
och störtade mig rasande över brödet och ansjovisen.
Men när jag väl ordnat en hög läckerheter på min
tallrik, måste jag ge mig. Jag kunde icke äta en bit.
Som i en dröm ser jag mittemot mig en gammal
vithårig man, som sade: — Min unga herre, ni är mycket
sjuk!

  Jag hörde genom bingbång av malmklockor och sus
som i väldiga ekar något som min hustru sade. Sen
kommer jag ihåg en röst i kupén någonstans i Skåne:

—  Jag är greve Stenbock.

  Och sen minns jag ingenting under en månads tid.
När jag vaknade till medvetande, låg jag hos mina
föräldrar i Hult i Småland och fick veta att min hustru
låg på sjukhuset i Eksjö. Det var en gammal greve
Stenbock från Estland som tagit hand om oss unga
och givit tågbetjäningen direktiv. Jag hade varit nära
döden på grund av någonting som då kallades
ostrontyfus. Ty vi hade utan att fästa oss vid Baedekers
varningar hela hösten ätit ostron ända från Venedig till
Neapel, veritabla kloakostron med anor från
kejsardömets förfall (Gibbon).

  Men herregud, denna tillfrisknandets ljuvhet! Detta
att känna livet återvända, att se en solstrimma nå ens
ansikte eller spela på ens magra arm — man vill
leka med den, fånga den med fingrarna och skratta
som jag antar att ett barn skrattar i vaggan, när det
fått mat ur ett friskt och älskande bröst!

  Den känslan uppväger ett nyår av ohälsa.

*


   Men jag minns ett par nyår långt uppe i Lappland, i
Kiruna, Hjalmar Lundbohms stad. Jag minns en kväll
—   det var inte vidare kallt — bara —46° Celsius. Vi
gingo ut för att få en promenad före middagen. De
elektriska lamporna lyste från berget, men över oss
lyste starkare ljus. Man såg icke stjärnorna som gossen
Georg Stiernhielm såg dem, som hål efter den gamle
snälle Gud Faders käppdoppsko, där han gick och
stötte med sin gammalmanskäpp i bottnen av sin
himmel, alltså på samma avstånd från jorden. Utan i detta
klara nattmörker såg man dem på olika avstånd
inbördes och från en själv. Som fixa punkter —
obevekligt hårda, orubbliga och lagenliga. Det enda som
störde i världsordningen var att vi måste tänka på
våra näsor och kinder — så att vi icke plötsligt skulle
få näsorna i hand som visserligen ädelt formade, men
dock oss berövade isbitar.

   Berget andades sin industriella andning, det levde
och befolkades av trälande pygméer, men över oss
stod Lagen, höjd över strejker och meningsutbyten.
Detta behövde vi icke tala om, men vi kände det.

   En annan kväll levde Aurora Borealis över oss,
norrskenet, det härliga och mystiska, i form av två
gulgröna band som sträckte sig från horisont till
horisont och levde och rörde sig, höjt över all beundran och
diskussion.

   Och en tredje kväll spelade Gud på sina mångfärgade
orgelpipor och sänkte ett draperi av levande
skönhet ned över vinterlandet. Det tycktes väsa i rymden,
småsmattra av kraft, av oändligt avlägsna explosioner
ungefär som då man tänder på en torr enbuske och
ljudet liknar en fjärran kamp mellan kulsprutor —
hastig eld! Det fladdrade, höjde och sänkte sig och
hela spektrum tycktes förkroppsligat eller förandligat
i denna kaskad av färg.

*

   Men det här nyåret är något efterblivet, åtminstone
här vid Ynglingagatan i Stockholm. Jag saknar snön.
Jag kan inte vara nöjd med bara Haga tingshus och
Stallmästargården eller Brunnsvikens bölja klar utan is.

   Jag vet att det är mitt fel att jag icke än nog starkt
kan uppfatta landskapets säregna skönhet.
Spårvagnarna börja gå. En stackars häst drar sten i en
kärra och en man på en brädstapel på andra sidan
gatan tömmer sin morgonbärsa — nej, han ger hälften
åt en kamrat.

   Det sista var vackert! Jag tror på mänskligheten och
allt bättre nyår.

    EN OFFEREXPEDITION.

   Fyra elementarskolpojkar funnos i den lilla
Smålandssocknen. En av dem var tolv år, två tretton och en
fjorton år. Jag som läste för informator och skulle
tentera till femte klassen fick äran att umgås med dessa
lärdomsljus och sola mig i glansen av deras
klassmössors siden och silver. Vi voro aristokraterna bland
ungdomen och gingo sannerligen icke av för hackor.
Jag var den ende som hade snusdosa och intog
därigenom en särställning. De andra rökade »Hoppet» i
smyg, ty ingen av oss hade sett en cigarrett. Jag undrar
om sådana funnos i Sverige på den tiden.

   En av oss, en bondson, hade förfärligt mycket vårtor
på händerna. Han hade försökt många mixturer för
åkomman, hade grävt ned många ärter under
jordfasta stenar och uttalat trollformeln:        »När ärtan
ruttnar bort, skall vårtan försvinna» — ja han
hade till och med vänt sig till skolans läkare. Men
denne bar i staden med omnejd vedernamnet Doktor
Hjälplös, så från det hållet var ingen bot att vänta. Och
nu hade Malla i fattigstugan rått honom att offra i
Höde offerkälla, men en hel krona skulle det vara
och ingen usel kopparslant. Han hade för detta
ändamål fått en krona av sin mor, ty fadern, kvrkovärden,
var så snål att han skrek när han skulle gå på prevetet,
sade man. Så om sig och girig var han fast han
hade ett så högt ämbete och hettes vara rik.

   Mallas ordination passade oss utmärkt, ty prästen
i Höde hade en son, som var klasskamrat med
vårtägaren och för resten hade bett oss komma och hälsa
på under körsbärstiden och den var just nu. Prästens
trädgård var full med körsbärsträd av alla slag,
fågelbär, klarbär, »bigarånger» och moreller och prästfrun
var berömd för sitt körsbärsvin och sin saft. Och vidare
fanns där två jättestora augustipäronträd, så att för det
materiella behövde vi icke vara oroliga.

   Halvannan mil hade vi till Höde kyrka. Ingen
matsäck behövde vi, ty naturligtvis skulle vi bli bjudna
på mat i prästgården och efteråt få fira orgier uppe i
körsbärs- och päronträden. Livet lekte för oss den tidiga
söndagsmorgon vi anträdde vandringen. Vi skulle
komma lagom till gudstjänsten och höra på den, så
blevo vi nog ännu välkomnare. Landsvägen var icke
livad nog att gå för oss. Vi skulle gå rakt fram
genom skogarna och över bergen. Och roligt hade vi.
Solen sken och efter den gingo vi. Inte en molntapp
syntes. Och när vi gjorde halt på Berga klint, lågo de
milsvida skogarna med små sjöar här och där i den
vackraste solrök och längst borta blänkte Höde
kyrka vit.

   Och här tog Johan, vårtmannen, med hemlighetsfull
min fram en näverbit, på vilken han skrivit upp ramsan,
som han måste läsa innan han lade pengen i källan:

         Söte Herr Fane, tag sjukdomen min,
         så skänker jag dig daleren min!


   Och sedan skulle han gräva ned näverbiten norr om
källan.

   Och vi fortsatte vägen sjungande på vår egen melodi,
så det ekade i skogen:

Söte Herr Fane, tag sjukdomen min,
          så skänker jag dig daleren min!

   Vi tyckte själva att vi hädade genom att sjunga, men
det var så trevligt hemskt, och inte voro vi rädda för
fan, inte! Neej då! Gamla Malla hade också berättat
något annat rysligt intressant och lockande farligt. På
Höde kyrkogård fanns ett gravkor, som var alldeles
förfärligt gammalt och det egendomliga med det var,
att dess dörr icke kunde låsas. Och i källaren under
koret funnos tre kistor, en av järn, en av bly och en
av ek. Och på ekkistan kunde man inte få locket att
ligga kvar. Det var stört omöjligt. Där lågo tre rysligt
gamla lik, adelsmän som förr i världen ägt hela
socknen, och den som låg i ekkistan hade varit en så
stor syndare, att han icke fick någon ro. Spikade
man fast locket, så lyfte han genast av det.

   —     Akta er för koret, hade Malla sagt. Den som går
ned i källaren blir sjuk och ligger i tre dar. Slår inte
vinden om under de tre dagarna så dör han.

   —     Naturligtvis ska vi gå ned i källarn och lägga
locket över gubben, sade den äldste av oss,
fjortonåringen, som redan gick i femte och var skolans störste
slagskämpe — ty läroverket var femklassigt. Vi andra
stannade och betraktade kamraten med en blandning
av fasa och beundran.

   —     Ä ni fega, era stackare? Om ingen törs följa
med ner, så går jag ensam! Tror ni att ett gammalt
benrangel kan slåss? Är det ingen som följer med?
Ni ä som om ni skulle gå i första!

   Tolvåringen, som gick i andra, bröstade sig och
förklarade att han inte var feg, men hans pappa hade sagt,
att man aldrig skall störa gravens frid.

   —    Men där är ju ingen frid, din dumbom! Gubben
får ju ingen ro. Men det kanske han får om vi lägger
på locket.

   Solen började stå högt på himlen och vi hade under
våra lekar glömt allt vad tid heter. Plötsligt hörde vi
klang av kyrkklockor.

   —    Nu får vi gno, pojkar! sade fjortonåringen.
Annars kommer vi för sent. Det är bäst att vi tar reda på
landsvägen, så går det fortare.

   Efter åtskilligt kringirrande kommo vi ut på
kyrkvägen och löpte där för brinnande livet. När vi äntligen
hunnit fram till kyrkan hade ringningen för länge sedan
slutat. Ingen människa syntes till på kyrkbacken.
Predikan hade alltså börjat.

   Under stort buller öppnade vi den massiva
kyrkdörren, som gnisslade öronslitande. Prästen stod på
predikstolen. När vi andfådda och klampande med
våra grova skor togo plats i bortersta bänken, tystnade
han och gav oss en arg blick.

   —    Vad är detta för oskick i herrans hus! sade han.
Hållen er tysta och skickeliga!

   Hela församlingen vände sig om under stort gny.
Vi ville sjunka genom golvet och sutto eldröda i synen
och högst olyckliga under återstoden av predikan.
Borta i prästgårdsbänken satt prästens son, vår kamrat,
lika eldröd som vi. Vi undrade hur detta skulle sluta.
»Vad är detta för oskick i Herrans hus!» sade han.
Prästen talade i näsan och gav oss då och då en
 bestraffande blick.

   Emellertid började hungern rota i våra inälvor och vi
 ångrade innerligt att vi icke tagit matsäckar med oss.
 Men även om vi burit oss illa åt, kunde väl vår kamrat
 icke ta tillbaka sin inbjudning.

   När utgångsmarschen började spelas och kyrkvaktarn
 slog upp dörren, voro vi de första att nå friska luften.
 Utanför kyrktrappan ställde vi oss att invänta
kamraten, men han dröjde olycksbådande länge. Slutligen
 kom han, fortfarande röd i ansiktet. Han sade:

   —    Pappa är så ond på er, så jag törs inte be er
 komma med hem. Han skulle anmäla er för rektorn,
 sa han.

   —    Är han en sådan skvallerbytta, så kan han gärna
 anmäla oss, men rektorn är hygglig. Han är inte feg
 han! Men vi kan väl få gå in i trägårn och nalla lite
 päron, medan ni äter middag? Sen smiter vi, för vi
 ska gå till offerkällan och offra bort Johans vårtor.

   —    Ja, men si opp och akta er förskräckligt noga, för
 får pappa se er så blir det stryk och han slåss så
förfärligt, när han blir arg!

   —    Efraim! ljöd en sträng röst i närheten. Det var
 prästen.

   —  Ja, pappa!

   —  Efraim följer med hem genast!

   —  Ja, ajöss med er, nu måste jag kila!

   —    Ja, ajöss med dig, din fega stackare, sade vår
 anförare. Det här ska du få äta opp i skolan i höst.

   —  Efraim!

   Och Efraim gnodde, lämnande oss i sticket. Men han
 hann viska: — Vi äter middag klockan två på slaget.

   Han var ändå inte så feg.

   Några minuter över två voro vi i
prästgårdsträd-gården. Medan familjen åt, fyllde vi våra fickor med
augustipäron. Ja, vår ålderspresident stoppade så
många han kunde innanför skjortan och såg fördubblad
ut i anseende till volymen. Vi hunno till och med
bemäktiga oss var sin vackra gren, fullsatt med
bigaråer, ty ingen kunde ju begära att vi skulle ge oss
tid att plocka bären. Som gräshopporna i Egypti land
hade vi gått över anläggningen, efterlämnande
förödelsens styggelse. På en vacker äng lade vi oss att
frossa tills vi icke orkade mer och magarna stodo i
fyra hörn, som det hette därnere.

   Sedan gällde det att ta reda på offerkällan. I ett
torp vid landsvägen fingo vi besked. En gumma visade
oss på en skogshöjd ett bra stycke därifrån.

   —     I sir en skorsten mella träa dännebörte. Dä
körg-makarns stuva. Gå in te hômen, han är hemma, för ja
sir dä ryker u skorsten. Han visar er väjen!

   På en smal och brant stig togo vi oss fram till
korgmakarens boning och stego in. Men vad nu då! Det
var ju en gammal bekant, gubben Lans, före detta
husaren, som ofta varit inne i vårt kök och sålt korgar
och vilt, ty han var storjägare ocn skojade med
hundhandel och tjuvskytte.

   —     Å si på bekanta! Ä de inte Albet på stationen?
Vesst i hälskota är dä dä! Va blåser dä nu för vinna,
ätter han ä ute så långt hemifrån?

   —     Jo, vi ä bara mä Johan här, som ska te källa
å offra bort sina vårter. En hel krona har han med sej!

   Det glänste till i Lansens ögon.

   —     Jaja, dä monga sum har blett botada ve den
källa.

   —  Ja, å nu ville vi att Lans skulle visa oss vägen.

   —     Dä sa ja vesst göra, dä, vesst fasingen! Men va
dä inte I småharra, sum kum in i körka i da mett unner
prädikan? Den gången hadde I inte långt te
plektpallen, små ban! Prästen va ilsker sum en bölgeting,
hi hi hi! Å när han ä ilsker så ryter han sum den
vasste major. Så inte ä han utå Guss sinne, den
oheringen! Hå hå ja ja! Jaha vi går la då. Källa ä inte så
vasst långt borte.

   Vi gingo och Lans hoppade som en tätting före oss
på den steniga stigen. Och snart voro vi framme. Under
ett stort klippblock, skuggat av väldiga granar låg
offerkällan, kransad av pors och skvattram.

   —     I sa la läsa noet, inna I lägger i krona? frågade
Lans. Annars kan ja en helan hoper tocket.

   Johan tog fram näverbiten och läste:

          Söte Herr Fane, tag sjukdomen min,
          så skänker jag dig daleren min!


   Sedan släppte han pengen högtidligt i det klara
vattnet, där den blixtrade till ett par gånger innan den
lade sig att lysa på bottnen.

   —     Jaha, om fjorton dar kan han stryka å sej vårtera
som om di vure arter, dä kan han ge sek på! Dä ä e
rent markvadi källa dä här, fast gunås så visst, dä inte
monga sum lägger not i’a nu för tia. Nu går fôlk te
doktorer å andra dummingar sum inte nôet kan å inte
noet vet. Ju mer en offrar, ju fortare bler en fresker.
Häradsdomarn i Lilläng hadde tannavark å han lae dit
fem enkroninger å jädran besittat stanna inte varka på
fläcken. Men han hadde ju rå te at! Ja vi sa la gå nu.
Å inget har ja å bju på, inte en sleck mjölk en gång,
för koa siner. Men nore körsebär kan I la få, för
träet bär branog i år. Å pojka ifrå körkebyn törs inte
gå hit, så ja får ha mett i fre. Sa 1 gå derekt hem,
småharra?

Sedan släppte han pengen högtidligt i det klara vattnet.

   —     Nej, Kalle (vår anförare) har sagt att han ska
gå ner i gravkorskällarn och lägga locket på kistan
först, berättade jag.

   —     För hälskota, ban, gör inte dä! ropade Lans helt
förskräckt. Dä går allri väl. Låt han gubben va mä
frea!

   —  Kan inte Lans följa med? frågade Kalle.

   —     Nog för att ja kan följa mä, men så jädrar
anoda I får mek ner i källarn! Jo nok kan ja slô 
sällskap mä er, ban, e stunn. Dä finns en ginväj tvassöver
skojen å den kan vi gå.

   Vi satte i gång.
Lans var en gammal skojare.

 Lans var en gammal skojare. När baptisterna kommo
 till socknen läto han och hans käring döpa sig med
den påföljd att käringen fick gå och lägga sig i
reumatisk värk. Hon låg tillsängs i många år innan
hon äntligen kvitterade det jordiska. Men Lans tog
inget på. Han predikade ibland i stugorna, när han
gick omkring och sålde korgar och levde goda dagar
hos de troende. Men nu svor han rätt tappert, som vi
hört, så han hade väl lämnat baptismen. Jag frågade
blygt: — Är Lans baptist än?

   —     Näe, Albet, d'ä ja inte! Nu ä dä slut mä
Sionstonera å ja sjonger mia gamle beväringsviser i stället,
när dä ska va. Å dä va hunn min, Hålli, sum omvände
mek. Vi va ute på harajakt, å ja sulle äta e smårgås
i skojen å lae mek på knä sum vanlit inna ja åt å
blunna å bå Gu välsigna maten. Men då passade
hunnafasen på när ja blunnade å knep smörgåsa.
Å då ble ja arger å svor på, atte hjälpte dä inte bättre
å välsigna maten, så feck dä också va däsamma mä
relanjon! Jaha, så geck dä te!

   Med sådana historier underhöll Lans oss tills vi
hunnit kyrkogården.

   —     Jaha, dännebôrte står koret ella kapellet, va en sa
skällat för. Men mek får I inte dit, så möe I vet dä,
ban! sade Lans. Ja lägger mek här i gräset så länge.
Skrik, um spöka kommer ätter er!

   Vi nalkades försiktigt det gamla kapellet. Det var en
ganska förfallen byggnad av tegel, försedd med en
väldig järnbeslagen ekdörr, som stod halvöppen. Man
såg att folk försökt spika igen den. Kolossala spikar
sutto kvar i trät och djupa hål syntes i dörrposten.

   —  Ä, vi bryr oss inte om'et, sade jag. Vi törs inte.

   —     Ja, hade det inte varit för att jag sa, att jag
skulle gå in, så skulle jag inte gå in, sade Kalle. Men
nu har jag sagt'et, och nu går jag. Men vi kan ju
gå alla fem på en gång. Vi kan ju hålla varandra i
händerna och så svär vi på att den är varg i veum
och var mans niding och en feg usling som släpper
handtaget. Jag går först. Men släpp mig inte!

   Hjärtat ville stanna i bröstet, då vi smögo oss in.

 Där låg en massa skräp och bland annat stycken av
 kyrkans gamla altarskåp. Där funnos bitar av apostlar
 och andra helgon. Ett huvud där, en arm där. Men
 kistorna? Var voro de? Naturligtvis under golvet,
 som bestod av lösa ekplankor av ganska ovanliga mått.

 —      Vi tar bort en planka och gluttar ner, föreslog
 Kalle.

 —      Men då måste vi ju släppa händerna och då blir
 vi var mans nidingar!

 —    Inte om vi släpper alla           på en gång!

 Vi   släppte och med ringa         besvär fingo vi  upp   en

 planka. Vi tittade ned i källaren. Mycket riktigt. När
 våra ögon vant sig vid mörkret därnere urskilde vi
 tre kistor. På den mellersta var locket av och vi tyckte
 oss se en skalle med långt vitt skägg. En stentrappa
 på åtta till tio steg ledde ned från dörren.

 —    Om vi tar bort en fem  sex plankor så blir  det
 ljust  därnere. Och jag blir var mans niding om   jag
 inte lägger på locket, svor Kalle. Men vi håller
varandra i händerna hela tiden, svär på det!

 Vi svuro.

 —      Men ska du lägga på locket, så måste du ju
 släppa min hand, sade jag.

 —    Vi hjälpas åt alla fem, föreslog Kalle.

 Snart voro plankorna undanskaffade och det blev
 ljust i källaren. Nu sågo vi tydligt liket. Det vi tyckt
 vara vitt skägg, var något som liknade ett halskrås. För
 övrigt var huvudet ganska bra bibehållet. Håret fanns
 kvar och ringlade sig långt ned på axlarna. Svepningen,
 eller hade det kanske varit en rock, var däremot illa
 medfaren.


   —     Nu ska vi inte vara fega, pojkar, sade Kalle. Nu
håller vi varandra i händerna igen och går ner. Jag
går först. Och när jag säger släpp, så släpper vi och
tar tag i locket och lägger det över kistan. Och sen tar
vi varandra i händerna igen och går uppför trappan!
Jag går sist!

   Det var hemskt. Vi vågade knappt andas när vi
ytterligt sakta stego utför trappan. Vid den mellersta kistans
fotända stannade vi, men så småningom blevo vi
modigare, då intet hände, och klämde oss fram längs
kistans sida för att se närmare på liket. Lång
skäggstubb stack fram på kinder och haka — ty det sägs
att skägget växer även efter döden. Och nu
observerade vi att också naglarna voro långa som klor, minst
ett par tum. Det såg ruskigt ut

   Släpp! viskade Kalle. Vi släppte varandra motvilligt
och dröjande. Han gick bakom kistan och lyfte upp det
nedfallna lockets huvudända. Johan tog fotändan och
inom ett par sekunder låg det på sin plats med de
halvmurknade tapparna i sina hål.

   —     Tag fast i händerna! andades Kalle. För att
komma ut måste vi gå runt kistan. I detsamma blev
det liksom skummare i källaren. Antagligen gick ett
moln framför solen, men vi uppfattade dunklet på
helt annat sätt. Plötsligt knastrade något till. Något
hördes brytas av med en kort skarp knall — — — och
fasan grep oss! Vi störtade oss i fullständig panik mot
trappan och där blev en folkträngsel! Händerna hade
vi släppt ögonblickligen utan att bry oss om att vi
hädanefter voro var mans nidingar. Vi trängdes och
ramlade om varandra. Jag blev sist — Kalle var först
ute i det fria. Jag flög uppför trappan och kände tydligt
att något kallt otäckt fläktade om min nacke. Vi
styrde kosan mot kyrkgrindarna och hade så när stupat
över gubben Lans, som låg i sina funderingar och
tuggade på ett grässtrå.

 —     Jojo, ban, I kum fortare ut än in. Ä I gastanupna
 ätter som I durkar på det härna sättet.

Vi störtade oss i fullständig panik mot trappan...

 —     Vad var det som smällde? frågade Kalle kritvit
 i ansiktet.

 —     Det var jag som trampade på något som gick
 sönder, sade Johan.

 —   Varför sprang du då, din dumbom, din fegling?

 —     Inte sprang jag först. Det var du som sprang
 först. Och sen sprang jag. Det är inte värt att du gör
 dig mera karlaktig än du är!

 —     Men varför sprang du, fast du kände att du
 trampade sönder något?


 —   När ni andra sprang — inte ville jag stanna kvar!

 —     I sa inte gräla, ban, sade Lans. Dä hadde vem
 sum helst spronget, dä svor ja på! Utom ja, förstår
 sek! Men I lae väl tebakers plankera?

 Vi stirrade på varandra. Det hade vi glömt.

 —     Dä får I lôv å göra. När I har vatt så modia så
 I tordes ta bort dom, så törs I la lägga dit dom igen.

 Långsamt lommade vi tillbaks till kapellet och stego
 upp på tröskeln.

 Locket låg åter vid sidan av kistan!

 —     Nehej, jag går inte in, om jag också finge tio
 kronor! försäkrade Kalle.

 —   Hör nu Lans! Kom hit och hjälp oss! ropade vi.

 Lans närmade sig sävligt och vi förklarade
situationen.

 —   Tror I atte en gör sånt utan betalning?

 Vi rannsakade våra fickor och lyckades skrapa ihop
 något över en krona. Småsvärjande lade gubben
 plankorna tillrätta.

 —     Nu ä I la så oppskrämda så I inte töss gå hem
 esamma, era plutroner, fast dä inte ä kväller än på
 långe. Men ett stöcke sa ja slô följe mä er, för ja sa
 gå te harragåren å hämta e hynna sum ja sulle sälja
 te stan, men han sum sulle ha’na, säjer atte ho ä
 inte utå dä redia raset, för ho har för långer rompa,
 säjer han, den dumskallen! Dä ä väl inte rompa som
 kör hara, å va längda anbelanger, så kan dä va
däsamma, för får ho bara opp så följer nog rompa mä,
 vore ho lika långer te!

*



                                                                                                                                                                                                                                                                                                                                                                                                                   INNEHÅLL.



Mandus   5

Mitt midsommardrama    21

Kattungen   32

Från en påskresa  37

Skalders outgrundlighet   41

En andaktsstund   44

I en tredjeklasskupé   47

Beethoven   51

Skärkarlsdöd   54

Disciplin   56

En uppfinning  60

Kapten Söderbom om prästbristen   66

Pressens makt   68

Gråsälen   72

Visbyoriginal   76

Slagsmål    89

Luften   95

En språngmarsch för livet  123

Ett ungdomsminne   136

Livjägaren   153

Ulysses   170

Madam Söderlunds expedition  180

Näcken   192

I skälisen   200

Original   218

Krönika   233

En offerexpedition   246





