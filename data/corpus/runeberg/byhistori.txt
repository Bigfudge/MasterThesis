<table o c>
<td><h1>Byhistorier</h1>
<td><h2>och</h2>
<td><h1>Skämtsägner</h1>
<td>af 
<td><h2>Eva Wigström</h2>
<td><tab>
<td><tab>
<td><h2>1-3</h2>
</table>





<table o c>
<td><h1>BYHISTORIER</h1>
<td><h2>OCH</h2>
<td><h1>SKÄMTSÄGNER</h1>
<td>UPPTECKNADE
<td>AF
<td><h2>EVA WIGSTRÖM</h2> 
<td><h3>(AVE)</h3>
<td>————
<td>FÖRSTA SAMLINGEN.
<td><img></img>
<td>KOMMANDITBOLAGET CHELIUS & Co.
<td>STOCKHOLM.
</table>

<table o c>
<td>STOCKHOLM
<td>JOHN BJÖRKMANS EFTERTR. BOKTRYCKERI
<td>1909.
</table>

<chapter name="Den siste häradsspelmannen.">

<h1>Den siste häradsspelmannen.</h1>

<h2>(Skånskt folklif.)</h2>

»Om vår herre icke låter regna i förslaget, så få
vi allt släppa till många fioler i pingst», sade en äldre
man till en yngling, som satt vid fönstret, sysselsatt
med att stränga en fiol.

Stugan, hvari de två männen befunno sig, ingaf
en känsla af söndagsro och hemtrefnad; golfvet var
beströdt med hvit sand och fint hackadt enris, de enkla
furumöblerna voro synbarligen nymålade, och vid ena
väggen stod en högt uppbäddad »hemlingssäng», ett
slags alkov med brädväggar och rödrutiga gardiner samt
försedd med sitt oundgängliga sängskåp på ena gafveln.

I fönstret blommade geranier och balsaminer i
afslagna buteljer, hvilka senare konstmessigt blifvit
öfverklädda med veckadt papper, och emellan dessa
improviserade blomkrukor stod en rödrosig mugg eller,
som den kallades, »drickakrus», fylld med pingstliljor,
blandade med salvia, åbrodd och lavendel.

Hvad som, utom de målade möblerna, skilde denna
stuga från alla andra i hela byn, var de hvita
gardinerna, hvilka vid tiden för denna berättelse — det vill
säga för omkring femtio år tillbaka — ej nyttjades på
dessa orter af andra än så kallade ståndspersoner.

Dessa gardiner hade också gifvit byn ämnen till
mycket prat och många gissningar: Pastorn begagnade
blott »bockmollskappor» — korta gardiner af linong —
för sina fönster, klockaren hade uttaggade
pappersremsor öfver fönstret i »kammerset», men
häradsspelmannen, han hade »långgardiner». »Den Göran, hur högt
tänkte han månne flyga, eller hans fosterfar, som lät
pojken leka bättre folk». — — —

»Nå, Göran! sade gubben, som ej erhållit något
svar på sin anmärkning,» huru många beställningar
ha vi fått inalles till pingst?» Medan gubben talade,
gaf han med en pröfvande kritisk blick noga akt på
fostersonens arbete.

Denna svarade i liknöjd ton: »Bröllopet i Kattarp
två spelmän, en till barndopet hos kyrkovärden i
Kungshult, Nils Larsson vid Rosendal en, och en till
kyrkogångsgillet; ungdomsgille hos den rike Matts Persson
i Ljusekulla, två fioler och en klarinett, — den siste tar
han från Landskrona, om ingen annan råd blir».

»Hm, Dalberg, förstås, han galer gällt den där
tuppen, men — — Nå vidare?»

Byadans i Helleberga och Ryet, en fiol till hvarje
ställe, och så — pocker till skruf — och så
pingstbröllopet i Filborna, eller har jag redan nämnt det? Dit
vill man ha minst två af oss, helst tre.» Göran böjde
sig djupt öfver sin fiol, skrufvade och knäppte ifrigt
på strängarne.

»Det var en helan hop, pojke!» sade gubben glad;
»har jag bara så många att kommendera? Det förstås,
att vi få skicka rubb och stubb; tjänstfolket bryr sig
ej om annat, än om nya strängar och en flitig filare;
vi äro, gudilof, dock många nog, som kunna häfda vår
gamla ära!»

Häradsspelmannen Sone Strängberg tog hastigt
ned sin fiol från väggen och började, gående af och
an i rummet, spela en enkel, rörande melodi under det
han smålog gladt vid tanken på den stundande högtiden.

Göran hade lagt sitt instrument på ett bredvid
stående bord och blickade tankfull ut genom fönstret
på de nysådda trädgårdssängarne, kring hvilka en rad
krusbärsbuskar höllo vakt. På andra sidan vägen, som
blott genom ett lågt stengärde var skild från den lilla
trädgårdstäppan, hade byns ungdom sin lekplats, en
tämligen stor gräsplan, synbarligen uppröjd för detta
ändamål, i den vackra skogsdungen.

»På hvilket ställe vill du spela, Göran?» frågade
gubben i det han blef stående med fiolen under hakan.

Göran spratt till och svarade otåligt; nästan
häftigt: »På <i>inget</i> om jag rådde mig själf», och då han
såg sin fosterfaders förvåning, huru han stod med
underkäken neddragen, som om han verkligen behöfde
anlita hakans hjälp för att ej släppa fiolen ur sin hand,
fortfor han, under det han uppsteg och rätade ut sin
höga, kraftiga gestalt: »Ja, nu har jag sagt ordet, jag
önskar att jag aldrig rört en fiol, att jag sluppe draga
från by till by på befallning af desse bönder, hvilka
ej akta oss högre än sockenskräddaren,
sockenskomakaren eller — hvem som helst, som ej är deras likaman,
och dock, farbror Sone, äro ju äfven vi åkerbrukare,
så väl som — som någon annan;» ynglingen pekade
bittert på de små trädgårdssängarne utanför fönstret.

Sone Strängberg hade nu sammanslutit sina
läppar, vänstra handen, som höll fiolen, hängde ned och
vidrörde hans betofsade »mönsterstrumpeband» medan
han långsamt höjde högra handen med stråken;
nacken var stolt tillbakakastad, och den lindriga
morgonrodnaden öfver hans kinder och näsa flammade nu i
ett starkare sken.

»Åkerbrukare, sade du!» brummade gubben i djup
baston och såg stolt på ynglingen. »Nej du, Sone
Strängberg hvarken är eller blir en mullvad; han är en
<i>konstnär</i>, och jag vill se den i synen, som vågar sätta
mig i rang med, med de handtverkare du nämnde».

»De ha ungefär samma privilegier de som vi, som
farbror Sone, ville jag säga», svarade Göran mörkt.

»Stå inte där och preludiera mig med privilegierna
upp i näsan, pojke!» ropade gubben ond. Om
privilegierna än äro liknande, så är väl ej själfva saken
det: en sockenskräddare, som man ej <i>vill</i> ha till att
sy sina kläder, kan man undvara, ty kvinnfolken kunna
i nödfall lära sig att sy både byxor och tröjor — se
på Sven Jönsskan, hon har lurat sig från Klippström
på detta sätt, och det kan han ej stämma henne till
tinget för, då hon aldrig tar någon annan skräddare
— och skomakaren, hm, ja det kommer ej så ofta på
att bönderna få nya stöflar; trätofflor kan hvilken dräng
som helst yxa till. Men musiken, du», fortfor han med
stolthet, »hvarifrån skulle de taga den, om ej
häradsspelmannen vore, och du, det bästa är, att jag kan
spela dem, bönderna menar jag, på näsan när jag
behagar, de få nöja sig därmed; jag går till bröllop eller
barndop i min bittraste oväns hus, han kan ej visa
mig ut, så vida han vill ha musik. — Ha, detta
tänker jag alltid på, då jag ser de styfve gubbarne sätta
näsan i vädret, musik kunna de lika litet undvara, som
jag min brännvinsgök», och musiken kommenderar jag
på grund af kungliga befallningshavandes bref; tröste
den, som utan min tillåtelse för en stråke i hela
Luggude härad».

Sone Strängberg strök sitt långa, midt i pannan
benade hår bakom öronen och satte med en stolt
rörelse fiolen under hakan.

»Vet farbror», sade Göran tvekande, »att jag
tycker just den omständigheten, att man är <i>tvungen</i> att
ta någon af oss, gör mig led vid musiken; blefvo vi
valda framför andra, då vore det en annan sak, då
skulle man kanske hedra oss och vår konst. För mig
skulle bönderna gärna få ta stadsmusiken — —»

»Stadsmusiken!» utropade Strängberg häftigt,
»stadsmusiken, Ahsten, Minör, Dalberg och Herbst, som
nu börja att grassera i Rönnebergs härad och tränga
ut Karaby-musiken, jag menar häradsmusiken
därstädes, jag skulle varit där och velat se om bönderne
vågat lyfta en fot förrän de sagt mig till; de skulle
nog fått dansa, men efter <i>min</i> pipa. Nu har kusin
Mollberg, eller, som han skrifver sig, Jöns Larsson i
Karaby, knappast några förtjänster, därföre har han
skickat hit sin dotter för att undervisas af mig. Han
erkänner mitt företräde, och då jag faller undan och
du blir häradsspelman, så gifter du dig med flickan;
hon har verkligen goda anlag.»

»Jag!» afbröt Göran med häpnad. »Ja, just du!
Fadrens efterträdare kan hon, som kvinnfolk, ej bli;
en häradsspelman i kjortlar, det skulle se lustigt ut.
Tänk dig bara, Göran», fortfor gubben nu i godt lynne,
»tänk dig Ana Mollberg till häst i en bröllopsstass,
med fiolen under hakan och kluten bak på nacken. Pang,
pang, smälla skotten vid hvarje gård, jag ville just se Ana!»

«Hon heter ju <i>Anna</i>?» sade Göran i frågande ton.

Gubben gaf intet svar, ty den omtalade flickan
kom just in i stugan för att duka bordet för kvällsmålet.

»Ana du», sade Strängberg, »jag tänker att du,
Göran och lille Per kunna spela på pingstgillet i
Filborna; det är söndag nu, således ha ni en hel vecka
på er till öfning; du följer ju helst med pojken här?»

Flickan såg med en skygg blick på Göran, hvars
ansikte vid fosterfaderns förslag upplystes af en
glädjestråle. Flickan bleknade, slog hastigt upp matbordet
och hviskade: »som farbror vill».

»Hvart går du?» ropade Strängberg då Göran
fattade sin fiol och ville lämna stugan, »gröten
kommer ju nu in på bordet».

»Jag är ej hungrig, äten I; jag går ut i lunden
på en stund», svarade Göran; »här är så kvaft i
rummet af de många örterna, eller får jag öppna fönstret?»

»Fönstret, nej det låter du bli, gikt kan en
spelman få ändå! sådant prat om frisk luft nu för tiden;
hvem brydde sig om den förr i världen!» muttrade
gubben och såg efter Göran, som gick tvärs öfver
vägen, och undvikande lekplatsen, hvarest byns
ungdom som bäst utförde enkleken, begaf han sig till den
aflägsnaste och tätaste delen af skogsdungen, där han
försvann för fosterfaderns blickar. Denne fattade då
sin fiol, knäppte sakta på strängarne, och under det
han skälmaktigt betraktade sin kvinnliga elev, sjöng
han i låg ton:

<poem>"De rosor och de blader, som gör mitt hjärta glader.
då jag går och spatserar i rosendelund;
Kanhända mig någon förtryter,
om jag finge äga lilla vännen en stund;"</poem>

Flickan vände sig hastigt bort för att dölja de
frambrytande tårarne.

Strängberg låtsade ej märka hennes rörelse, utan
sade glädtigt:» Alltså taga ni två med Per till
pingstgillet, jag själf spelar på bröllopet i Kattorp, och så:
Mat i Guds namn!»

Nu och då trängde en vemodig, klagande ton från
Görans fiol fram till lekplatsen: »Det är bäckamannen,
som vill locka oss att dansa efter den farlige
älfvaleken; solen är nedgången, låt oss gå hem», hviskade
flickorna rysande. »Hör hur vackert, kom!»

»Nej, flickor, det är ej älfvaleken, necken nu spelar;
det är klagosången öfver att han ej kan blifva salig; jag
har ofta hört de tonerna under stilla sommarnätter»,
svarade byns gamle kyrkstöt, och tillade ett andäktikt:
»Gud vare alla väsen nådig!»

*

Maj var sjungen i by, frikostiga gåfvor af
penningar och matvaror hade influtit; efter någon
svårighet hade det lyckats, att mot kontant betalning anskaffa
ett par personer, hvilka skulle föreställa brud och
brudgum, och då man därtill hade fått löfte om att få
dansa i den rymligaste logen i byn, i fall vädret ej
tillät vistandet i det fria, mötte inga hinder för
folkfästens firande.

Efter slutad gudstjänst tågade den föregifna
brudskaran genom byn; i spetsen för den gick våra bekanta,
Göran och Anna, med den så kallade lille Per
emellan sig. Vid hvarje gård gjorde »stassen» halt,
talmannen ledsagade brud och brudgum in i dagligstugan,
musiken följde dem i hälarne. Talmannen höll ett tal,
hvari han antingen tackade för erhållna gåfvor eller
gjorde en munter påstötning om dylika; derefter stämde
musiken upp och brudparet svängde om i en polska,
hvarefter de alla förfogade sig till nästa gård, där
samma uppträde förnyades.

Sedan tågade den muntra skaran till den
egentliga lekplatsen, en grön plan i en af dessa vackra
löfskogar, hvaraf ännu finnes små lämningar nästan i
hvarje by och som vittna om, huru skogbevuxen denna
del af Skåne fordom varit.

Under det dansen, omväxlande med de mest
uppsluppna tal och skålar för brudparet, fortgår i skogen,
står nämndemannen och kyrkovärden Jöns Stensson
inne i sin stora, ljusa sommarstuga, ordnande och
styrande öfver ett par pigor, hvilka med de rödrutiga
näsdukarne, ännu knutna kring midjan, för att skydda
det nya »lysterlifstycket», hade hemkommit från dansen
för att duka »bröllopsbordet».

Jöns Stensson såg lika upprymd och lifvad ut, som
de flämtande pigorna och tog än ett tag i den stora
bordduken, än satte han kring tallrikar eller ordnade
de trekantiga, tjocka brödstyckena samt ställde
ölstopen och de flata brännvinsflaskorna i ordentliga led på
det långa bordet. Af knifvar och skedar syntes ej ett
spår, ty de förstnämnde medförde gästerna själfva och
de senare voro öfverflödiga, då dylika tillställningar,
hvilka egentligen blott arrangerades af och för
tjänstfolket, alltid bestod af »torrmatstraktering».

»Ana!» ropade Jöns Stensson hastigt, som om han
glömt något, »Ana! öppna köksdörren. Elna! tösen kan
ej höra, för fläsket håller ju ett sådant »allo» på
järnet, Ana!»

»Här är jag, far, hvad står på?»

»Du bakar väl fläsket på äkta hyggligt vis in i
fläskkakan och kommer ej med några stackars
brunstekta bitar på en tallrik? Jag såg ett sådant nymodigt
staboelände nere hos svåger min i Malmö; Gud signe
guds lån, jag menar anrättningen, men du ställer ej
till några »fjantaforer!»

Far kan komma ut och se; de fyra kakorna äro
redan färdiga, den femte vände Karna och jag nyss».

Far och dotter gingo nu ut i köket, på hvars långa
stenspis fyra tjocka gulbruna fläskpannkakor lågo på
stora lerfat, sorgfälligt öfvertäckta med en bordduk.
Jöns Stensson stack pröfvande en knif i den ena, och
då han vidrörde ett lager af tjocka fläskskifvor,
smackade han förnöjd och sväljde i försmak af hvad som
komma skulle.

»Du kan gärna vara med om ståten, Ana», sade
han därpå halfhögt och såg åt sidan, om någon var
tillstädes, som kunde höra honom; »jag har gifvit så
rundligt tillskott, att du ej kommer att snylta, och jag
hörde af Elna, att flera af de andra gåradöttrarna
vilja vara med, om <i>du</i> bara kommer först, förstås —
Nå du, Gunnar är redan kommen; han har luktat, att
Anna Mollberg skulle spela här; pojken är förhäxad i
tösen, och svägerskan min är rasande, förstås; hon har
aldrig haft kärlekssjukan, det borgar jag för; min
halfbror hade pengar och söp sig aldrig full mera än
hvarje marknadsdag, gillen oräknade. Hon tog honom,
och han, stackaren, sa' aldrig så mycket som hass,
hvarken då eller när hon låste honom från sängskåpet,
Gunnar brås på sin far. Har du hört hans nyaste visa,
den sjunges nu i hela byn och skall därtill redan vara
tryckt i Lund och stå på samma blad som den där:
"Om någon vill veta hvad kärleken är'. Jag har god
lust att förarga mor Marna; Anna Mollberg skall slippa
att sitta som en höna på en brädlapp hela kvällen;
hon skall dansa — »

»Hur går det då med musiken om — om
spelmännen få dansa?» afbröt Ana och höll förklädet för
det blossande ansiktet, troligen för att skydda det mot
lågan från spisen. 

»Göran och lille Per kunna allt fila ensamma en
stund, men se, Göran blir väl kavat, ty tösen är hans,
snäll tös för öfrigt, passar att hålla ihop Strängbergska
huset; ty — lätt fått, lätt gått, sa' spelmannen».

Ana doppade hastigt sina händer i en skål med
vatten och lade dem öfver ögon och kinder. Den sista
kakan var nu färdig, och Ana afbröt sin fars vidare
meddelanden, med tillsägelse att han nu kunde låta
inbjuda bröllopsfolket.

Kort derefter intågade hela skaran med musiken
i spetsen i den rymliga sommarstugan.

Det så kallade brudparet, hvilket egentligen ej var
annat än ett slags skottafla för de andras högt
uppdrifna lustighet, placerades af talmannen under mycket
krus i högsätet; sedan satte de öfrige deltagarne sig
utan att fästa sig vid någon rangordning. Däri skilde
sig detta härmade bröllop mycket från de vanliga
bondbröllopen då för tiden.

Endast musikanterna förblefvo stående för att
»spela gästerna till bords», och en rodnad flög öfver
Görans kinder; en blixt ljungade ur hans öga, då
talmannen med en löjlig åtbörd bad honom och hans
kamrater att sitta — »hvar de kunde».

Då vinkade Jöns Stensson honom till sig, öppnade
dörren till sin »lillastua» och bad honom taga Anna
med dit in, där ett bord stod dukadt, vid hvilket
dottern i huset, den vackra Ana, befann sig, nu klädd i
skinande hvit »opplöt», med spetsar kring hals och
armar, och det smärta lifvet omslutet af ett i rödt och
grönt skiftande, djupt redringadt lysterlifstycke. En
mörk, hemväfd kjol och ett tjockt, rödrandigt stort
förkläde fulländade hennes dräkt, som ej afvek från de
öfriga närvarande flickornas klädebonad.

Anas kusin, Gunnar Ottesson, hade tagit hennes
långa bruna hårflätor i handen, och höll henne
skrattande tillbaka, då hon ville skynda bort. Vid Annas
och Görans inträde släppte han hastigt kusinens hår
och såg förlägen liksom bedjande på Anna, som
bleknat och vändt sig bort för att hälsa på den ståtliga Ana.

Göran gaf Gunnar en mördande blick och drog
den väl bildade munnen till ett bittert leende, då den
unga värdinnan, med rodnande kinder och nedslagna
ögon, räckte honom högra handen, medan hon med
den vänstra sträfvade att vrida de nedfallna flätorna
till en krans kring det vanligen så högburna hufvudet.

Jöns Stensson såg klipsk ut, då han bjöd till bords
och lät, liksom af en händelse, Gunnar och Anna få
plats bredvid hvarandra, medan han och Göran satte
sig vid andra sidan om bordet; Ana gick ut och in
för att se till serveringen äfven i sommarstugan.

Det skulle vara fåfängt att söka beskrifva den
munterhet, ja, ysterhet, som rådde där ute: speglosor
och infall haglade kring det föga lyckliga
pingstbrudparet, hvilket å sin sida sökte att värja sig så godt
det kunde.

Brudens feta ansikte glödde nästan lika högrödt
som »flätebanden» kring hennes hår, hvilket låg hårdt
upprulladt kring tjocka valkar af lin, ej olikt vår tids
»valkchignonger».

Att upplägga dessa valkar och sno det tretton
alnar långa röda yllebandet konstmessigt kring hufvudet,
därtill fordrades en särskild färdighet, som vanligen
blott ägdes af en person i hvarje by, nämligen
»kludabengerskan», den som hopfäste den skånska
kvinnohufvudbonaden, »kluten» — och mången ung tärna,
som ej hade »hundra dalers lön», eller 16 kr. 67 öre,
tyckte sig ej ha råd att mer än hvar tredje lördag
utbetala sina »åtta styfver» (4 öre) till den landtliga
hårfrisörskan, utan knöt hvarje kväll ett stort kläde kring
det oformliga hufvudet, för att ej hårklädseln skulle
rubbas under sömnen. Ordspråket: »vill man vara fin,
får man lida pin», är äldre än den nu lefvande
generationen.

Alla de ogifta kvinnornas hufvuden voro utstyrda
på samma sätt som pingstbrudens; endast den rika
Ana gjorde ett undantag och lade sitt vackra hår i
tvänne tjocka flätor kring hufvudet, men så var också
Ana känd för att vara »letta spansk bå'e i prated och
i klä'erna», hvilket med andra ord ville säga, att hon
klädde och uttryckte sig bättre än bondfolket i allmänhet.

Men vi återvända till bröllopet och brudens dräkt,
om hvilket dock ej är annat att säga, än att den var
så brokig, som det är möjligt att få en mörk klädning
med tillhjälp af silkesjaletter, förkläde, band, pärlor,
guld- och silfverspetsar jämte annat gammalt glitter,
aflagdt af byns storfolk.

Brudgummen skilde sig ej från de öfriga karlarne
utom på den storrosiga ullsjalen, som var knuten kring
hans hals, och hvars ändar hängde långt ned på hans
rygg, på hvilken någon uppsluppen sälle roat sig med
att rita åtskilliga hieroglyfer.

Måltiden var slut, dansen i skogen började på
nytt, och med förökadt lif; äfven Ana lät sig föras af
en och annan bland drängarne, men annars bildade
hon jämte de öfriga hemmansdöttrarna och sönerne en
aristokrati, som visserligen deltog i »folkets» nöjen,
men ändå aldrig blandade sig med detsamma mer än
för korta ögonblick.

Flera af byns äldre invånare hade nu äfven infunnit
sig i skogen, däribland Marna, Otte Gunnarskan, den
stoltaste och högmodigaste gumma i byn, och det ville
den tiden ej säga så litet.

Ännu satt Anna Mollberg uppe på det bräde, som,
spikadt fast mellan två stora bokar, föreställde
orkester och spelade, medan hennes blickar följde de
dansande. Bakom henne stod Gunnar, lutad mot trädet,
följande hvarje hennes rörelse med ögonen; hans mor
och Jöns Stensson befunno sig midt emot och talade
med hvarandra.

Gumman var synbarligen mycket ond, ty hon tog
sin klut i båda öronvingarna och tryckte den fastare
på sitt hufvud, under det hon knyckte med nacken, så
att »halen» — den del af hufvudbonaden som
nedfaller på ryggen — flög högt i vädret, medan hon,
halfkväfd af harm, hviskade:

»Då det är dig och Ana detsamma, kan det vara
mig med, men eljest tycker jag, att en tös, som hon,
skulle vilja ha sitt för sig själf.»

»Ana?» frågade Jöns Stensson och försökte se
enfaldig ut; »fast hon är hans kusin, kan hon väl ej
hindra honom från att taga sig en hjärtans kär,
liksom hans far före honom — »

»<i>Han</i> hade aldrig någon hjärtans kär, svåger»,
sade mor Marna förbittrad.

»Nej, det är sant, <i>du</i> tog honom innan han fick
tid därtill», gycklade Jöns; »men hvad mig angår, så
är jag Gunnars förmyndare och får väl ställa saken
till rätta».

»Så gör det innan jag själf rycker honom från
trädet; han står som — som —»

»Som om han diktade visor om skön Anna Mollberg,
eller den fattiga fiolspelerskan», skrattade Jöns Stensson.
»Fria bara inte till mig, Marna, ty då ränner jag genast!»
Och därmed lämnade den jovialiske nämdemannen sin
förbittrade svägerska och gick bort till orkestern, som
just nu strök sista tonerna af en liflig »hoppvals».

Nämndemannen låtsade ej se Gunnar, utan
pratade till höger och vänster med den svettdrypande,
flämtande ungdomen, som snart åter med ljudliga
handklappningar tillkännagaf sin önskan om en ny dans.

Då framträdde Jöns Stensson till Anna och sade:
»Nu har du förtjänt något mer än spelmanspengar, du
skall nu dansa; se så, lägg bort fejlan, tös; det är jag, Jöns
Stensson, som bjuder upp!» Därmed sträckte han armarne
uppåt och lyfte flickan ned från sin upphöjda plats.
Gunnar hade aflägsnat sig från trädet och stod nu vid
farbroderns sida, hänryckt stirrande på den lätta
bördan i hans armar, och den nämndemannen nu lyfte
högt öfver sitt hufvud, som om hon varit ett litet barn.
Därpå ställde han henne varsamt ned på marken. Och
liksom nu först bemärkande Gunnar, sade han till
denne. »Ja så, där står du, nå, då kan du dansa i mitt
ställe;» och läggande Annas hand i Gunnars, ropade
han: »Spel opp, gossar: Kom lilla flicka valsa med mej!»

Redan innan Göran och lille Per hunnit stämma
fiolerna, hade friska, glada röster uppstämt den
välbekanta valsmelodien, och tjogtals par svängde om
efter den i yra ringar. Nu och då såg den stolta Marna
sin son ila förbi med Anna; då kastade hon en
ursinnig blick på sin skrattande svåger. De unga två
sågo ingenting af detta, de sågo blott hvarandra.

På en gång höjdes ett mångstämmigt hurra. Göran
hade, liksom gripen af en oemotståndlig makt, hoppat
ned från orkestern och valsade med den ståtliga Ana,
hög och ståtlig äfven han. Allt högre och fortare gick
sången, allt häftigare valsade Göran, Anas fot gled på
den glatta ljungen, han ryckte henne upp och slöt
henne fastare intill sig; hon hvilade nästan sitt hufvud
mot hans skuldra.

Jöns Stensson log ej längre; Marnas röst hviskade
den gamla visan tätt vid hans öra:

<poem>"Fadern var en herreman,
sonen var en speleman,
dottern hette Ana;
hon kunde bra slå kana".</poem>

Alltså hade äfven hon sett — —

»Stopp nu, och en kyss på dansen I» ropade
talmannen med hög röst. Uppmaningen följdes
ögonblickligen, par om par kysstes utan tillgjordhet. Göran
tvekade ett ögonblick, hans ögon sökte Anas, en blick,
och deras läppar möttes i en lång, varm kyss, troligen
den ende af betydelse bland alla som då gåfvos i
Filborna skog, ty Gunnar och Anna hade ej följt
uppmaningen, utan rodnande och blyga sett på hvarandra.

Solen var nedgången, lille Per satt ensam på
brädet och spelade till ringdansarne, hvilka sjöngos af
deltagarne. Hvarken Göran eller Ana funnos mer i
ringen, ingen saknade dem mer än Jöns Stensson, som
följt dem, och nu med sammanknäppta händer osedd
lyssnade på de två.

»Om jag diktat visor som Gunnar och haft
rikedom som han, då hade ej något hinder funnits för vårt
giftermål, äfven om jag varit en sådan vante; nu
däremot – –»

»Blir det kanske som det är», afbröt Ana sorgsen;
»men, Göran, om också konungens son friade till mig
blefve jag dock trogen den vän, mitt hjärta har fästat.»

»Stolts Valborg och Axel Thordson», suckade
nämdemannen.

»Skall jag tala vid din far?» sporde Göran.

»Nej», svarade hon, »det skall jag göra själf. Jag
skall säga honom, hur det är, att vi haft hvarandra
kära öfver år och dag, men att vi först i kväll – –»
hon fullbordade ej meningen, utan tillade efter en suck:
»Far får göra med mig hur han vill, men jag tar
hvarken Gunnar eller någon annan —»

»Än mig, spelmannen?»

»Än dig, min riddare Göran.»

»Alltså dock ej den blifvande <i>häradsspelmannen</i>;
du vill ej bo i det lilla huset vid vägen, ej sköta
trädgårdstäppan, ej kallas Sone Strängbergs svärdotter?»
sade Göran allvarligt.

»Det sista skulle jag vilja slippa», svarade Ana
öppet, »ty Sone tycker jag ej om; han retar folk, hvar
han far fram, och det redan medan han är nykter;
far kan ej lida honom, men», tillfogade hon småleende,
»för din skull och för det lilla huset och
långgardinernas sedan, skall jag tänka vänligt om din fosterfar.»

»Långgardinerna ja», sade Göran och drog flickan
intill sig, »måtte jag bara inte ha satt dem upp i
onödan, men jag ville pryda <i>ditt</i> hem, Ana.»

Nämdemannen prasslade med afsikt i buskarne,
ty han hörde folk närma sig. Ana slet sig ur Görans
famn. »Hörde du ej något?»

»Nej, min kära, vackra tös», hviskade ynglingen,
»men vi måste ändå skiljas; först vill jag säga min trogna
Ana något: Du blir ej spelmanska, äfven om du blir
min; må hvem som vill bli Sones efterträdare, jag
tvingar aldrig bönderna till att dansa efter min fiol,
den skall blott klinga för dig; jag skall spela Gunnars
nyaste visor för min lilla hustru», sade han muntert
och tillade, »jag skall bli jordbrukare, jag vill
arrendera ett hemman till nästa vår».

De älskande skildes, Göran satt åter på brädet mellan
de ljusgröna bokarne och spelade, spelade så, som ännu
ingen hört honom; det var, som om han i toner velat
tolka ett människohjärtas högsta fröjd och djupaste ve.

Dansen upphörde, man lyssnade blott till den
underbara musiken; Gunnar och Anna tryckte hvarandras
händer, nattvinden susade i trädens kronor, grodorna
sjungo sina kärlekssånger, månen lyste blek på den
ljusa sommarhimlen, och lätta dimmor uppstego ur
den varma jorden. Göran fortfor att spela.

»Herre Jesses, älfvalegen!» ropade en halfgråtande
stämma, musiken tystnade; lille Per hade i ångesten
afskurit strängarne på Görans fiol.

Pingstbröllopet var slut, deltagarne befunno sig i
en glad, högtidlig stämning; pigorna togo den legda
pingstbruden med sig; ingen gäckades längre med
henne, men brudgummen blef kvarglömd i skogen,
hvarest han låg och sof ruset af sig i den höga ljungen.

*

Ana hade utfört sin föresats och öppet talat med
sin far om sitt förhållande till Göran. Jöns Stensson
hade ej svarat mycket härtill, utan sett mörk och sträng
ut samt bedt Ana gå till sina göromål. Därpå hade
han begifvit sig till sin svägerska och talat vid henne
om Gunnar, och därpå kommit hem med ett leende
på läpparne. Ana hade blifvit inkallad, och pigan Elna,
som lyssnat vid dörren, hade hört att frågan var om
Gunnars och Anas giftermål; Ana hade gråtit och
skrattat, berättade Elna, och sagt, att hon ej ville gå
in på'et, men då hade fadern hviskat något till henne,
visst något riktigt fasligt om arflöshet, eller dylikt, ty
hon hade suckat djupt och svarat: »I Guds namn då,
Han styre allt till det bästa och afvände all olycka!
Jag skall lyda.»

Kort därefter fick Sone Strängberg ett bref från
sin kollega Mollberg i Karaby, ett bref, som
underrättade honom om, att Anna, som varit i hemmet ett
par veckor, ej mera kom att återvända till sin »ärade
och mångkunnige lärare», emedan hon fått en tjänst
som hushållerska, »med två hundra dalers lön, ull, lin
och läderskor, hos den välförståndige nämdemannen
och kyrkovärden Jöns Stensson i Filborna.»

»Och detta, utan att säga <i>mig</i> till först!» ropade
Strängberg och slog med stråken på brefvet, som låg
utbredt på bordet framför honom. »Har du krånglat
med tösen, Göran?»

»Nej», svarade denne och vände sig mot fönstret.

»Hur i heckenfjelt hänger det då ihop? Den der
ulfspegeln, Jöns Stensson, ta hushållerska då han har
sin dotter hemma — — och Anna, som kunde blifvit
<i>min</i> svärdotter, hon vill tjäna; är det likt nå'et, kanske?»

»Ana skall möjligen gifta sig», sade Göran med
osäker stämma.

»Och för den prinsessans skull skall du mista din
käraste; att du ej går dit och tackar till!»

»Får jag säga några ord till er i ro, farbror?»
Han omtalade nu för sin fosterfar, huru sakerna stodo
emellan Ana och honom, och att han vid ett senare
möte med henne lofvat att vänta tåligt, tills hon sade
honom till.

»Du har flugit högt, Göran», sade Sone
Strängberg betänksamt och rätade på den höge skjortkragen;
»men», tillade han därpå med en själfkär min, »så är
du också Sone Strängbergs, häradsspelmannens,
fosterson, lärjunge af mig, som med glans tagit min
examen i själfvaste Københavns stad och som flera gånger
spelat för svenska musikprofessorer, så att inte undrar
jag på tösen, inte; men, så necken i min stråke, om
Jöns Stensson, den gamle speloppen, ger sitt ja, om
han ej har utsikt att förarga någon därmed, och hvem
skulle detta väl sticka i näsan, som en syl, utom — låt
se, jo, utom — mig.»

»Er farbror! Inte kan <i>ni</i> ha något emot mitt
gifte?»

»Joho, det är just, hvad jag har, minstings sätter
jag mig på tvären för Stensson, för se, den han är
ackurat som skogsbäcken där nere, kommer bara en
liten sten i vägen för'en, så skall han fram, om han
så skall klyfva sig; men du, Göran, förstår ej liknelser
eller det fina i kråksången». Gubben plirade slugt,
stämde fiolen och ackompagnerade sig till den gamla
stenbocksvisan, som han sjöng med ett visst menande
uttryck i röst och miner:

<poem>"Kung Fredrik i Dannemark han satt på sin stol,
stort buller det månde han höra.
Är jag väl en konung, som jag var i fjol,
så vill jag de svenske förgöra!

Fransosen han spelar, och jag vill i dans,
Tsar Peter han vill ock tillika;
så skola vi möta till sjö och till lands,
och lyckan ej månde oss svika!"</poem>

»Farbror, ställ nu ej till något allo igen!» bad
Göran oroligt.

»Allo, pojke! Tror du att <i>ditt</i> giftermål inte
kommer att göra väsen ändå? Här finnes flera, som lika
gärna som Mollberg, vill vara släkt med Strängberg
— Ja så» — erinrade han sig något förlägen — »hon
vill tjäna».

Häradsspelmannen fick ej tid att sätta sin plan i
verket, ty under hela hösten kom hvarken han eller
någon annan af hans många underlydande — han
kallade dem sine »skattskyldige spelmän» — i
beröring med filbornaborna. Man hade under skördetiden
annat att göra än dansa, och redan, innan det första
höstgillet i häradet ägt rum, visste man berätta, att
det lystes för: »Hederlige, välaktade och beskedlige
åbosonen Gunnar Ottosson och dygdesamma och
välaktade pigan Ana Jönsdotter».

I Görans hjärta kämpade sorg och harm; han led
en stolt själs alla kval, som känner sig förödmjukad,
ej blott af den han älskat, utan äfven af denna kärlek
själf, som han oaktadt de häftigaste strider, ej förmår
slita ur sitt blödande hjärta.

Det berättades, att lysningen ej försiggick i
Helsingborg, till hvars landsförsamling Filborna by hörer,
utan i en annan socken, hvarest Jöns Stensson äfven
ägde ett hemman och där hans dotter blifvit
konfirmerad och fortfarande stod mantalsskrifven, ty Jöns
Stensson kunde ej lida, att hans vackra och rika Ana
skulle ödmjukt maka åt sig om det föll en »hattadam»
in att vilja taga plats i hennes kyrkbänk vid
kommunioner och andra större kyrkliga högtider.

Vidare hette det, att bröllopet skulle stå veckan
efter det blifvit utlyst, ty de unga, det hade
nämdemannen sagt till flere, komme till hösten att taga mot
hemmanet.

Äfven dessa nyheter hunno till Bjuf, der Sone
Strängberg var boende, men äfven andra rykten gingo
i Filborna, som förblefvo obekanta för Göran, rykten
om en brudgum, som såg mer på en annan än sin
tillkommande, och om en fästmö, som ej såg på —
någon, så sorgsen var hon – – De enda, som sågo
rätt belåtna ut, voro Jöns Stensson och Marna Ottesson;
de hade aldrig varit så goda vänner som nu.

Men den, som ej var god, det var
häradsspelmannen. Han ansåg sig vara den egentlige förolämpade;
<i>hans</i> fosterson hade blifvit narrad och han själf
hindrad från sin tilltänkta manöver mot Jöns Stensson.
Detta kräfde vedergällning, men huru erhålla den? —
Dock tycktes ödet vara vår spelman bevåget, ty en
vacker dag kom en af hans skattskyldige spelmän till
honom, glödande af barm, och berättade, att Jöns
Stensson »tingat landskronamusiken att spela på bröllopet».

»Bra, bra!» svarade Strängberg med sammanbitna
tänder», han trotsar lagen och mitt öppna bref; vi
skola se till – – Håll du dig färdig i fall jag kallar
dig!» befallde han sin undergifne gäst, »och du, Göran,
se upp och se styf ut! Vi skola spela, så det spörjes
vida kring, på stolts Anas bröllop! Skada», fortfor han
därpå, liksom öfverräknande sina krafter», skada att
jag ej har Anna Mollberg, det är en god fiol, bättre
än <i>herr</i> Minörs; men» — gubben flög upp vid denna
tanke —» kanske hon understår sig att spela
tillsammans med de där själfgjorda stabomusikanterna! Då,
så f-n i min stråke, om jag ej visar henne, så
kvinnfolk hon är, att hon, liksom ni alle, är min — min
dräng, ja min slaf, som blott får af spelmanspengarne
hvad jag behagar gifva er för arbetet!»

Strängberg var i formligt raseri, hans gäst darrade
för hans vilda blickar; Göran ryckte på axlarne och
gick ut. Då han åter kom in, fann han de två
spelmännen vid brännvinsflaskan; gubben tycktes ha
fattat ett stort beslut, ty då Göran, med bortvända
blickar, sade att han hade lust att spela med på — Gunnars
bröllop, svarade Strängberg kort:

»Det ena du vill, det andra du skall, så plägar
det gå i dylika fall».

Göran lemnade åter tyst stugan: hans pulsar brände
och bultade; han visste blott ett: återse Ana, den
falska, den sköna Ana! O, om han verkligen kunnat spela
älfvaleken, han skulle då spelat en bruddans för henne,
för honom själf, ja, en dans, som fört dem båda till
— grafven! Han ville se Ana som brud; han hade ju
så ofta i sina drömmar sett henne som sådan, sedan
— ja sedan? — —

*

Man berättade i granngårdarne, att det goda
förhållandet mellan Jöns Stensson och Marna Otteskan
tagit en ända måndagen efter sista lysningsdagen. Jöns
hade talat länge med henne, och man hade hört honom
darra på rösten, talat vid Marna och Gunnar, och denne
senare hade ropat, så att det hörts ut i folkstugan:
»Mor, mor gör mig ej olycklig!» Marna hade gråtit
på det sättet, hon brukade gråta, då hon ej kunde få
sin vilja fram; och då Jöns Stensson ändtligen gick,
hade han vändt sig mot henne och leende sagt: Ingen
skada skedd, kära svägerska, det är mänskligt att taga
fel, det har händt den bäste, det har händt mig».

»Tillställningar alltihop!» hade Marna ropat, hvarpå
nämdemannen svarat skrattande: »Förstås, men du får
vänja dig därvid, sade bagaren, då han sopade ugnen med
katten». Emellertid rustades till bröllop i begge gårdarne.

Den nymodiga kvartetten från Landskrona stod på
Jöns Stenssons nyomlagda trappa och hälsade de
anländande bröllopsgästerna välkomna med en liflig
marsch. Nedanför trappan stod värden själf med ett
ansikte, hvari man kunde läsa belåtenhet och godlynt
skälmaktighet, parad med en viss oro. Ofta flögo hans
blickar från gästerna, spejande utåt landsvägen;
synbarligen väntade han någon med otålighet. De både
kontrahenterna bodde så nära hvarandra, att någon
»brudstass» ej kunnat ordnas, ty dess första led skulle
då hafva varit framme vid brudens hem, innan de
sista kunnat lämna brudgummens. Det var en stor
släkt den Stenska, och »gilleslaget» utom den ej
mindre. Gunnar och talmannen kommo dock till häst,
åtföljda af en vagn med kvinnor, bland hvilka Marna
satt, mörk och rak som en reslig tall i en grupp
dvärgbok. Aldrig hade hennes store gulrosige
silkessjal varit noggrannare utbredd öfver hennes rygg och
bröst, hennes hvita förkläde bättre stärkt eller den
broderade kluten ståtligare uppsatt än nu; men hennes
blick tycktes säga till hvarje mötande: »Kom mig ej
för nära!»

Nu kom prästen, och nästan samtidigt med honom
fyra män till häst, i hvilka vi igenkänna
häradsspelmannen Sone Strängberg, sublim i sin makt och
storhet, hans fosterson Göran, blek som Hjalmar efter
holmgången, men med högburet hufvud, tyglande sin
dansande springare. Bakom dem redo på magra
arbetshästar tvänne af Strängbergs bäste medhjälpare.
Strängbergs blickar mötas af häradsspelmannens från
Karaby, som han tyckte, hånleende drag — —

Öfver Jöns Stenssons ansikte flög ett muntert
småleende vid åsynen af denna objudna trupp; han
försökte dock att se ovänligt på Strängberg, medan han
med en underlig fuktig blick betraktade ynglingen på
den ystre hästen.

Spelmännen sutto af, och på en vink af
husbonden skyndade drängarne att taga emot deras hästar,
och Sone Strängberg tågade med sin trupp stolt förbi
kvartetten på trappan och uppställde den vid dörren
till brudgemaket. Fader Jöns såg orolig ut och Marna
betraktade honom med skadeglädje i ögat.

Prästen ställer sig framför brudpallen, talmannen
ger ett tecken och Strängberg uppstämmer — den
krigiske stenbocksmarschen. Dörren till brudkammaren
slås upp, det susar för Görans öron, för hans blickar
skimrar ett oredigt haf af brokiga band, hvita
förkläden och lysande silkesdukar; han måste stödja sig mot
väggen för att ej falla. Handboken höjes, musiken
tystnar och Göran neddignar på träbänken vid väggen —

»Jag frågar dig, Ana Jönsdotter, om du vill hafva
denne Gunnar Ottesson till din äkta man och älska
honom i nöd och lust?»

Göran hade sprungit upp; med ångest lyssnade
han på svaret — hoppades han kanske?

»Ja!» svarade bruden tämligen högt.

Göran knuffade till de framför honom stående,
han ville fram, han ville se henne — — En hand lade
sig på hans skuldra, och spelmannen Mollbergs röst
hviskade: »Stilla, kamrat, sedan kommer vår tur!»

Gästerna hade bestörta och förvånade stirrat,
ömsom på brudparet, ömsom på hvarandra. Strängberg
hade ett par gånger tagit sig om pannan, undrande
om han ej druckit fler än tre »kaffegökar» på
förmiddagen.

Vigseln var förbi, prästen lyckönskade de nygifta,
Marna Ottesson tog bruden hårdt i hand och sade
underligt varmt: »Gud välsigne min sons kvinna!»
Bruden tryckte sina skälfvande läppar mot svärmoderns
hand. Gunnar tog moderns andra hand, »tack, mor!»
hviskade han.

Häradsspelmannen Mollberg hade trängt sig fram
till gruppen och skakade hjärtligt hand med brudparet.

»Nu må det väl vara min tur», sade Jöns
Stensson framträdande, »men hvar har jag de andre? Nå,
så», sade han och såg bort till dörren. Han tog
därefter brud och brudgum vid hvardera handen, ledde
dem ett par steg framåt och talade med förställd
högtidlighet, vänd till gästerna: »Slägtingar och vänner!
Ett underligt tal har den sista veckan kommit, så väl
för brudgummens välädla moder, som ock för mig,
hans förre förmyndare, att nämligen vi hade i sinnet
att gifta två kusiner med hvarandra och dymedelst
besvära hans majestät konungen med våra ringa
angelägenheter. Detta hafva vi aldrig tänkt, ty troligen är
det syndigt, då kungen skall behöfva ge lof till'et; och
kommer hela sladdret blott däraf, att bruden här,
hvars rätta kristna namn är Ana Jönsdotter, i dagligt
tal kallats <i>Anna</i> Mollberg».

Talaren höll upp och såg sig småleende omkring;
därpå vinkade han med handen och började åter, nu
med en något osäker stämma:

»Den andra Ana Jönsdotter, mitt enda barn,
träder nu fram för släkt och vänner för att af herr
pastorn högtidligen trolofvas med <i>hemmansägaren</i>,
välaktade Göran Nilsson».

Ett sorl af förvåning och häpnad gick genom den
tätpackade människomassan, då den lämnade rum för
det ståtliga par, som hand i hand framskred till
prästen, hvilken lade deras händer tillsammans och
uttalade välsignelsen.

»Om du tror dig på detta sätt kunna krångla dig
från mig, din och häradets lagligt befullmäktigade
spelman, så bedrar du dig, Jöns Stensson», sade
Strängberg då lyckönskningarne voro förbi och talmannen
började mana och fösa gästerna till bordet, hvarest de
gula ärterna, kryddade med timjam, ångade ur de djupa
tennfaten, och kocken, Filborna »kludabengerska», stod
väntande i den öppna köksdörren med stor karott
stufvade bruna bönor i ena handen och ett fat skinka i
den andra.

»Du vill således ej vara <i>gäst</i> och låta de andra
spela?» sporde Jöns Stensson.

»De <i>andra</i>», upprepade Strängberg föraktligt, »det
är väl stabomusiken; men du, icke ens i Guds faders
hus skulle jag tillåta Minör spela första fiolen så länge
jag har mitt bref, lit på det, och på grund af
detsamma kör jag bort pipelekarne!»

»Låt dem bara få en bit mat först», bad värden.
»Göran, du och min dotter taga plats vid denna
bordsända, midt emot brudparet!» sade han därpå högt och
lämnade Strängberg.

»Du har velat spela mig ett spratt, Jöns; jag
känner dig från pojkåren», mumlade Strängberg för sig
själf, »men spela skall jag ändå!» och samlande sin
förminskade trupp omkring sig, började han spela
gästerna till bords. Stadsmusiken sträckte vapen.

Efter den bastanta måltiden, som till dessert hade
en mängd olika kaksorter, utan sylt, börjades dansen.
Stadsmusiken hade stämt upp första valsen, ett nytt
för Strängberg okändt musikstycke, då denne inrusade
på logen, der dansen hölls; svängande sin stråke, bjöd
han med ljudlig röst tystnad och stillhet, och det i
lagens namn.

Nu började äfven den humoristiske värden att
förlora tålamodet; då föreslog Ana, att då gästerna voro
så många, att de trängdes i dansen, kunde de ju dela
sig, hälften af dem kunde ju dansa hos Gunnars mor,
medan andra hälften blefve kvar; Strängberg kunde
ju få välja på hvilket af ställena han ville spela.

Förslaget framställdes för Strängberg, understödt
af några glas »konjaksvin», hvilka verkade så, att han
förklarade sig nöjd, blott »staboklinket kom från
bröllopsgården».

Under förökad munterhet delade bröllopsskaran sig
i två hopar, hvaraf den ena tågade, med stadsmusiken
i spetsen, till mor Marnas gård; men då man ständigt
hälsade på hvarandra, för att göra uppbjudningar,
bidrog detta arrangement blott till att höja glädjen.

Ana och Göran hade för en stund dragit sig
undan till hennes fars kammare; Jöns Stensson trädde
in till de unga, »Ana har väl sagt dig allt, Göran»,
sade han; »jag är och förblifver en pojke, ser du; jag
hade gräft en grop för min kära svägerska, eller rättare
för hennes högmod; jag visste länge ej att tösen, Anna
förstås, tyckte om Gunnar, utan trodde det hela blott
vara ett ryck af pågavasen, den vismakaren, som jag
och Marna ämnat till man åt min dotter här. Men jag
föll själf i den grop, jag gräft, då jag hörde er två i
skogen pingstkvällen. — Dock när Marna, fast jag
sedan sade henne, hur det var med er två och med
Gunnar och Anna, ty se, <i>de</i> hade förtroende för mig,
ändå ville hilla dig, Ana, i hop med honom, då tyckte
jag, att jag med godt samvete kunde drilla henne
litet, och gaf, för mitt vidkommande, samtycke till Ana
Jönsdotters giftermål med hennes son. Svägerskan var
nog oförsiktig att ej spörja, om det var Ana i Filborna
eller Ana i Karaby. Mollberg hade jag på mina fem,
Gunnar likaså; endast Anorna krånglade något, denna
dock värst».

»Jag ängslades så för Görans skull», hviskade
fästmön.

»Den leken kunde hafva slutat sorgligt», sade
Göran allvarlig.

»Ja, det förstås, det kan allt roligt i världen, men
detta skall sluta så, att du tager emot hemmanet i
Björnekulla och låter fader Strängberg, som spelar där
ute som en rasande, utkora sig en annan efterträdare,
så vida han ej föredrager att blifva den siste
häradsspelmannen».

Sone Strängberg utvalde sig visserligen en
skicklig efterträdare, men denne begagnade sig aldrig af sina
rättigheter.

Således var Sone Strängberg den siste
häradsspelmannen i Luggude härad, och bland hans efterlämnade
musikalier, hvilka äro tillvaratagna, skall en älskare af
gamla svenska folkmelodier finna mången pärla, som
den gamle mästaren afundsjukt fängslat inom
skråtvånget, men som också därigenom blifvit skyddad från
en nyare missprydande infattning.

*

</chapter>
<chapter name="Sockenskräddaren">
<h1>Sockenskräddaren.</h1>

»Slå lagom sand på golfvet, tös, det är ju torrt
ute!» sade mor Per-Svens i befallande ton till sin
»inpiga», som med rask fart slängde den fuktiga
hafssanden från sitt fyllda förkläde utåt det nysopade
stuggolfvet. »Lägg sedan bra i kakelugnen och tag så ut
'pantofflerna', som ligga på ugnen och pipa; —
ungstekta pantoffler är ingen mat för skräddare», tillade
hon och torkade af den öfversta ändan af det långa
matbordet  med snibben af sitt mörkrandiga förkläde.

Pigan slängde ännu en handfull sand utåt golfvet
och kastade på samma gång en blick utåt gården.
»Nu komma de!» ropade hon i glad brådska och flög
ut i köket, där skrapandet af ugnsrakan inuti och
potatisens gälla pipande ofvanpå den glödheta ugnen inne
i stugan vittnade om, att hon efterkom den ena delen
af matmoderns befallning.

Husmodern lade hastigt en liten duk på öfra ändan
af bordet, tog smör, bröd, brännvin och ost ur
sängskåpet, ryckte sin rutiga »spånhätta» rätt på hufvudet
och beredde sig på att emottaga de anländande, hvilka
nu hördes hosta och skrapa i förstugan.

Dörren öppnades, och med högtidlig min och
värdig hållning trädde sockenskräddaren, åtföljd af sina
biträden, in i stugan. »Goddag i stugan!» hälsade
mäster Knut, stående helt rak vid dörren och hållande
sin trealnslånge »målkäpp», likt en ämbetsstaf, i handen.

»Guds fred och välkommen, mäster Knut!»
svarade »moran», — »stig fram från dörren!»

Mäster Knut satte alnmåttet i en vrå, löste
»mönsterpåsen» från sin arm, lade den stora saxen på nedra
bordsändan och strök nu med de båda lediga händerna
sitt långa, midt i pannan benade hår bakom öronen,
och var så ändtligen färdig att emottaga det handslag,
husets värdinna erbjöd honom. »Hälsa vackert pågar!»
uppmanade han därpå sina biträden, hvilka ännu stodo
vid dörren, ifrigt sysslande med sina hårluggar.

»Pågarne», nästan lika långa och kantiga som
mästers alnmått, klefvo nu fram och kysste husmodern
på den föga motsträfviga handen, hvarefter alla tre
skräddarne bjödos till bordet, »för att ta sej letta smör
och brö'».

Härunder inträdde husets öfriga fruntimmer,
skräddarne till ära, iklädda rena, nymanglade förkläden och
med det i pannan nyblötta, slätkammade håret betäckt
af hemväfda rutiga hufvudkläden. De tre tjänstpigorna
sneglade belåtet på skräddarne, medan husets fyra
döttrar togo dessa i hand tvärs öfver bordet, eller
tackade för sist, som det hette.

En blick, snabb som blixten, växlades emellan
Maria, äldsta dottern, och Henrik, den äldsta af
skräddarlärlingarne. Men huru snabb denna blick än var,
undgick den ej innepigan Troen, hvars nyss så röda
kinder hastigt blefvo lika hvita som hennes store
lintygskrage, hvars ene snibb hon prässade mellan sina
glänsande tänder, som om hon velat kväfva ett rop af
smärta eller harm.

Marias kinder glödde däremot i grannaste purpur,
då hon, liksom de öfriga kvinnorna satte sig vid de
väntade spinnrockarne.

Skräddarne vore mätte, moran dukade af bordet
och tog därpå fram tvänne stycken vadmal, en korg
med hemspunnen sytråd och en kula med gult vax,
hvilket allt noga mönstrades af mäster Knuts kritiska
blickar, medan lärlingarne konstmässigt fäste en sytråd
kring sina pannor, för att hålla den uppstudsige
hårluggen inom vederbörlig gräns, samt fastsatte de
oundviklige sömhållarne på sina utstående knän, hvilka
troligen tjänat till modell för våra mera moderne »sybaroner».

»Maria och Tilla, mina två äldsta töser, ska' ha
hvardera en klädning af det mörkblå, klädesberedda
vadmalet; de två yngsta ha nu vuxit i de
vadmalskläder, mäster Knut sydde i förfjor åt de äldsta
töserna; och nu vill jag be mäster att ej bry sig om
Marias och Tillas prat om smala medjor, utan göra
tröjorna rymliga, så häktorna kunna hålla. Se så, töser,
kommen hit, så mäster kan taga mått af er; men
borsten först blånorna af er!» slöt moran sin föreläsning
för skräddaren.

Med trumpen min såg Maria först på det tjocka,
tunga tyget, som nu genom moderns och mäster Knuts
öfverenskommelse, i ännu högre grad än förr varit
fallet, skulle vanställa hennes af naturen något satta
figur, och med en min af likgiltigt trots lät hon mäster
Knut, bäst han ville, taga mått med sin sytråd, utan
att bry sig om att han, då han lade tråden kring hennes
medja, gick ett halft steg tillbaka, så att den spensliga
Tilla knappt skulle kunnat fylla det tomrum, som
uppkom emellan Marias medja och det ställe på sytråden,
där mäster Knut slog »lifknuten».

Men var Maria likgiltig för mästers »tilltag», så
var Henrik det ej. Med blossande kinder och blickar,
till hälften blyga, till hälften harmsna, följde han
mästers rörelser, då denne vände och vred Maria omkring,
som om hon varit ett sytrådsnystan, och nu, då han
tog mått till ett riktigt nämdemansmorslif åt henne,
bröt Henrik i harmen sin nya synål i två bitar och
kastade dem för sina egna fötter, en kraftyttring, som
förorsakade en ännu djupare blekhet på Troens kinder
och en ofantlig knut på hennes blångarnstråd.

Tilla, eller Botilda, som hon egäntligen hette,
motsatte sig lifligt mäster Knuts sätt att taga mått, något,
som dock föga rörde hvarken honom eller modern; de
visste bäst huru fort unga flickor växa ur »kyrkekläderna».

Nu var det pigornas tur att träda fram för mäster
Knut, och denne lagade just till ett par nya
»måletråar», då Per Svensson själf inträdde i stugan med
famnen full af hemgarfvade ludna fårskinn.

»Bort med vadmalet!» sade Per befallande,
»drängarne och pågarne våra gå framför kvinnfolken, skulle
jag tro. Mäster syr skinnpälsarne och linnerockarne
först. Vintern är oss i hälarne, men den kan bli våt,
så att man kanske inte en enda dag kan undvara
linnerocken utanpå pälsen, ifall man ej vill ha fårskinnet
uppblött till kalun (maträtt af ox- eller fårmagar).
Mor tag in tvåskäftsräckan, när du lägger ut vadmalet!»

Alla fruntimrens ansikten, utom Marias,
förlängdes vid husfadrens befallning, mot hvilken det ej föll
någon in att göra invändningar; endast moran sade i
tvekande ton: »Men, du har ju ej 'vegat' alla skinnen
ännu, Per?»

»Det gör jag snart», svarade han. »Troen, tag in
skinnpackorna från köket!»

Medan mäster Knut tog mått af ett halft dussin
mer eller mindre lurfviga drängar och gossar till icke
mindre lurfviga pälsar, vecklade husfadern upp de
illaluktande, med salt, alun och rågmjöl ingnodda
fårskinnen, från hvilka han afflådde fetthinnan, hvarpå han
trädde det sålunda tillberedda skinnet i en stor, vriden,
med skarpa kanter försedd järnring, som för detta
ändamål var fastgjord i dörrkarmen.

Skräddarlärlingarne lagade flickornas gamla tröjor,
medan mäster Knut klippte till pälsarne. Saxens ljud,
spinnrockarnes surrande och järnringens skrapande mot
skinnen, under det far vegade dem fram och åter,
bildade en egendomlig söfvande konsert i det stora
rummet, där ingen talade ett ord, så länge far fanns därinne.

Och det stod skrifvet i händelsernas bok, att Per
Svensson ej så brådt skulle lämna stugan; ty bäst han
slet och drog i de motsträfviga skinnen, lossnade
järnringen från dörrkarmen, och fader Per flög baklänges,
med fötterna i vädret, utåt stuggolfvet, och det med
en fart, som kom såväl mor själf, som de öfriga
kvinnorna att skyddande utbreda armarne öfver sina
spinnrockshjul, hvilka voro också vida skörare än fader Per.

Henrik skräddare hade svårt att kväfva sitt löje
öfver den sprattlande husbonden, och Troen hviskade
till kökspigan: »Straff för det vi fingo stå tillbaka för
pälsarne». Men husmodern och mäster Knut skyndade
till och hjälpte fader Per, först på fötterna och sedan
i den bäddade »kakelungssängen», ty husbonden fann
det fördelaktigare för sin värdighet, att hans fall fick
ett bedröfligt utsende, än ett lustigt; han kände till
skräddarehistorierna af gammalt.

Per Svensson blef kvar i kakelungssängen hela
dagen, utan att hvarken äta eller dricka. Det oaktadt
log Henrik förstulet, när far jämrade sig, och sporde
med illa dold spefullhet, »hvar husbonden slog sig
värst?» en fråga, som förskaffade den öfverdådige en
ursinnig blick af fader Per och en beundrande blick
af den gladt rodnande Troen.

Men nu slog det stora dalkarlsuret tio på aftonen;
kvinnornas dagsarbete var slut, spinnrockarna sattes i
klunga i en afsides vrå af stugan, den sista
kvällsvarden, bestående af surt bröd och sur mjölk, intogs af
fruntimren ur ett gemensamt fat vid matbordets nedre
ände. Därpå flyttades husbonden från kakelugnssängen
till den stora sparlakanssängen, och husets fyra döttrar
tillredde nu sina bäddar inne i stugan, Maria och
Botilda i kakelugnssängen och de två yngre i en
liggsoffa med ett hvitskuradt lock.

Moran framsatte nattmaten åt skräddarne, hvilka
ej kunde få namn af rättskaffens handtverkare om de
ej sutto uppe hvarje natt till klockan ett. »Nå, Troen»,
sade moran då hon med ett halft leende försvann
bakom sparlakanssängens förhängen, »hur ofta skall
du ännu springa ut och in och kvista i dörrarna? Du
släpper köld in på både skräddarne och töserna; gå
du nu ut i pigkammaren och lägg dig på ditt gröna öra!»

Troen kastade en blick på Henrik, som frigjort
sin hårlugg från den fängslande sytråden. Hon såg
dock hvarthän hans ögonkast flögo genom det mörka
gallret, och hennes egna blickar följde Henriks bort
till Maria, som, lika obekymrad som om hon varit
ensam i rummet, afklädd intill det hvita glänsande
hemlärftslinnet, hvilket, likt en höghalsad klädning med
krage, ärbart höljde hela hennes knubbiga personlighet,
satt på sängkanten, vridande sina tjocka, glänsande
hårflätor fastare kring det vackra hufvudet.

Troen kände en brinnande lust att förinta dessa
svarta flätor, på hvilka Henriks ögon alltjämt hvilade,
så snart Maria befriat dem från det rutiga
det. Men detta skedde sällan på andra tider än
lördagseftermiddagarne, den enda dag då bondkvinnorna då
för tiden togo sig tid att lösa, utkamma och åter
konstrikt fläta sitt vanligtvis rika hår. Troen sysslade med
kardor och blåntottar, drack två gånger ur
»drickakannan», innan Maria fick den röde, något utblekte
silkesduken virad kring sitt hufvud och därpå med en
hastig rörelse försvann djupt ned bland sängens pösande
bolstrar, där den yngre systern redan, i ordets sanna
bemärkelse, sof oskuldens lugna sömn.

Nu drog Troen en suck af lättnad, besvarad af en
dylik från djupet af Henriks bröst.

»Godnatt mäster och I pågar!» sade Troen med
en sista dröjande blick på Henrik.

»Godnatt!» svarade alla skräddarne lika entonigt,
och Troen begaf sig ut i den iskalla pigkammaren;
men hvarken den eller den lika genomisande bädden
förmådde kyla den låga, som kärleken, i förening med
svartsjukan, tändt i den stackars tjänarinnans hjärta.

Följande dag, när lukten af hvitkålssoppan inträngde
i stugan och påminde fader Per om gårdagens fasta,
förklarade han i sjuklig ton, att han ämnade stiga upp,
en underrättelse som synbarligen verkade lifvande på
stugans hela befolkning; ty mor hade, lika litet som
döttrarna, något emot att höra nyheter af mäster Knut,
hvilken var socknens vandrande eller, om man så vill,
sittande krönika.

Per Svensson klädde sig med vederbörlig
långsamhet och under passande utrop af smärta, hvarefter han
linkade ut ur stugan, hållande händerna öfver bröst
och mage; ett stumt, men värdigt svar på Henriks
förnyade fråga, »om far ej slagit sig värst på baksidan?»

Nu blef det lif i stugan. Mäster Knut löste upp
nyhetspåsen, den han dock af loflig klokhet tillät sina
lärlingar tömma. Så brukade han göra hvar han kom,
och därför hade mäster Knut rykte för att vara en
tystlåten person, till hvilken man gärna i nödfall kunde
anförtro hvarjehanda små hemligheter. Och detta kunde
hans kunder tryggt göra.

Mäster Knuts nyhetspåse hade två afdelningar:
den innersta, den viktigaste, uppläts aldrig i oträngda
mål; den senare, i hvilken mästare och lärlingar
hopplockade likt och olikt, tömdes i hvarje gård, dock
förstås efter en omsorgsfull sortering af mäster, som
begagnade nätternas tysta timmar att för sina lärlingar
hålla hviskande föreläsningar öfver sockenbornas olika
släktförhållanden, på det 'man ej skulle tala halsen af sig'.

»Nå», sade moran, sedan alla nyheterna voro
afhörda», hörs det ej af något gifte för den nye
sockenmannen, jag menar ungkarlen i Röamölla? Mäster
syr ju äfven åt honom?

»Jag syr lönekläderna åt hans drängar och pigor —
för han ger dem ändå kläder i lön, fast han är för
nymodigt sinnad i somliga ting», svarade Knut i
trumpen ton.

»Han låter sy sina kläder i staden», upplyste Henrik
och flög, efter en hastig blick på Maria, ned under bordet.

»Jag tappade min synål», sade han.

»Din nya nål, påg, och jag som ej har mer än
tre skinn-nålar kvar!» klagade mäster Knut. »Se noga
efter om du ej kan finna henne i skinnullen!»

»Jag har goda ögon,» förklarade Maria och kröp
ned under bordet till den unge skräddaren.

Troen sköt spinnrocken från sig, och, med
händerna stödda mot knäna, med flämtande bröst och
gnistrande ögon lutade hon sig framåt för att kunna
kika efter — synålen.

Hvarken Maria eller Henrik märkte spejerskan.
Med blickarne fästa vid hvarandra, vände och rörde
de i det tjocka lager af afklippt fårull, som låg under
bordet. »I kväll!» hviskade Henrik. — »Hos
spädkalfven», svarade Maria. — »Här är nålen!» ropade han
jublande, sprang upp och visade den oskyldiga
synålen för sin mästare, hvilken betraktade den, som om
hon varit en kär vän, den där lyckligt blifvit räddad
ur lifsfara.

Med blossande kinder och krypande på händer och
fötter kom Maria från det besynnerliga »stämmemötet»,
som Troen i sitt plågade hjärta kallade det, och tog
plats vid sin spinnrock småsjungande:
<poem>"De rosor och de blader, som gör mitt hjärta gläder,
när jag går att 'spassera' i den rosendelund:
kanhända att dock någon förtryter,
om jag finge äga lilla vännen en stund".</poem>

Med bleka kinder och skälfvande händer satt Troen
hela dagen vid sin spinnrock, den hon på det argaste
misshandlade, så att moran ett par gånger
tillrättavisade henne, något som ej stämde pigans sinne mildare.

Man var i slutet af oktober, skymningen infann
sig tidigt; pigorna jämte Maria gingo i ladugården för
att mjölka korna, och snart kom äfven Henrik, tillika
med de andra skräddarlärlingarne, dit för att skämta
och prata med pigorna, något som ingen ung skräddare
på sina fristunder försummade.

Maria deltog ej i det ystra skämtet, och Troen
endast grälade på korna för det de slogo henne kring
öronen med sina svansar, hvilka den ene skräddaren
artigt erbjöd sig att hålla, medan hon mjölkade, ett
anbud som dock endast förskaffade honom ett slag på
fingrarne af den uppretade pigan.

Mjölkningen var slut, mjölkpallarne upphängdes
och de otåligt jamande kattorna erhöllo sin andel mjölk
af Maria, som därpå begaf sig in i fodergången för
att gifva spädkalfven sin aftonvard. Henrik smög sig
efter henne. Troen stod redan i köket hos matmodern.

»Vill mor se sin fina dotter? Hon har stämt möte
med skräddarepågen Henrik nere hos spädkalfven. De
kommo öfverens om'et under bordet i jåns,» flämtade
Troen och slängde mjölksilen häftigt bortåt
köksbordet.

Moran spratt till, hennes händer nedföllo slappa
och hon stirrade på sin piga, såsom den hvilken
plötsligt blir uppväckt ur en djup sömn. Detta varade dock
blott ett ögonblick, i det nästa kom där lif i den
kraftfulla gestalten; ansiktet blef högrödt, ögonen flammade,
och den ena starka handen ryckte till sig en
kvastkäpp, medan den andra häftigt grep Troen i armen.
— »Jösses i himlen, mor, ska då jag både ha stryk
och mista kärasten!» ropade pigan ångestfullt.

»Kom och tig!» befallde matmodern med dof röst

och drog den af så många olika känslor uppskakade
flickan med sig till ladugården.

I ladugården var fullkomligt mörkt, men mor
kände till lokalen, och äfven om hon ej gjort detta,
skulle ett par halfhögt talande röster ändå vägledt
henne. Hon grep fastare tag i sin kvastkäpp och i
Troens arm. »Stilla!» bjöd den uppretade kvinnan
hviskande.

»Jag litar ej mycket på karlarnes tro», hördes
Maria säga.

»När den varat år och dag, så borde du väl kunna det.
Ja, Maria, jag känner en, som aldrig får dig ur sitt sinne
och som ej finner ro hvarken natt eller dag för sina
heta tankar,» svarade Henriks stämma. Men var det
väl hans röst, denna bäfvande, upprörda stämma?
Kunde sorg och ångest bo i den lustige Henriks bröst?

»Och hvem är han, som bär mig så i sitt sinne,»
sporde flickan i förnöjd ton, liksom hon förut känt
svaret.

En tystnad uppstod; de båda lyssnande kvinnorna
togo ovillkorligt ett steg framåt för att höra svaret.
Det kom: först en suck så djup och tung, som om
den på sina vingar burit bort ett människohjärtas hela
glädje och hopp, därpå ett skratt, ett ljud af stelfrusna
tårar, och Henriks stämma ljöd åter lustig då namnet
— »Erik Lavessen i Röamölla» — kom öfver hans
bleka, skälfvande läppar.

Mor Per-Svens släppte sitt tag kring Troens arm.
»Tosa, som du är, gå du bara till dina kvällsysslor,
och se här, tag »kostaskaftet» med dig upp i köket!»
hviskade moran och knuffade den bestörta, men
hjärteglada pigan sakta utom ladugårdsdörren.

»Han står fast vid sina tankar?» sporde Maria åter.

»Ja, intill bleka döden, och väntar nu på ditt
svar».

»Det får han ha besvär att själf, åtföljd af talsman,
hämta hos mina föräldrar; det skickar jag ej med
skräddarebud, fast det nu lyster mig att höra, hvad
Erik talat om mig sedan sist ni sydde här,» genmälde
flickan i stolt ton.

Åter ljöd den där sucken och skrattet likt en
hagelskur på en fönsterruta. »Då är ju allt i ordning.
Maria!» sade skräddaren muntert. »Men hvad får jag
för mitt besvär? Du skall låta mig, jag menar mäster,
sy din brudklädning. Jag har tagit löfte af Erik att vi
skola få sy hans brudgumsdräkt. Se du, Maria, mäster
är grå på både dig och honom. Erik låter sy sina kläder
i staden, och mäster vet att du låtit Sy-Stina sy din
nya hvarkensklädning; därför ha du och Erik fått nöja
er med Henrik-lärling till »sändningabåd» er emellan,
ty mäster sade, att var han ej god nog till det ena,
var han för god till det andra.»

»Nå ja, då Eriks kläder ej bli nättare än mina,
så får det gå.»

»Tack, och Gud välsigne dig, Maria!»

»Tack, Henrik, dig detsamma!»

*

Skräddarne fingo denna kväll fläskpannkaka till
aftonvard, och Per Svensson bjöd dem själf på toddy,
hvarpå han med fördubblad ifver åter började vega
sina fårskinn.

*

</chapter>
<chapter name="En gammal trotjänare.">
<h1>En gammal trotjänare.</h1>

Här var fred i landet och hade så varit i många
herrans år, när Ivar Larsson exercerade beväring. Då
konung Karl Johan ansågs kunna ha många lefnadsår
kvar, under hvilka nog ryssen skulle hålla sig stilla,
insåg ung Ivar ej hvarför han icke fortfarande kunde
få bära den blå fracken med det gula fodret och
byxorna med de röda sidoränderna. Det var dock
grannare kläder än själfva rusthållaresonens högtidsdräkt
af klädesberedt vadmal, och tschakån med sitt röda
»äpple» (pompon) var vida mera vördnadsbjudande än
filthatten, ehuru den förre var modell till en upp- och
nedvänd mjölkså i nutidens mejerier, och den senare
liknade en afslagen sockertopp.

Men när öfverglänser ej uniformen den civila
dräkten, vore denna aldrig så söt. Alltså var det med
stort välbehag vår hjälte utbytte sitt obetydliga namn
Larsson mot n:r 6 Is och blef soldat vid Rönnebergs
kompani af Norra skånska infanteri-regementet; och
förnöjdare eller stoltare betraktade aldrig en femårs
gosse sitt ur med papperstaflan, än Is sina
uniformsknappar med regementets n:r <i>24</i>.

Den nye fosterlandsförsvararen och väldige
rysshataren fann vid sin hemkomst från mötesplatsen
Ljungbyhed, att han ej längre kunde vara »halfkar!» hos
en bonde af tredje rangen; därför sökte och erhöll han
tjänst som »nästdräng» hos Bonde Persson, som redan
gick och gällde för den förnämste bland hela ortens
bönder, och om hvilken ingen, utom han själf, kom
ihåg, att han förut tjänat i samma socken, där han
nu ägde fem hemman.

Den by, i hvilken Bonde Persson bodde, var i vida
större anseende än den, som hade äran att äga unge
Is till sin särskilde försvarare; ty det är med byar,
som med människor, de erhålla ära efter <i>fyrktalet</i>, och
Is skulle helt säkert varit vida mer lifvad för krigiska
bragder, om han haft sitt soldattorp i Smörtorp, än i
Skrabbarp, ett namn som han aldrig nämnde utan med
en min, som om han bitit i ett surt äpple, hvilket ej
är att undra på, då skabba och surt äpple på god
skånska betyder samma sak.

Som det nu var, kunde ingen med mera värme
vid gudstjänstens slut instämma i prästens bön för
konungen, än den unge soldaten, kanske dock hans
högljudda ifriga anropande något härledde sig från det
försök, han gjorde, att tysta sitt samvete, hvilket,
tilllika med honom själf, brukade regelbundet vakna hvarje
söndag prästen sade amen till sin predikan.

Endast Bondes äldste son kunde minnas, när Is
befordrades till gårdsdräng; pojken glömde aldrig att
det skedde på samma dag, som han själf för första
gången som själfständig deltagare fick vara med på
en »skogsäcka» eller skogsfärd. Mor hade redan kaffet
färdigt klockan två på morgonen, och då Is, ifrig och
brådskande, i medvetande af sin nya värdighet, den
han erhållit genom sin företrädares död, knappast gaf
sig tid att äta en bit och med otålig min såg på Pers
långa smörgås och drängarnes långsamma tuggande,
skyndade mor efter kaffekitteln för att slå i en kopp
åt den raske Is. Men hon råkade då stöta mot gafveln
till den soffa, där den vackraste af hennes döttrar sof,
hvilken med ett högt anskri vaknade vid, att en hel
stråle från kaffekittelns pip brände hennes fina näsa.

Ja, mor Bonde Pers glömde lika litet denne dag,
som Per och Is, ty hade hon ej händelsevis haft en
flaska kalklinement i huset, så hade kanske lilla Elnas
näsa i all sin tid fått ett rödt märke och hennes
ägarinna hade troligen aldrig blifvit gift, och det hade varit
en faslig olycka.

Men på själfva skogsfärden inträffade något, som
än ytterligare bidrog att i Bondes familj befästa minnet
af tiden för soldaten Is' civila befordran. Is talade ofta,
då far, mor och äldste sonen voro på gillen och han
satt i pigornas ring bredvid »dallan» (en hög trästake
att sätta ljuset i) med det brinnande talgljuset, som
Is benäget åtagit sig att snoppa och efter behof skjuta
upp ur dallans träklämma, och »lillan-minsta» satt på
hans knä, och de andre barnen sutto på träpallar
omkring honom, då, säger jag, talade han med dämpad
röst om hela Pers första skogsfärd. Det var ändå
»gagnsvirke» (virke till redskap m. m.), som skulle
hämtas på Söderåsen, och Is körde naturligtvis främst
i raden af de sju »ökarne», och efter honom Per, som
man ju borde ha ett öga på, fast det var rakt
omöjligt, tyckte man, att pojken, som körde bättre än en
gammal skjutsdräng, kunde stjälpa.

Men hvem tänkte väl på »trössale» (hvarjehanda
otyg) och mörkrets konster efter klockan två på
natten? Is hade just ej någon dramatisk kraft i sin
framställning, men säkert är, att barnens fina hud blef
knottrig, som på en nyplockad gås, och pigorna
hvilade bleka på spinnrockshjulen när han, härmande Ola
Mörks, nästdrängens skroflige bas, sade: »Se upp, påg,
och håll dig midt på vägen, du kör ju i gropen!» och
så med en röst, som skulle föreställa Pers, och som
var så ömklig, som en utsvulten tiggares, svarade:
»Jag kan inte komma fram för en »göing» (man från
Göinge härad i Skåne), som med sin kärra och lille
ökkrake kör tvärs på vägen!» Så kom åter Ola Mörks röst:
»Jag skall, hin ta mig, ge dig för göing, där ingen finns!»

Då grepo alla barnen tag i sin närmaste granne,
och det ryste i pigornas ryggar så, att ögonen blefvo
våta, ty nu kom det förskräckliga: Pers vagn, så tom
han var, slungades af en osynlig hand i diket, och Ola
Mörk, hiskligt svärjande, hoppade ur sin egen vagn,
för att »dalja upp» Per, som han trodde körde i
sömnen. Men i själfva verket hade han råkat ut för
»bäckamannen», hvilken påtagit sig skepnaden äfven af de
där göingarne, som körde omkring och sålde pottaska,
humle, tunn-tappar, pepparkvarnar, smöraskar och
spinnrocksrullar.

Vid detta ställe i den underbara berättelsen
började stora tårar att rulla utför lilla Elnas ansikte; hon
såg framför sig både Per och Ola Mörk alldeles som
de af Is beskrefvos, den förre blödande ur ett djupt
sår i pannan och den senare dagen efter liggande i
sin säng spottande blod, till straff för det han svurit
öfver Per och bäckamannen.

Därpå räckte Elna fram sin näsa, ty hvarje gång
Is kom så långt i sin historia, gick alltid hans tanke
tillbaka till kaffekitteln, och han måste hvarje gång
lugna sina upprörda känslor med att syna den del af
barnets ansikte, som denna minnesrika natt tagit del i
händelser, hvilka ej slutade med det elaka spratt den
trollske göingen spelade Bondes äldste son och hans
»näst-störstdräng», utan blefvo allt mer och mer
underbara ju närmare »skogs-äckarne» kommo Söderåsen
och dess då tjocka skogar.

Öfver Döingebro kunde själfva Is ej få sina
hästar att gå, förr än han stigit ur vagnen och tagit
»hufvudstolen» från den högre hästens seltyg och sett
därigenom, under det han läste Fader vår baklänges.
Hvad Is därvid såg, var något så hiskligt —
hufvudlöst, att han fann för klokast att lämna åhörarekretsen
i okunnighet därom. Men anledningen hvarför de sex
ökarne fingo hålla en hel kvart för att invänta den
sjunde, som blifvit efter en fjärdingsväg på denna, sidan
om Lillsta kyrka, fördolde han ej; ty det var ju en
helt vanlig sak och som inträffade i närheten af många
andra kyrkor, att själfspillingar, hvilka ej blifvit
begrafna i vigd jord, vandrade omkring som gastar och
antingen trängde sig på ryggen af någon stark
vandrare eller satte sig upp bak på någon vagn, som skulle
förbi kyrkogården.

Gasten gjorde sig så tung, att vandraren, som
nödgades bära honom, sviktade i knäna; eller också, om
gasten föredrog att åka, drogo hästarne, som om de
haft det tyngsta lass. Gasten gjorde sig med afsikt så
tung, i hopp att bli kastad öfver kyrkogårdsmuren in
på den vigda platsen, där han skulle få ro och dit
han aldrig af sig själf kunde komma. Därför blef han
med ens så lätt, bara man hade mod att taga honom
i kragen och slänga honom öfver muren, och det var
just hvad Sven Josef, som körde efterst, hade gjort
denna välsignade natt.

Is trodde för sin del, och ingen af hans åhörare
ansåg det för otroligt, att det sköna landskap, som kort
efter solens uppgång visade sig sväfvande mellan
himmel och jord, var en af de öfverjordiska nejder, som
den af Sven Josef förlossade gasten på sin himlafärd
genomtågade och som han, af tacksamhet mot sin
modige befriare, tillät såväl honom som hans sällskap
att skåda.

Näst inträdet i soldatledet, var denna natts
äfventyr under många år det märkligaste Is upplefvat, och
det fanns jämt en »liten-minsta» och ej så sällan nya
pigor, hvilka gåfvo honom en osökt anledning att berätta
denna historia, som allt husets folk kände, utom
husbondefolket, och på hvilken själfve Per trodde allt
fastare och fastare ju dunklare han mindes händelsen,
hvilken förskaffat honom ett ärr, som med något besvär
kunde döljas af hårluggen.

Då jag sade, att ofvanbeskrifna öfvernaturliga
händelse var det märkligaste som på många år händt vår
soldat, så må man dock ej föreställa sig, att han ansåg
de årliga militära öfningarne på Ljungbyhed för något
oviktigt. Tvärt om öfverraskades han af sin husbonde
tre år i rad, första söndagen efter sin hemkomst från
»lägret», hållande vältaliga föreläsningar i
krigsvetenskapen, och för att ytterligare förtydliga sitt ämne, ritade
han med en bit krita allehanda tre- och femkantiga
figurer på botten af ett upp- och nedvändt bykkar,
som för någon lagning stod i huggboden, hvilken vår
hjälte under sommaren begagnade till föreläsningsrum.

Aldrig behöfde han, hvarken då eller under
vintern, då han därtill begagnade stugan, klaga öfver
brist på uppmärksamma åhörare. Men saken var dock
den, att den unge soldaten hade lika stor vördnad för
sin husbonde, som för »Soldatundervisningen» och
krigsartiklarne; och då Bonde Persson förklarade, att
ingen tid sämre användes, än den som midt under
höskörden bortslösades på lägret, och då han äfven
förklarade, att en fältmanöver ej var annat än en dyrbar lek,
blef soldatens omdöme i denna sak äfven något rubbad.

Och då han ej var rätt säker på, om han ej
felade mot »Soldatundervisningen», i fall han instämde i
husbondens påstående, eller om han ej bröt mot
tjänstehjonsstadgan, i fall han motsade honom, så fattade
Is det beslut, att upphöra med sina föredrag i den
nyare krigskonsten och i stället undervisa sina åhörare
i den gamla, väljande så till ämne slaget vid
Landskrona (år 1677), hvilket han fullt och fast trodde
leddes af Karl XII och Magnus Stenbock.

Nu inträffade dock den tredje stora händelsen i
vår hjältes lif, en händelse som för lång tid kom
honom att förgäta både Karl XII och egna bragder;
kritbiten svartnade i hans västficka och byns
bevärings-ynglingar fingo draga till Ljungbyhed utan all
föregången underbyggnad i konsten att skilja höger om
från vänster om och utan att ha erhållit något råd,
som kunde freda dem från den i kamraternas ögon
nedsättande befattningen att tjänstgöra såsom ständig
kock under mötestiden. Den mångkunnige Is var mer
än till hälften hopsmält af sin första kärleksflamma.

Inne i pigkammaren satt »näst-störstpigan» och
läste dödssalmer ur en salmbok med ett förgyldt hjärta
på ena pärmen, under det tårarne bokstafligen
strömmade ur hennes bruna ögon. Häpna kröpo två Bonde
Perssons barn ned emellan pigornas höga kistor,
storligen undrande hvad den snyftande Boel kunde mena
med de uttryck, hon vid hvarje salms slut utslungade
mot den öppna dörr, som ledde till köket och där två
af hennes kamrater skalade potatis; uttryck, som till
exempel: »Är det någon, som förtryter på att jag får
det feta brödstycket, så kan hon ta det», eller: »med
svek fånget, med sorg förgånget», »den som gräfver
en grop för en annan, faller själf däri» o. s. v. Allt
obegripliga tänkespråk för de storögda små, men så
mycket begripligare för pigorna i köket, af hvilka Ingar,
»störstpigan», nu inträdde med en halfskalad potatis
i den ena handen och en knif i den andra.

»Du har för din skam och olycka ingen annan än
dig själf att skylla, Boel, och pikarne åt mig kan du
spara. Jag har aldrig sökt att tränga ut en kamrat,
och minst nu när hvar och en kan se, hur det är! Men
i allan dar, sitta ej de oskyldiga barnen och höra på
sådant!» afbröt sig den hederliga Ingar och tog
knifven i munnen för att med den lediga handen kunna
föra ut de små lyssnerskorna. Och då detta var gjordt,
återvände hon till den gråtande Boel. »Om Is bedårat
dig — i fall man så kan säga om ett manfolk, då det
jämt haft ett fruntimmer i hälarna — så bekänn din
olycka för vår matmor, och hon eller husbonden skall
nog förmå Is att gifta sig med dig; din far har ju ett
torp...»

»Is vill aldrig bli torpare i Skrabbarp, och hur
skulle det väl gå med Bonde Persson om Is flyttade?
Husbonden får aldrig en sådan gårdsdräng igen», sade
Boel med en blandning af sorg och stolthet.

Ingar slog till ett skratt. »Låt du Bonde Persson
själf sörja för sig!» svarade hon och återvände till
köket och de oskalade potatisarna.

I folkstugan satt Is vid det stora brunmålade
ekbordet, och kring honom sutto i andäktig
uppmärksamhet husets yngre söner och döttrar lyssnande till
berättelsen om Karl XII:s bragder vid — Rönneberga
högar (3/4 mil från Landskrona), och Is ritade ut hela
fiendens ställning, och lilla Elna, som nu för ingen
del var den minsta, hemtade riskvasten ur köket, och
Is skar af kvasten pinnar, föreställande »Stenbockens
getapågar», hvilka ställdes upp mot danskarne,
tillskurna af smala visppinnar. Och så levererade Is hela
slaget och beskref kungen så tydligt, att barnen ej
trodde annat, än att Is och han varit personligt
bekanta, något som han ej häller alldeles förnekade, då
lille Knut sporde honom därom.

Is var just bäst i farten att med kritbiten
åskådliggöra »kallabaliken» i Bender och hur Karl XII där
segrade öfver »Dundrapart» Napoleon, då Bonde
Persson utträdde från lillastugan och leende närmade sig
bordet.

 »Jag är rädd att du får tänka på annat än <i></i>mina
barns lärdom, min käre Is», sade husbonden och slog
soldaten vänligt på axeln. »Skolmästaren klagar, att
mina 'glöttar' ha mera förtroende till din svenska
historia än till hans. Därför gjorde du visst bättre, att
fördrifva lördagskvällen tillsammans med din fästmö; hon
har större rätt till dig, än jag och barnen här». Bonde
Persson vände sig hastigt om och gick ut; han
föreställde sig det uppträde, som nu skulle följa och hade
ej hjärta att bevittna det.

Is steg lydigt upp och ställde varsamt det minsta
barnet, som suttit på hans knä, vid vaggan och stoppade
kritbiten i sin västficka; han insåg, att husbondens ord
med ens hade dömt honom till giftermål och till
torpare i Skrabbarp. »Som man bäddar får man ligga,
sa' Karl den XII, men en soldat måste göra sin plikt;»
Is drog en djup suck och såg sig dröjande omkring
i det stora rummet och på alla sina små vänner, hvilka
nu högljudt började gråta. De anade, att ett afsked,
svårare än det som hvarje år ägde rum, då deras käre,
groflemmade lekkamrat ryckte in till Ljungbyhed,
snart förestod.

Mor Bonde Pers, som suttit inne hos sin man i
lillastugan, kom nu hastigt ut. »Det är svårt för oss
alla, Is», sade hon, »men Boel har varit mig en trogen
tjänarinna, och hon får ej med sorg och skam lämna
vårt hus, du måste gifta dig med henne.»

»Ja, mor, det skall jag, ty far Bonde har befallt
men tror mor, att det skall ske genast? Ja' ville så
gärna bli kvar i tjänsten tills Pers förlofning blifvit
firad; jag står närmast till att hålla hans häst, då han
skall rida i förlofningsstassen, och sen så är det ett
gammalt aftal emellan Per och mig alltsedan hans första
skogsäcka, då han råkade ut för bäckamannen.»

»Käre Is», svarade den lilla knubbiga kvinnan och
såg rörd upp till soldatens stora buktiga näsa, nedåt
hvilkens skarpa spets en förrymd tår rullade, »tänkte
Per redan <i>då</i> på förlofning? Jag tycker annars, det är
tidigt nog nu; han fyller ej tjugoett år förr än vid
jultiden, förlofningen firas på hans födelsedag, och vill
Boel vänta så länge, skola Bonde och jag göra edert
bröllop samme dag vi förlofva vår äldste son.»

»Ack, ja, ja, låt Boel bara vänta, hon har tid
till'et!» ropade barnen oskyldigt, i det de med
tröjärmarne torkade bort de tårar, som ej redan torkat
vid tanken på det stora gillet. »Ja, Is, låt Boel bara
vänta! Hvarför skulle hon 'kustenera dig, som befaller
här näst far och mor? Om det ändå vore Ingar, som
är störstpigan; men nästpigan!» — Den tolfåriga Elna
knyckte på nacken och såg utmanande mot den stängda
köksdörren.

»Det där förstår du ej, barn!» afbröt modern. »Gå
nu med Is, barn, och hjälpen honom att putsa sin
uniform till bröllopet, så skall jag i hans ställe tala vid
Boel.»

»Tack, mor, det var snällt, ty Boel bara grälar
på mig. Men hvad det 'ambelangar' med den
'remissen', att jag skulle stå brudgum samme dag, jag håller
Pers förlofningshäst, så är det ogörligt, jag kan ej i
kronans uniform betjäna en civil eller ta emot den
silfver-riksdaler, som Per då skall ge mig. Jag kunde
bli 'argebuserad' under krigsartiklarne och skjuten som
en 'deserter', mor, — och sen så vill jag ej inför Per
och hans unga, fagra fästmö skämmas för oss två
andra — mor förstår?»

»Ja, jag förstår, att du ej är angelägen att taga
Boel,» svarade moran kort.

»Boel skulle jag nog ta lika glad, som då jag på
kung Karl Johans befallning rycker in till lägret; men
att 'deraderas' till torpare i Skrabbarp, då man så länge
varit fars och mors närmaste man här, det kostar på.»
Is klappade barnen, hvilka på nytt brusto i gråt öfver
Is och Skrabbarp.

»Gå till Boel!» befallde moran, själf rörd öfver
soldatens framtid. Äfven i hennes ögon var den
ifrågavarande byn en sorglig förvisningsort, men Is måste
göra sin plikt. Dock kom han ej i pigkammaren denna
kväll, utan gick i modigt dödsförakt ned till en
närbelägen damm för att pröfva om isen skulle vara stark
nog att låta barnen åka kälke dagen därpå.

Denna söndagsmorgon infann sig vår hjälte i rena
skjortärmar i folkstugan, så fort det första klagoljudet
därifrån vittnade om barnens fasa för iskallt vatten och
obarmhärtiga hornkammar. »Jaså, jag hör att Botilla
vill resa till Skrabbarp! Lägg i ordning matsäcken,
mor, så sätter jag för hästarne! Alla töser, som skrika
när de tvättas och kammas, fara vi af med till
Skrabbarp. Ska' ja' lägga hela brödkakan och osten i påsen,
Botilla?» Den tillfrågade teg, och det var allt hvad
man begärde af henne. — »Se så, lilla Hanna, släpp
nu mors kjortel, så att hon får lof att klä sig till
kyrkan! Jag skall också dit och är ännu ej rakad. Hvem
skall göra det? Elna kanske?»

»Nä häj, de' sta ja'!» ropade den lilla ifrigt och
klättrade upp på bänken till Is, hvars stora mustascher
hon först bearbetade med en rå potatis och därefter
med en bit af en väfsticka. Gud vet hvem som led
mest, soldatens stora misshandlade ansikte eller
husbondefolkets hjärtan, då Boel kom in och med en
svartsjuk blick betraktade denna tafla.

Senare på dagen var Is med de andre tjänarne
jämte hela barnskaran och åkte kälke på dammen.
Bonde Persson gick äfven dit, för att själf öfvertyga
sig att isen bar, och kom så just lagom för att se
sin trogne gårdsdräng, nära nog afklädd, hoppa ned
i en vak för att fiska upp ett — kopparkrus, som
Elna råkat tappa, då hon skulle upphämta vatten
till några stackars iglar, hvilka dvaldes där hemma i
en flaska.

Icke ens denna hjältemodiga gärning kunde muta
husbondefolkets rättskänsla. Is fick visserligen hålla
hästen för Per på dennes förlofningsdag, men stod dock
själf påföljande söndag, tålig och undergifven som en
stor gumse, då han känner saxen, jämte Boel framför
prästen, åt hvilken han, i stället för vigselringen, räckte
den silfver-riksdaler han fått i drickspengar af Per och
den han äfven burit inlindad i papper i västfickan.

Boel hade lyckligt fört sin skatt till torpet i
Skrabbarp; men hans kista med törnroskransen på locket och
hans väggskåp med högröda tulpaner på blå botten
stodo kvar på hedersplatsen i Bonde Perssons
drängstuga, liksom om man väntade att ägaren snart skulle
återvända.

»Is skall komma igen julafton, för jag skall sitta
i hans knä och äta gröt!» försäkrade lilla Hanna, och
den nioårige Knut menade, att far var tvungen att
skicka efter honom på det lekarne måtte gå i gammal
ordning, julsalmerna sjungas, julen »skjutas in och
nyåret ringas in.» Ja, Is måste nödvändigt komma
julafton.

Julafton kom, men Is blef borta; hans plats vid
bordet stod tom, och Hanna kunde ej förmås att sitta
i Ola Mörks knä, ehuru han med ett stort äpple ville
narra hennes lilla hjärta till otrohet. Men hon svek ej
sin gamle vän, utan afslog både äpplet och risgröten
samt grät sig till sömns i länstolen vid kakelugnen.
Ingen i huset tyckte att det var »riktig jul;» lekarne
kunde ej komma i gång.

Äfven far och mor kände den tomhet, som rådde
efter den trogne tjänaren, och drogo sig tillbaka till
lillastugan, och Knut började gråta högt. Då trädde
en lång gubbe in i stugan; hans kläder voro trasiga,
hans ansikte rödt och svart, och på ryggen bar han
en tiggarpåse. Han gick näsvist fram till barnen, som
darrande kröpo tillsammans vid kakelugnen. Pigorna
och drängarne glömde att »låna eld» och sågo tvekande
på gubben, som var ute och tiggde på en sådan kväll.

Då började den pjåkiga Botilla att skrika och ville
krypa under bordet.

»Hallå, ska vi nu till Skrabbarp igen!» ropade
gubben, och så blef ett skrik: »Is, Is!» så att lilla Hanna
vaknade och tvang honom att genast sätta sig vid bordet,
så att hon i hans knä kunde få sin andel af julgröten.

Så kom den gamla riktiga julen jämte Is åter in
i Bonde Perssons hus; men Boel läste denna kväll en
begrafningssalm, där hon satt ensam i torpet i
Skrabbarp. Is stannade hos sina gamla och unga vänner tills
han hjälpt till med nyårsringningen i kyrktornet,
därefter manades han åter hem, mindre af sitt eget än af
det gamla husbondefolkets vaknade samvete.

Påföljande vår inträffade en annan stor händelse
i vår soldats lif. Han blef kommenderad till
fångbevakning å Ny-Elfsborgs fästning, och ehuru Is ansåg
detta för nästan lika vådligt som ett fälttåg mot
ryssen, tog han med stor fattning afsked med hela Bonde
Perssons hus, visade barnen för sista gången, som han
sade, sin granne uniform, nämnde för första gången sin
hustrus namn för sin gamla matmoder och bekände
förlägen, att han hade en son, liksom om han
verkligen trodde att hon ej hade reda på den saken. »Det
är mot fäderneslandets inre fiender jag drager ut!» sade
Is högtidligt till Bonde Perssons storgråtande barn, »och
fall jag skulle stupa...»

»Åh prat!» afbröt Bonde Persson leende; det
värsta de fienderna komma att göra dig, är att de skaffa
sig brännvin bakom din brede, hederlige rygg. Tro
bara ej allt hvad de söka inbilla dig, och du kommer
nog helskinnad hem,» lydde Bondes slutliga
afskedstal till den rörde soldaten.

Fyra månader förgingo utan att Is gaf något
lifstecken från sig. Den häftiga, svartsjuka Boel hade flera,
gånger infunnit sig i Bonde Perssons hus och under
strömmande tårar förklarat, att hon för sin del ej
ämnade mera bry sig om en så otrogen make, som
säkert hade gift om sig med någon »rysk utländska i
det främmande landet, ty Is brydde sig ej ett fnask
om sin lagliga kvinna.» Det sista påståendet var något
kinkigt att vederlägga, hvadan mor Bonde Persson sökte
lugna henne rörande det första, eller att Is skulle vara
en sådan »hottentottare» eller turk, som Boel trodde.

Tredje dagen efter kommenderingens hemkomst,
fanns Is i Bonde Perssons huggbod tidigt på
morgonen i fullt arbete med att laga ett gammalt vagnshjul.
Han såg lika hemmastadd ut, som om han aldrig en
dag lämnat sin tjänst. Bonde Persson förstod, att han
nu ej behöfde tänka på att skaffa sig en ny gårdsdräng.

»Boel?» frågade husbonden.

»Får själf regera torpet.»

»Pojken?»

»Död, inte skött honom, bara gräl och väsen. Fars
vagnar äro dåliga, jag får brådt innan de bli i skick igen.»

»Ja, jag är nöjd att du kom.»

Mera talades ej om saken. Boel bråkade om
skilsmässa, och Is tog ingen annan del i denne sak än att
han vägrade att någonsin mera flytta från sin husbonde.
För öfrigt sade han, att Boel kunde göra hvad hon
ville, blott hon ej besökte honom och ej begärde att
han skulle komma hem.

Jag vet ej om Is blef lagligen skild från sin
hustru, jag tror det knappt; han talade lika litet därom
som om sitt fyra månaders garnisonslif. Han blygdes
öfver att han under denne senare tid »gått i skola som
en 'pojkvas',» och ehuru han nu lärt att hålla en penna,
föredrog han den gamle, käre kritbiten då han ritade
upp alla slingringar på den väg, han marscherat och
seglat till Ny-Elfsborg.

Ar efter år rullade förbi. Bonde Perssons barn
trodde ej mera på den gamle soldatens historiska
skildringar, men de logo ej häller öfver dem eller
berättaren. Den ena dottern efter den andra satt i eget bo,
men Is blef kvar på »stammen;» han var där ännu då
Bonde Persson gick hädan. Is körde likvagnen, men
det måtte ha varit ett allt för tungt arbete för honom;
ty då han hjälpt till att jämna grafven, föll han matt
ned vid densamma, och en vecka senare hvilade han
bredvid sin husbonde, men då under mullen.

*

</chapter>
<chapter name="Tvänne “kloka“.">
<h1>Tvänne "kloka".</h1>

Den »kloke» man, som i min hembygd under
slutet af 1820-talet mest var känd och af allmogen
anlitad som ett slags doktor, var »Broby smed». Något
annat namn har jag aldrig hört honom nämnas med.

Hans rykte var ej det bästa; man trodde honom
just ej om att vara i förbund med de <i>ljusa</i> makterna,
och jag tror ej, att man utan i yttersta nödfall, vid
svåra kroppsliga plågor, eller då någon betydligare
stöld blifvit begången eller då någon farligare sjukdom
utbröt bland husdjuren, anlitade honom.

Mina föräldrar skildrade honom som en mörk,
fåordig och föga behaglig man samt dessutom tidtals
begifven på dryckenskap.

Deras första bekantskap med den kloke kom
därigenom, att min mor en midsommarafton vid
solnedgången gick ut i trädgården för att kalla in tjänarne
till aftonvarden och då plötsligen öfverfölls af en så
häftig värk i kinden, att den annars så modiga och
raska kvinnan trodde sig förlora förståndet under den
våldsamma plågan.

Då rådde någon: »Res genast till Broby smed».
Hon ville det ej gärna, min far ej heller, ty de gälde
för att vara upplyst folk, men vid midnattstid måste
de dock fara. Den buttre smeden stillade på
ögonblicket plågan, sade henne dessförinnan vid hvilken tid
hon erhållit den samt, hvar hon stått, då hon vinkade
på folket. Något synbart medel att borttaga värken hade
han ej begagnat och för öfrigt hade allt, hvad han den
morgonen sagt dessa sina gäster, visat dem, att han
hörde till de »framsynte».



Senare hände sig, att en af min fars närmare
vänner blef sjuk. Han sökte först läkare, men sjukdomen
förvärrades. Man rådfrågade då Broby smed, som på
sitt vanliga korta sätt lofvade hjälpa den sjuke, men
med förbehåll, att han då ej finge anlita någon annan.

Ett par gånger hemtades han då till gården,
sjuklingen kände sig bättre, men hans ben svullnade. Detta
väckte oro i familjen; äfven min far var ängslig och
lät hemta smeden till sig, för att med den myndighet,
som var honom egen, ställa den kloke till ansvar för
det sätt, hvarpå han behandlade sjuklingen.

Smeden kom, tog plats i en länstol och satt där
en stund försjunken i sig själf. Därpå förklarade han
lugnt och bestämdt, att han ansvarade för mannens
lif, så vida man höll den ingångna öfverenskommelsen.

Min far nöjde sig ej därmed, utan ville att de
genast skulle resa till den sjuke. »Nej, icke förr än i
morgon», ljöd det bestämda svaret. Smeden ville ej gå
till sängs, utan satte sig i länstolen vid min fars säng.

Fram på morgonen väckte han min far. »Jag vill
ha skjuts hem», sade han. — —

»Hem? Nej, vi fara först till Olsson», svarade
min far. —

»Där har jag ingenting mer att göra. I natt har
han haft provinsialläkaren S. hos sig; denne har lindat
Olssons ben med dref. Nu går svullnaden upp i magen
och bröstet, och om några dagar — han sade hur
många, men det har fallit ur mitt minne — är han död.»

Smeden for hem, men min far, skyndade genast
till sin sjuke vän och fann att allt förhöll sig som
smeden sagt: timmen då läkaren anlände, drefvet kring
den sjukes ben, släktingarne församlade, allt var som
han beskrifvit.

Men skulle äfven hans uttalade spådom sannas? —
Ja, mannen dog på dag och stund, som smeden förutsagt.

Säkert var, att i mycket af denne mans görande
och låtande fanns mycket bedrägeri. Många af min
fars berättelser vittnade uppenbart därom, men i dessa
fall var han fullt öfvertygad om, att smeden ej varit
i stånd att bedraga honom.

Äfven sin egen död förutsade denne kloke. »Jag
skall en natt — han sade när — kövna å som en
puggeperling» (kola af som en frusen grodunge) sade han.
Och så skedde; han fanns en morgon sittande död
i sin stol.

Men om Broby smed troddes stå i förbund med
mörka makter och anlitades mera i hemlighet, så var
däremot den långt mera ryktbara »Vallåkraflickan»,
Anna Jönsdotter, ett föremål för folkets aktning och
tillgifvenhet, och den gåfva hon ägde, antogs vara
henne gifven af Kristus själf.

Broby smed lefde före min tid, kloka Anna hör
till ett af mina friskaste barndomsminnen. Jag hade
så ofta talat om henne för min man; han tycktes hålla
det hela för något, som jag väl under min barndom
kunde ha hört berättas; men om jag värkligen
upplefvat de der underbara sakerna, menade han, kunde
vara tvifvelaktigt, ty af allt, hvad han kunde uträkna,
måste det ha tilldragit sig vid en tid, då jag ej var
mer än på sin höjd fem år.

Men då min bror, som var aderton år äldre än
jag, förtäljde samma historia, och jag därpå fick en
oemotståndlig lust att skrifva en berättelse i novellstil
om den unga undergörerskan, besökte jag henne 1873
i hennes nuvarande bostad, där hon sitter som
förmögen änka med flera vuxna barn. Ingen tycktes numera
minnas hennes ungdomshistoria, och själf älskar hon
ej att höra något därom. Ensligt och tillbakadraget
lefver hon, upptagen af sitt landtbruk och hushåll.

Därför skall jag ej här nämna det namn, hon nu
bär eller den fläck af jorden, på hvilken hon
uppslagit sina bopålar. Men hennes ungdoms historia vill jag
i korthet berätta, så som den finnes i
rättegångshandlingar och så som jag minnes hjältinnan. Under titeln
»Kloka Nanna» sände jag år 1880 en romantiserad
berättelse om denna min barndoms aldrig förgätna
bekantskap ut i världen.

Annas föräldrar voro fattiga; de ägde eller
arrenderade ett mindre hemman i byn Vallåkra, 1 1/2 mil
från Helsingborg. Själf berättade hon följande om
tillkomsten af sin förmåga att bota sjuka, en berättelse,
hvilken äfven till största delen finnes intagen i
rättegångshandlingar, som röra denna sak.

År 1837, under rågskörden — Anna var då sjutton
år — gick hon på åkern och räfsade under muntert
glam med det öfriga skördefolket, då hon plötsligt
kände liksom en glödande hand gripa henne i vänstra
sidan. Hon gaf till ett rop, men tystnade därpå och
deltog ej vidare i skämtet, som rörde sig kring frieri
och kärlek.

Efter denna dag kände hon sig jämt sjuk och
nedstämd; hängsjuka kallar man här ett sådant obestämdt
illabefinnande. Längre fram på vintern blef hon
sängliggande, och en dag slumrade hon in, som man trodde
för alltid. Men efter några timmars förlopp satte hon
sig plötsligt upp i sängen och framsade då, badande
i svett, några verser af gudligt innehåll, som ingen
förr hade hört. Sedan förtäljde hon för sin mor och
syster, att hon varit i »andevärlden» och i himmelen.
På det förra stället hade hon träffat flera aflidna, som
hon nu kände igen och med hvilka hon nu samtalat.
Hustrun till en skräddare i byn hade sagt Anna, att
hon — hustrun — skulle i hundra år »sväfva mellan
himmel och jord», till straff för sin elakhet mot sin
man. Andra andar hade angifvit deras längre eller
kortare strafftid för en kärlekslös vandel här på jorden.
En ängel hade fört henne omkring här och i himmelen,
där hon slutligen fick se Kristus, som befallt henne
att genom händernas påläggande bota sjuka. Han hade
äfven lärt henne de verser, hon därunder tyst skulle
framsäga. Äfven hade han gifvit henne nattvarden.

Nu är till att märka, att Anna var en helt och
hållet okunnig flicka, som säkert aldrig läst mer än
som var jämt och nätt nödvändigt för att »slippa fram
för prästen». Ej heller var hon eller modern af något
särdeles religiöst sinnelag. Anna var en röd, frisk och
frodig bondflicka med ett gladt, muntert lynne och
föga utvecklad hvarken till förstånd eller känsla, och
af fantasi visade hon »utom sitt kall» ej en enda gnista.

Sedan Anna sålunda helt oväntadt återvändt till
jordlifvet, tillfrisknade hon hastigt, men dolde
omsorgsfullt den befallning, hon erhållit; hon ville ej uppträda
som undergörerska; hon var blyg och rädd samt älskade
världsliga nöjen. Då låg hon en natt tillsammans med
sin äldre syster. De talade om likgiltiga ting, då
systern, hon hette Kerstin, såg rummet upplysas som af
en sol, hvilken sänkte sig ned öfver Annas bröst.
Kerstin hörde då systern tala högt med någon och bönligt
bedja att blifva befriad från det henne ålagda kallet.
Svaret kunde Kerstin ej höra, men af Annas ord
förstod hon, att det var vägrande. Men ändå förflöto tre
veckor innan hon, drifven af en ständigt manande inre
röst, måste lyda kallelsen.

Vid skildringen af denna kallelse har jag hållit
mig till de berättelser af henne själf, hvilka jag som
barn ofta hörde, utan att det föll de äldre allvarsamma
männen och kvinnorna, för hvilka hon motsträfvigt
och blygt skildrade denna del af sitt lif, in att det
knappt fem år gamla barnet skulle uppfatta och bevara
det hörda.

Då jag 1873 besökte Anna, och jag sade henne,
hvem jag var, blef hon högst bestört öfver allt, hvad
jag ur minnet berättade henne om denna tid, men hon
medgaf, ehuru motsträfvigt och sorgset, att allt var
så som jag erinrade mig det.

Inför domstolen har hon däremot ej nämnt ett ord
om »andevärlden», utan i stället uppgifvit sig hafva
besökt »helvetet och skådat djäfvulen, omgifven af
onda andar, utan att likväl kunna beskrifva, hvad hon
der erfarit, annat än att satan med mänsklig skapnad,
men till det yttre svart, knotig och ful, varit bunden»,
som det ordagrant heter i rättegångsprotokollet.

Då jag blef satt i tillfälle att själf läsa målet i
Luggude häradsrätts dombok för 1838, igenkände jag
mycket väl stilen i Annas skriftliga anföranden. Den
som skrifvit detta var en studerad man, men vid den
tiden tiggare. Han var af allmogen på denna ort
flitigt anlitad i tingssaker, ty han hade en skarp, satirisk
penna, och han var väl bevandrad i lagar och författningar.

Vid genomläsandet af hans, i Annas namn skrifna,
spetsiga anförande, gick det upp för mig, att hennes
vänners hela sträfvan gått ut på att freda henne från
en möjlig anklagelse, att ej vara en rättroende luthersk
kristen. Och att man därför fått henne att inför
domstolen förtiga, hvad hon enskildt berättat om sitt besök
i andevärlden och om andarnes strafftid.

I den tiden kunde en dylik misstanke för vantro
varit svår nog. Men det är då ej att undra på, om
Anna blott obetydligt beskref besöket i afgrunden, ty
detta har utan tvifvel blifvit henne dikteradt af den
gamle vinkeladvokaten, men har säkert varit henne
motbjudande att eftersäga.

Den första sjuka Anna botade, var en ung flicka
af hennes bekanta, som var behäftad med ett
elakartadt hudutslag. Anna lade händerna på henne och
läste sina verser. Den lyckade kuren blef bekant,
hundratals människor strömmade till Annas hem och hon
fick ej ro eller hvila hvarken natt eller dag för
besökande sjuklingar.

Hennes rykte nådde äfven till mitt barndomshem,
beläget ett par mil från Vallåkra. En äldre bror till
mig, femton år gammal, led af en hjärtsjukdom, mot
hvilken söktes bot hos Danmarks berömdaste läkare,
hvilka under flera år skött honom, men utan framgång.
Samma förhållande var det med en syster, som efter
skarlakansfeber blifvit döf. Man beslöt att resa till
Anna med de båda barnen, hvilkas åkommor läkarne
förklarat obotliga. Det gällde nu att försöka sista medlet.

Anna förklarade genast, då hon lade händerna på
dem, att dessa sjukdomar kunde hon ej bota. Hon
kände genast, sade hon alltid, då hon kunde bota en
sjukdom eller ej. Min syster märkte ej heller den ringaste
förändring under det Annas händer lågo öfver hennes
öron, men min bror tyckte, att hans plågor stillades
och hjärtat slog mindre våldsamt, under det hon med
händerna sakta strök honom från hufvudet ned till
fötterna, alltid utanpå kläderna, liksom hon gjorde med
alla sjuklingarne.

Anna hade under detta besök gjort ett godt intryck
på mina föräldrar, just för det hon visat sig vara
uppriktig och okonstlad. Hon hade fattat så stort förtroende
till dem, att hon, då hon var rent öfverlupen af folk,
som kommo för likt och olikt, för att få tjufvar
upptäckta, kreatur botade och brutna förlofningar helade,
tog sin tillflykt till mina föräldrar, bedjande dem om
skydd. Hon ansåg detta vara så mycket nödvändigare,
som läkare, förklädda till bönder, besökt henne, som
hon trodde, i fientliga afsikter. Anna hade, det första
hon berörde desse föregifne sjuklingar, upptäckt
bedrägeriet och kort svarat: »<i>Herrarnes</i> bröstvärk kan jag
ej bota». Sedan hade hon hört att det varit fråga om
att anklaga henne för signeri.

Anna blef väl emottagen i mitt hem. Min far menade,
att det varit bättre att läkarne öppet och allvarligt
undersökt denna sak, innan man hotade med stämning
till domstol. Anna skulle nu få hvila och ro, lofvade
mina föräldrar, och skulle hon dragas inför rätta,
ämnade min far följa henne till tinget, så finge man se
hvad som kunde hända.

I fråga om hvila och ro lofvade mina föräldrar
mer, än det som stod i deras makt att hålla. Redan
påföljande dag fingo vi besök af sjuklingar, och inom
en vecka var hela huset taget så godt som med storm.

En dag räknade min mor redan vid soluppgången —
det var under högsommaren — tvåhundra personer på
vår gård. En stor sal var med eller mot ägarens vilja
tagen i beslag af sjuklingar, som lyckats tränga sig
fram och vänta utanför Annas rum, vid hvars dörr en
af våra huskarlar stod vakt för att hindra, det man
hoptals trängde sig in till henne. Stall och logar voro
upptagna af sjuklingar; en rad af vagnar höll vid
inkörsvägen, väntande på möjligheten att få komma
in på den fullpackade gården. Gummor med hvetebröd
och andra handelsartiklar vandrade omkring bland folket.

Men den hufvudsakliga frågan: Botade värkligen
Anna några sjuklingar? Denna fråga måste jag besvara
med ett bestämdt <i>ja</i>.

Af de några och tjugo personer, som blifvit kallade
till ansvar för det de sökt Annas hjälp, vittna alla,
utom två, att de fått den hjälp, de sökte. De två ohulpne
hade sökt henne, den ene för sina sjuka kreatur, den
andre för ett döfstumt barn. Den förre svarade hon,
att ängeln ej befallt henne bota djur, utan människor, för
den sednare förklarade hon, att dylika åkommor
förmådde hon ej hjälpa.

I förbigående må omtalas, att då en man sporde
Anna, om hon ej ville säga honom, hvem som stulit
hans ko, svarade hon hastigt: »Den samme, som ni
stal suggan från i fjor.» Orden lades henne på tungan
i samma ögonblick, förklarade hon; mannen var henne
fullkomligt obekant.

I alla vittnesmålen röjes en stark sträfvan att
frikalla Anna från anklagelsen för signeri. Fastän alla
tala om händernas påläggande och versernas läsande,
framställes detta mera som en bisak, då däremot
sådana medel, som: »menlytes- och skräcksalfva»
framhålles som de egentliga »naturliga botemedeln» mot
sjukdomar, som af läkarne förklarats obotliga.

Läkarne få i hvarje af dessa anföranden uppbära
hvassa sidohugg, vittnande om den harm folket kände
öfver Annas anklagande. Hon fäste själf ej den
ringaste vikt vid de läkemedel, som folket nödgade henne
att föreskrifva. »De tro att salfvan hjälper för det <i>jag</i>
föreskrifvit den,» sade hon, »och då den ej skadar,
må de ha sin vilja fram; de stå ej att bli af med
annars.» Hon sade vidare, att hon mycket väl visste, att
om hon än föreskref till exempel »tolfmannastyrka
eller sexmannakraft,» så lämnade dock apotekaren
aldrig annat än sen- och aloesalfva, och »trollrökelsen»
var ett helt oskadligt ting. Till invärtes bruk
lämnades blott nerv- och Hoffmansdroppar. Senare bekräftade
apotekaren i Landskrona detta, högst förvånad, att Anna
hela tiden vetat af de spratt, man trott sig spela henne.

Utom de berättelser om Annas undergörande
förmåga, som ännu lefva på folkets läppar, skall jag här
nämna tre af de fall, som stå klarast för mitt minne
i hela denna tafla, då sjuklingars ögonblickliga botande
var en så vanlig sak, att man upphörde att förundra
sig däröfver; snarare undrade man, då den sjuke kom
ut ur hennes rum ohulpen.

Jag minnes tydligen, att jag en dag med mina
systrar lekte på gården mellan gästernas frånspända
vagnar, då leken afbröts därigenem, att en bondkvinna
kom ut, förande sin flicka framför sig med frågan:
»Hvem är den mannen som kommer där?» — »Far!»
svarade den vuxna flickan, skuggande ögonen med
handen. Hon hade varit blind sedan flera år, nu såg
hon. Jag minnes att vi barn tyckte, det var riktigt
bra gjordt af Anna. De äldre talade med glädje därom
tills något nytt fall mera tog uppmärksamheten i anspråk.

En annan gång var det en liten gosse, som genom
»värk» förlorat förmågan att gå. Sådan jag ännu tycker
mig se honom i sin grå vadmalsdräkt, kunde han väl
vara nio eller tio år gammal. Föräldrarne buro honom
genom salen in till Anna. Då hon efter några minuters
förlopp öppnade dörren för honom, gick och sprang
han i jublande fröjd på sina med grå yllestrumpor
beklädda fötter. Modern beklagade sig, att hon ej
medtagit skodon.

Den tredje jag särskildt minnes, är en kvinna, så
svårt behäftad med fallandesjuka, att hon fördes
bunden in i pigkammaren, der hon lades på en säng. Hon
var hemsk att se, fradgan stod henne kring munnen.
Anna kom fram, lade händerna på kvinnan, som
genast blef stilla, och då hennes band blefvo lösta, steg
upp och vacklade, understödd af vänner, blek och matt
ur kammaren.

Anna själf tycktes ej lida något genom att
»meddela sin kraft» åt sjuka; endast då man ej på hela
dagen unnade henne ro och hvila, anfölls hon af
stelkramp och låg en stund som död. Hon ville dock
gärna, när hon kunde, gömma sig undan besökande
sjuklingar. Hon hade långt mera lust att sitta bland
husets kvinnor vid något handarbete eller leka med
oss barn i trädgården, än att bota sjuka.

Betalning begärde Anna aldrig af någon, brydde
sig äfven helt litet om, hvad man gaf henne, utom då
det var fattigt folk; då brukade hon »växla» sålunda,
att gåfvo de henne en »sexmarkssedel» (25 öre), så
gaf hon en »tredalerssedel» (50 öre) tillbaka. De rikare
gåfvo henne vanligen 32 skillingar banko (1 krona)
eller 1 riksdaler 16 skillingar banko (2 kr.), om de
blefvo botade eller kände sig bättre; af dem, som hon
utan all påföljd lade händerna på, kunde hon ej
förmås att mottaga något.

Hon kom ofta i mitt hem, stannade där längre
eller kortare tid, allt efter som det lyckats henne att
dölja sin tillflyktsort, ty en dylik folkvandring, som
den hon första gången ledde till gården, önskade ej
mina föräldrar förnyad. Men då hon kallades till
Luggude härads lagtima sommarting i Mörarp 1838,
åtföljdes hon af min far, som besynnerligt nog ej blifvit
stämd att ansvara för det hon fått »drifva signeri» i
hans hus, eller för det han sökt hennes hjälp för sina
barn.

Det var långt ifrån någon hemlighet, att ett bland
de skäl, som gjorde Anna välkommen i mitt hem, var
den lindring min sjuke bror erfor, då hon lade
händerna på hans bröst. Men icke ens som vittne blef
min far kallad. Han infann sig ändå vid tinget, själf
körande för den anklagade.

Målet slöts så, att Anna, hvars »uppgift, huru
den undergörande förmågan blifvit henne beskärd,
såväl som sättet att genom läsning bringa den samma
i värkställighet, i hög grad vittnade om vidskepelse,»
dömdes »att böta sex riksdaler 32 skillingar banko
(10 kronor) i treskifte, eller, i brist af böter, afstraffas
med åtta dagars fängelse vid vatten och bröd.»

De, »hvilka af Anna Jönsdotters vidskepliga konst
eller signeri sökt bot,» dömdes att böta hvardera tre
riksdaler 16 skillingar banko (5 kronor), eller i brist
på mynt undergå fyra dagars fängelse vid vatten och bröd.

Dessa straff hvarken minskade Annas anseende
eller folkets lust att söka hennes hjälp. Med <i>folk</i>
brukar jag förstå alla klasser, och det var ej allenast
allmogen, utan äfven personer af andra stånd, som
kommo till henne med sina sjuklingar. Månget »förnämt»
besök erhöll hon i smyg, men dylikt bedröfvade ock
harmade henne; ej heller trodde hon sig kunna bota
dem, som blygdes för att öppet anlita henne.

Någon liten oenighet — mina föräldrar tyckte att
Anna ej behandlade sitt kall nog allvarligt — gjorde,
att »den kloka pigan» ej mera besökte oss. Vi hörde
att hon blifvit kallad »till hofvet i Danmark» — det
var äfven så, efter hvad jag nu med säkerhet vet från
mycket högt stående personer i detta land. Man
berättade, att hon återvändt därifrån, rikt belönad med
penningar och dyrbarheter, men att hon äfven blifvit
så — högfärdig.

»Högmod går för fall,» sade min mor allvarligt,
då vi syskon, efter ett tillfälligt sammanträffande med
Anna på en marknad nämnde, att vi funnit henne
mycket utstyrd — fastän klädd i ortens bonddräkt — och
att hon visat oss en viss nedlåtande vänlighet, som
djupt harmade mina vuxna systrar.

Sedermera angrep ondt rykte hennes hittills
obefläckade namn, och man sade, att hon med sin oskuld
äfven förlorat förmågan att bota sjukdomar. Visst är,
att folket därefter hastigt förlorade allt förtroende till
henne, hvad än saken månde hafva varit.

Då jag för fem eller sex år sedan besökte Anna,
kunde hon ej förmås tala något annat om sin vistelse
i Danmark, än att hon varit en längre tid på en
namngifven grefves gods för att lägga händerna på
grefvedottern, som var behäftad med ett svårt nervöst
lidande, hvilket Anna väl förmådde lindra, men ej bota.
Den grefliga familjen tillbjöd henne en årlig lifränta,
om hon för alltid ville stanna hos dottern, men Anna
vägrade; hon längtade hem till Sverige.

På mina enträgna frågor uppgaf hon vidare, att
berömde danske läkare undersökt arten af hennes
undergörande förmåga genom att »sätta mig i en apparat,
hvarefter de förklarade allt för mycket stark
magnetism». Vidare hänvisade hon mig till en liten skrift,
som desse läkare skola hafva utgifvit, och som skall
bära titeln: »Den kloge Pige fra Sverrig», eller något
dylikt. Hon tycktes väl själf ha sett boken, men ej
läst den; hon kunde troligen ej läsa danska.

En af mina danska vänner har på kongl.
biblioteket i Köpenhamn sökt efter denna skrift, dock utan
att finna den, — troligen är titeln en annan —
däremot fann han där en visa i skämtsam stil om Anna.
Dock har jag äfven på Fyen träffat bildade, ja lärde
personer, som antingen ryktesvis eller personligen känt
»den kloge Pige fra Sverrig», och ingen i det
främmande landet, utom möjligen någon pöbelaktig
versmakare, har hållit henne för en bedragerska, fastän
hon ej botat alla, som där anlitade henne. Här i Skåne
lefva många, som sett och anlitat »den kloka pigan
från Vallåkra»

*

</chapter>

<chapter name="Urminnessamlaren.">
<h1>Urminnessamlaren.</h1>

<h2>(Östra Göinge härad.)</h2>

I hina åren gick der en sådan der nymodern
urminnessamlare genom Glemmarebygden och väckte
stor omtalan om sina bedrifter. Det var ingen riktig
schackrare, ändå han var farligt begifven på både
kjortlar, lifstycken och annat fruntimmerstillbehör, så
att han lade sig efter själfva Halta-Pallas
rynkessjaminsett eller hvad en kallar'et, när en inte får tala
bondska med bättre folk. Det hade varit hennes
brudaplagg, så där var lärft till både opplöt och nerdel,
krusade ärmar och en krage med de allra grannaste
haskojd, (broderi) må en veta.

Hade det varit en redig schackrare, så skulle
Halta-Palla aldrig ha lämnat denna här pjelten, som hon
blekte hvar eviga sommar för att hålla honom hvit,
tills hon i bara den skulle framträda för den yttersta
domen, för det var hennes mening att ha den på i sin
likkista, kan en tro.

Folk tyckte, att det var ledt af Palla att lämna
bort en sådan pjelt, men hon sa', som sant var, att
urminnessamlaren var en fin, utstuderad uppländing
från Stockholm och att han var rent privat omöjlig,
då han fick begäret för tockent.

Under tiden hade Halta-Palla en släkting,
Bommare-Ola; han var släkt med Palla, på det viset, att
hennes systers svåger var gift med Bommare-Olas moster,
och de hade tillsammans en dotter, som de tänkte skulle
ärfva Pallas pjeltar, så det folket blef vrebbed på den
där urminnessamlaren för rynkessjasminen, vill säga.

»Jag vånne, jag träffade den där pjaltasamlaren!»
säger då Gissle, han, sonen till Sven Tängselnäbb, ni
vet; jag skulle, döden i mig, ge honom svalevingar
under fötterna, så han skulle få annat att springa
efter än sådant, som folk ska ha med sig i
andevärlden,» säger Gissle, som var en hvass karl i muntyget.

Urminnessamlaren går och går, nog så förnöjd
öfver sin handel här och där, tills han en dag stöter på
Gissle, som låg i en skogsbacke och brände tjära.
»God dag!» hälsar då uppländingen. »Tack,» svarar
Gissle. »Ni vet väl ingen, som har gamla saker att
sälja, ju äldre dess bättre?» frågar urminneskarlen på
sitt höga målspråk.

»Jo-o, det vet jag allt, men det är två styfva mil
dit. Det är ett par urgamla stafmän, som förvaras i
byåldermannens bakbyggnad; de äro säkert fala,»
säger Gissle.

»Stafmän?» grundar då uppländingen.

»Vi kalla dem så, men jag har aldrig sett dem,
utan bara hört, att de ska vara urminnessaker.»

»Med inskrifter på sidorna?» sporde pjeltakarlen,
som blef glad i hättan.

»Med riktiga namn och djupa skåror i knappen,
kråkspår, som ingen olärd kan tyda. Stafmännen ha förr
i tiden blifvit skickade omkring i byn, men nu, sedan
där blifvit ett nytt byhorn, så kommer byfolket
öfverens, när det kallar,» förtäljer Gissle så hjärtans
enfaldigt, som han alltid brukade, då han ville ha någon
ut att fånga harar med bara näfvarne.

»Är ni säker på, att de där stafvarna äro fala?
Eller vet ni möjligen, om där finnes något <i>gammalt</i>
byahorn, efter som ni säger, att de fått ett <i>nytt</i>?»
frågar urminneskarlen, som alltid hade öronen med
sig, fast vettet ibland sprang kippe (utan strumpor).

»De gamla stafvarna äro fala, det är säkert som
sex, och är det fråga om horn, så gå bara till själfve
åldermannen, för han har ett par så stora, att det är
omänskligt, och jag vet, att han gärna skulle vilja bli
af med dem; de äro gamla nog och kända vidt
omkring,» ordinerar Gissle.

»Har där varit tutat i dem?» undrar
uppländingen, som knappt begrep mer än hälften af Gissles språk.

»Tutat! Ja, lit på'et! Både tutat, skränat och
pylat, så det hörts hela byen rundt. Men gå bara till
åldermannen själf och fråga, eljes kan han bli vrebbed.
Och så ajöss, lycka till, nu får jag passa min tjära!»
säger Gissle och benar af uppför backen, för han trodde
sig ej till att se dum ut längre.

Urminneskarlen tog upp en bok och skref in
Gissles underrättelse, och andra dagen gafflade den
lärde herren åstad till Lesselt. Han kommer till byn
just som åldermannen står uppe på backen och tutar
i det nya byahornet, värre än i yttersta dagens basun,
och från alla gårdarna i byn ser studenten kvinnfolk
komma ut och ränna mot ett och samma håll, värre
än de haft eld i bakvåden.

Han följer efter dem in i Holtagården, kommer
in i stugan och ser alla byermännen sitta kring bordet
med brännvinslärkorna, skrattande så de kunna remna,
men alla kvinnorna stå midt på golfvet kacklande värre
än den värsta flock gäss, som se höken öfver sina
ungar. Saken var, skall en veta, att männen salat hop
till en liten munterhet, och det stod i byalagen, att
när byahornet hördes, skulle vid vite af åtta skillingar
banko (25 öre) en man eller en kvinna från hvarje
gård möta hos åldermannen, och nu hade gubbatrollen
tänkt ut detta hyss för att narra byns kvinnor att
slänga allt ifrån sig och ränna dit. Midt i hela
roligheten kommer så denne urminnesherren.

«God dag!» säger han, liksom litet blygsam vid
att komma i så stort lag. »Jag har fått anvisning på
ett par gamla stafvar, som skulle vara fala; är detta
sanna förhållandet?»

»Stafvar?» undrar åldermannen.

»Ja, ni kalla dem visst stafmän», säger den lärde;
»jag skulle vilja se dem, och äro de gamla, så köper
jag dem.»

»Hvad skall herr studenten ha dem till?» spörjer
åldermannen.

»De skola vårdas väl och ställas i ett museum»,
svarar urminnesstudenten.

»I ett <i>muserum</i>!» hviska alla gubbarna.

»Kan det hjälpa något?»

»Vi ha ingenting emot att bli af med dem, för
de äro urgamla och duga till ingenting, och om herr
studenten skriftligt förbinder sig att ej fara illa med
dem, så tror jag, vi ha laglighet på att sälja dem till
hvem som bjuder, det har vi brukat förr. Men hur
vill han forsla dem? Det är skröplig vara», säger
åldermannen, och hela byalaget, männen såväl som
kvinnorna, stötte på hvarandra och tyckte det vara ett bra
tillfälle att bli af med byns gamle stafkarlar.

»Till en början sticker jag dem väl under armen»,
sade urminnessamlaren.

»Jo, han tror sig! Därtill äro de allt för långa och
tunga; men han kan ju komma med och se på dem»,
sade åldermannen. Och så dref hela skaran ut ur
stugan och till bakbyggningen, för att bevittna handeln
med stafkarlarne. »Här ser han dem», sade
åldermannen och visade två långa, urgamla gubbar, som, innan
man började sälja fattighjonen, hade gått med staf och
påse för att tigga sitt bröd i socknen. »Herr studenten
kan få dem för intet».

Urminnessamlaren förstod nu, att han gått prestaf,
men han var ej en af dem, som släppa het gröt i
skjortkragen och slå mjölk i halsen för att lindra
svedan. Han hittade nog så lärdt på gubbarne och sade,
att de ej voro ovanliga nog för honom; men en kunde
se, att han jäste, för han trodde, att åldermannen
gjorde narr af honom.

»Åldermannen skall ju också ha ett par
märkvärdiga horn?» säger så studenten, som aldrig tänkte, att
andra nöt än fäkreatur kunna ha sådana tingestar ute
bland bönder, fast han nog kände till dem bland högt
och lärdt folk, och nu blef där ett grin och ett flin,
värre än om det varit på en marknad och man stått
och glott på pajas. Men åldermannen tog till att svärja
och hans kvinna till att pyla och tjuta, så
urminnessamlaren begrep, att här menades annat än
museumshorn, och han blef illa förlägen och tänkte som det
var, att Gissle gjort prismadonter för honom i
tjärbacken. »Här är nog ingenting, som passar mig», säger
han då liksom skamfilad.

»Jo», säger då Vyste-Neils, »är det fråga om
muserum, så har jag en del gamla rötter, som just kunna
höra dit.».

»Rötter? Hvad för rötter?» frågar
urminnesstudenten, som nu ville akta sig att gå prestaf mera.

»Ja, kommen nu först allihopa, så gå vi in i stugan
och tala vidare! Var så god, herr student! Var så bra,
stig på och kom in och ta ett glas, så klarar det sig»,
säger då åldermannen. Se, saken var, att Leseltboarne
inte kunde få för sig, hvad studenten menade, och han
förstod ej deras talespråk, så det gick omkring i
kalotten för dem alla.

»Skål, herr student!» börjar så Vysten när de
tagit sig en ny knapp i västen. »Förstår han sig på
gamla <i>rötter</i>? Kanske han är en af dem, som går
omkring och läser öfver dem?»

»Här finns många slags rötter, såsom gren- och
pålrötter» — börjar den utlärde stockholmaren på sitt
språkmål.

»Mina ä' bok<i>rötter</i>, tänker jag», menar Vysten,
»för de drogo först af med mina '<i>Brinnande Offerböner</i>',
och se'n togo de, pina dö, mina glasögon» —

»<i>Rötterna</i>?»

»Ja, just <i>rötterna</i>, och inte kan jag begripa, hvad
de skulle med glasögonen, om de inte ä' fasligt gamla
rötter, som inte kunde läsa prent utan glasögon», säger
så Vysten och ser så räfvapolisk ut i ögonen, så
urminnesstudenten lofvade sig själf, att han skulle ge
Lesseltboarne in för <i>rötter</i>, bara han fick tid på sig. För
nu blef det kunnigt för hans förstånd, att Vysten talade
om råttor och möss och trodde, att urminnessamlaren
var en sådan, som gick omkring och fördref ohyra,
och han hittade i hast på ett sätt att ge honom betalt
för <i>muserummet</i> och de andra för stafmännen och
åldermanshornen. Men han höll inne med sina
tankefunderingar, pratade govänstal med byamännen, men drack
Ingenting, icke en gång honungsbrännvin med
kvinnorna, för detta var redan bortlagdt, den gången, men
därför blef han ändå ansedd för en bra karl, om en
än kunde märka, att han var litet oerfaren.

När kvinnorna druckit sina vissa koppar kaffe,
gingo de hem, men karlarne blefvo sittande där tills
inemot midnatt. Åldermannens gård låg intill
kyrkogården, och när nu gubbarne bröto lag och skulle gå
hem, sågo de en lång, hvit en stå i klockarelyckan
och blossa, så gnistorna stodo honom ut om halsen.
De stötte på hvarandra, men ingen sa' ett ord, för
det kunde kosta lifvet, och ingen ville gå främst, ty
alla skulle där förbi, utom åldermannen, som följt ut
gästerna, men nu lade benen på ryggen och rände in
igen i stugan.

Vysten hade namn om sig att kunna mana gastar
både ner i jorden och upp igen, när så skulle vara,
och därför togs han nu i armarne af de andre och
sköts före, som om han varit en röllebör (skottkärra).
Han streta' emot värre än en bock, som fått tjudret
öfver nacken, och som han var illa hjulbent, stod hans
gångverk som en äreport midt på vägen. Detta ser
Knarre-Bengt, som är den störste och räddaste karlen
i flocken, och han ränner med skallen nedåt, likt en
stångelig tjur, in i denne här äreporten, så Vysten
kommer upp att rida, tills de äro midt för den
blossande gasten; där kastade Knarren honom af, och så
skalade han och de andre sin väg och lät Vysten tagas
med gasten bäst han kunde. Till all lycka gol
åldermannens hane i detsamma, och då blef gasten svart
som kol och försvann vid gärdesgården.

Nästa dag mötte Vysten urminnesstudenten och

frågade honom, om han varit med i sällskapet, då de
gingo hem från åldermannen, och då Vysten förnam,
att den lärde var liksom häpnadsvärd öfver den syn,
han sett, sade Vysten, att det nog blifvit etter värre,
om han icke tvingat Knarren att bära honom, Vysten
begrips, fram till gasten, så att han kunde inbilla gasten,
att det var en ryttare, som kom emot honom, och så
läste han latin öfver honom, så han dunstade bort som
en sup i solsken.

När urminneskarlen hörde, att det var fråga om
latin, talade han om för Vysten, att »sådant hade han
läst, tills han var nära efter att få släppa till lifhanken,
så att han nog skulle kunna tro sig till att mana
gastar, om de ej blossade värre än den de sett om natten,
för det var ju bara en af dem, som blossa för gamla
skatter, det hade väl Vysten märkt», sa'
urminnesstudenten.

Ja, visst hade Vysten förstått det, kan veta, och
han hade också förstått, att det ej kunde vara någon
annan, än gamle Knarre-Pellen, åldermannens morfar,
som troddes ha gräft ned en kopparkittel med pengar
och silfver, som han skaffat sig på underfundigt vis.

»Vill han bara blossa ett tag till, medan herr
studenten går här i byn, så kunde kanske vi två ta upp
skatten nästa torsdagsnatt; vi ha nu bara tisdag, så
till dess bli vi nog färdiga med allt», sade Vysten.

Urminnesstudenten trodde också, att tiden skulle
räcka, om nu bara gasten ville blossa ett tag till med
det första.

Nästa natt gick Vysten och passade på detta här
penningeblosset, medan han med en stor rönnkäpp
skref cirklar och rundarier omkring sig och läste latin,
så det rök kring honom. Rätt som han står utanför
klockarelyckan, reser sig den hvite och slår till ett bloss
så farligt stort, att Vysten slängde sin trollkäpp och
for mot byn, för han let aldrig rätt på latinets kraft,
när det gällde att pröfva den, för han var ej lärd
nog, förstås.

Emellertid hade åldermannen gått och grundat på
gillesnattens gastabloss, så äfven han kommit att tänka
på Knarre-Pellens kopparkittel, och då han andra
natten såg ett ännu mäktigare bloss, skickade han körande
bud efter Gissles far i Glemmare, som var känd för
att kunna kustenera både gastar och drakar, så en
kunde ta upp deras skatter. Men nu bar det sig så,
att budet bara träffade Gissle, för hans far hade blifvit
begrafven för fjorton dagar sedan. Men Gissle hade
lärt en del af fadrens konst, och när han hörde, att
budet var ifrån åldermannen i Lesselt, fick han begär
till att fara med, för att minstingens höra, hur det
gått med urminnessamlaren och Pallas rynke —, ni
vet. Och så kom det sig, att Vysten och
urminnesstudenten läste latin på <i>sitt</i> vis och Gissle hos
åldermannen på sitt, för att komma åt Knarre-Pellens silfver.

Studenten hade tagit på sin part att rita rundarier
kring platsen, där gasten hade stått, och Vysten skulle
gå till kyrkogården och tala latin med gamle
Knarre-Pelle, så han blef där han skulle vara på
torsdagskvällen. Samma aftal hade åldermannen gjort med
Gissle, med den skilnad, att åldermannen ej skulle gå
till klockarelyckan, förrän Gissle bundit gamle Pelle
fast i grafven.

Torsdagsnatten var tämligen mörk, för molnen
skymde månljuset, men urminnessamlaren var inte
rädd för illa vid, som en säger, utan smög till den där
hålan, ni vet, under backen utanför Lesselts
kyrkogård och som är liksom ett bra bråddjup intill muren,
som då var nedrifven för att där skulle bli en port
för de norra liken, som äro de förnämligaste där i
socknen.

Här i denna håla hade urminnessamlaren funnit
en gammal däker till snok, som var armstjock och
hväste som en gåse (gåskarl); den hade han hållit
fången en dags tid och ville nu ta honom och tjudra
honom som drake i klockarelyckan för att skrämma
Vysten. Studenten hade dragit på sig gastdräkten och
låg där och fölte och kramade efter sin snok, när han
får höra ett förskräckligt arkeli på kyrkogården.

Först var det långa radänger latin med Belsebub
före och Lusifär bak, men sen rakade det löst på redig
göingska, och studenten hörde, hur Vysten skrek: »Släpp
mig, Pelle, eller skjuter jag dig hvar det bär sig!»
Så skrek en annan röst: »Dra dit, du vet, men släpp
mitt hår, eljes sticker jag dig med stål, din gastafan!»
Och så barkade de åter ihop, för nu, när de talade så
ren svenska, att de nämnde hin, förstodo de båda, att
det var ett brödspöke man tafsade med och att
ärendet gällde gamle Pelles kopparkittel, och detta gjorde
dem ryska i hättan, så att de slogos så hårtottarne
röko kring dem.

Under tiden hade åldermannen, som var rädd, att
Gissle på egna boliner skulle ta skatten, listat sig fram
mot kyrkogårdens norra sida för att titta, hur det gick
för Gissle, när han skulle mana gamle Sluge-Pelle. Så
får han se detta hiskliga slagsmålet och höra detta
hväsandet, och det kröp kallt nedåt ryggen, som om
han fått en skäppa långa, röda jordmaskar innanför
skjortan. Hade gasten och Vysten bara hållit sig grannt
stilla på en fläck och borstat på hvarandra där, så
hade nog åldermannen hållit stånd, där han stod, men
de däklarne kommo allt närmare och närmare, och
då visste han ej bättre råd än krypa ner i hålet under
brinken. Han tar ett bra hopp; ett stycke af brinken
lossnar, ramlar ner på urminnessamlaren, som ger till.
ett gastaskrik och reser sig så lång han är i
Halta-Pellas rynkes-sjaminsett och hugger åldermannen i
hårtotten, och nu ligga så de två där och töflas, så
gruset far omkring dem, för åldermannen tänkte inte annat,
än att det var den gamle, snåle Pelle, och honom hade
han ett horn i sidan till, och studenten mente väl, att
det var en mordisk människa.

Bägge paren gingo på med hyflandet, tills Vysten
kom fortare än han ville ned för branten, och i farten
stod Gissle på hufvudet efter honom, så nu voro alla
fyra skattgräfvarne församlade där nere. Då begrep
urminnesstudenten schäsen, slängde åldermannen bort
på de andra två, som nu röko på honom. Därvid
passade urminneskarlen på att kränga af sig gastahamnen
och kila bort från hela reveljen.

Men när de tre andra borstat sig abenicka, så de
inte längre kunde fäkta, får Gissle syn på det hvita,
som studenten rifvit af sig, och ser i månskenet, som
nu låg öfver backen, att det var Halta-Pallas dyrbara
brudapjelt.

»Go' vänner!» skriker han då. »Slåss inte längre,
för här ha vi själfva gasten, och så mycket har jag då
uträttat med min konst, att jag har igen Halta-Pallas
rynkesärk.» — — Slapp nu inte ändå det leda ordet ut!
Ja, inte är det bevändt för bönder att tala om
historier för fint köpstafolk; det var då väl, att det var
slut på denna om urminnessamlaren.

*

</chapter>
<chapter name="Den lurade slättbon.(Östra Göinge härad)">

<h1>Den lurade slättbon.</h1>

<h2>(Östra Göinge härad).</h2>

För att hålla sig till rättvisan måste man tillstå,
att förr i tiden slättborna icke voro mycket kvicka. Hur
det är med den saken nu, skola vi låta vara osagdt,
men i gamla dagar voro de så dumma, att de icke
ens visste, hur en räf var skapad.

Därföre hände det en gång, att en göing, som
fångat en räf, gick med honom ner åt slätten för att
der sälja det underliga djuret. När han vandrat så
länge, att han kommit till den riktiga slätten, mötte
han en slättbokarl, som frågade honom, hvad det var
för en varelse, han ledde.

»Jo, det är en fåramålare», svarade göingen.

»En fåramålare! Till hvad duger en sådan?»
frågade slättbon.

»Han kan måla fåren högröda», säger då göingen.

»Hille män!» säger nu slättbon vid sig själf. »Den
målaren vore bra för mig, så slapp jag ge ut så många
pengar hos färgaren för mors dyra röda dynevarsgarn.
Hvad kostar den fåramålaren som billigast?» frågade han.

»Han är just inte till salu», påstår göingen, men
drar, förstås, så pass på orden, att slättbon kunde
begripa, att det bara kom an på priset. Därföre bjöd
han en tämligen bra slump pengar för den där
målaren. Men då göingen inte var nöjd med budet, utan
berömde räfvens många dygder, lade slättbon till på
summan, så det vardt handel af.

»Men hur skall jag nu bära mig åt med
fåramålaren?» frågade slättbon, när han fått räfven.

»Du skall bara stänga honom inne i fårahuset
och låta honom vara i fred där i fjorton dagar, så får
du alla dina får målade med den grannaste röda färg
en vill se. Han är icke granntyckt med kosthållet, utan
håller till godo med den föda där finns», upplyste
göingen, och ingen kan skylla honom för, att han for
med lögn.

Handeln var nu uppgjord, göingen vandrade till
sin hemort, och slättbon släppte räfven in i fårahuset,
stängde väl till dörren och gick sedan in till sin kvinna
och sade henne, hvilken god handel han hade gjort
med en dum göing, som var så pengagalen, att han
för skäligt pris sålt sin fåramålare åt honom.

»Ja de göingarne, de kräma och handla med all
ting, de magre stackarne! Det blir en bra vinst för oss,
far, att få våra hvita får målade högröda; det förlorar
färgaren på», sade slättbons hustru nog så glad.

Hon tyckte dock, att tiden blef lång innan hon
fick se fåramålarens arbete, och därföre kunde hon ej
styra sig längre än till åttonde dagen, och så tittade
hon genom dörrspringan in till fåren.

»Det går bra med arbetet, far! Jag ser redan något
rödt och grant!» ropade hon till sin man, och båda
voro glada åt att ha en så bra handtverkare helt och
hållet för sig själfva.

Men när de fjorton dagarne voro förbi och de
öppnade fårhuset, voro både får och fåramålare borta;
endast några blodiga skinn lågo där, och ett hål i
lerväggen visade, hvar målaren tagit sin utgång.

»Har nu inte den förbannde långe göingen lurat
mig! Det skall han hafva på tröjan för!» sade slättbon
arg, så han var nära att spricka, för han var bra tjock,
kan en tänka.

Så fort han kunde vända sig, spände han två hästar
för vagnen och reste för att piska upp göingen. Men
en slättbo kommer ej fortare, än det kan spörjas först:
göingen blef varskodd och ställde sig därefter.

Han fick i hast en gryta öfver elden, och då grytan
kokade som skarpast och han såg slättbon närma sig,
bar han ut grytan och ställde henne midt på gården.
Detta var en syn för slättbon! En grötgryta, som
kokade det värsta, hon kunde, utan att där fanns eld
eller bränsle under henne! Han glömde all sin harm
för begäret efter grytan, som sparade ved, och frågade,
om han kunde få köpa henne. »Nu skall göingen dock
inte lura mig med snack, för nu ser jag saken med
mina egna ögon», tänkte han för sig själf.

De började nu underhandla om köpet, och göingen
slog snällt af på den begärda summan, för han
medgaf, att grytan ej kunde ha så stort värde här uppe
i skogsbygden, där vi ha veden oköpande. Och så
lämnade han grytan mot hennes tredubbla värde i
silfvermynt, hvarpå de skildes som goda vänner.

Glad i hågen kom slättbon hem till sin kvinna
med den själfkokande grytan, och genast skulle de
försöka henne, efter som göingen lärt. Mannen satte
grytan midt på gården, hustrun slog mjölk i henne samt
en kappe gryn, och så skrek slättbon med hög röst:
»Gryta, koka!» De stodo där nu båda två och väntade,
att grytan skulle lyda, men hon brydde sig icke om
något. »Skrik en gång till, far! Hon är van vid
göingetal», sade hustrun, för hon var en omtänksam
slättbomora. Mannen skrek då så gällt han kunde: »Gryta
koka!» men det blef som det var. »Alla goda ting äro
tre», sade han och skrek ännu en en gång: »Gryta,
koka!» — och det med sådan kraft, att han blef
svartblå i synen. Men när nu inte grytan ändå ville lyda,
utan stod där kall som is, då började slättbon begripa,
att han åter var lurad, och en kan tro, att han blef
varm i pälsen af ilska.

»Nu skall jag då göra rent slut på den skinntorre
göingen!» menade han och fick åter hästarne för
vagnen för att köra till Göinge härad och prygla honom,
som sålt fåramålaren och grytan.

Men se, göingen höll god utkik, och när slättbon
med sin vagn svängde upp på gården, såg han åter
där en märkvärdig syn. Göingen ägde ett gammalt
utkördt sto, som var grått. Det hade han ledt ut på
gården, men förut hade han under svansen gömt en
hand full silfverslantar. När slättbon klifvit ner från
sin vagn, hörde han göingen slå klatsch med en piska
samt ropa: »Åsna, sparka upp!» Stoet, som hade vanan
att slå bakut, då hon hörde pisksmällar, gjorde nu så,
och därvid ramlade silfvermynten ner på gården.

»Nej, detta var ett allt för rart djur!» tyckte
slättbon och fick starkt begär till sin nästas åsna, för han
trodde, att det gamla oket var en åsna. Han glömde
sitt ärende och all sin förargelse och tänkte bara på
åsnan, som släppte från sig silfverpengar, och henne
skulle han ha.

Tycker väl någon, att ägaren kunde lämna från
sig ett sådant djur?

»Nej, inte för allt smör i Småland!» sade göingen:
men så lämnade han till sist slättbon oket och fick
hans två feta hästar i stället.

»Nu skall det aldrig tryta silfverpengar, mor!»
sade slättbon och var glad, så han hoppade, när han
kom hem med det gamla gråa stoet. Han ledde djuret
fram midt på gården, befallde hustrun gå efter den
nya kornskäppan och ställa henne bakom stoet, så
skulle kvinnan få se på lustigt. När nu allt var i
ordning, tog slättbon sin nya piska, slog klatsch och skrek:
»Åsna, sparka upp!» Ja, nog sparkade stoet, men om
der kom något i det nya skäppmåttet, så var det
åtminstone inte silfverpengar. — »Är du illmarig?» frågade
slättbon och slog åter och skrek: »Åsna sparka upp!»
och så stod han där och slog och väsnades med den
nya piskan och det gamla öket; tills den ena miste
refven och den andra den lilla smula lifhanke, som
ännu hängde i henne, sen hon gått från Göinge och
ner till slätten. Skäppmåttet var, sådant det var, tills
det blef rentvättadt.

När nu hästen var död, kom där förstånd i
slättbon, och han insåg, att skulle han kunna rå på göingen,
finge han ta hjälp med sig, och så skickade han bud
till sex andre slättbor och bad dem följa med och
hjälpa honom att gifva göingen hasslefett.

Detta ville de gärna, och så körde de alle sju upp
till byn, där den försmädlige göingen bodde. Denna
gången hade han gömt sig i skogen, men gifvit sin
hustru besked, hvad hon skulle svara, när slättbon
sporde efter honom.

»God dag i stugan, sitter väl!» hälsade slättbon.
»Hvar är mannen i huset?»

»Jo, han är ute och håller riksdag med de andre
store», svarade hustrun.

»Hvar någonstädes hålla de den», frågade han
igen, för nu hade han satt sig i hufvudet, att göingen
skulle ha stryk, om han så skulle våga aldrig det.

»Riksda'n hålle de i den store gamle lindstammen
ett stycke från vägen», svarade kvinnan.

Nu fingo de sju slättborne brådt att lunka dit,
och när de ingenting märkligt sågo utanför det ruttna
trädet, lade de örat intill stammen för att lyssna. »Jo,
hör bara hur de surra där inne i riksdagen!» sade de.
»Men hur skola vi bära oss åt för att komma därin?»
undrade de. »Det få vi fråga göingens mora efter»,
menade han, som så ofta blifvit lurad, och så lunkade
de tillbaka till henne för att få bättre besked. »Slå
några tag på trädet med era stora käppar, så kommer
den I viljen tala med ut, för han är just talmannen»,
sade moran.

Nu var det så fatt med den gamle lindstubben,
att där fanns ett stort getingbo, och då slättborne aldrig
sett sådana djur, slogo de raskt på trädstammen, och
ut kom en hel svärm getingar. »Se, här ha vi de
gulbyxade göingarne! Nu ska vi klå dem!» skreko alle
slättborne, för de hade hört där hemma, att göingarne
kunde man känna därpå, att de alltid hade gula
skinnbyxor på sig.

Men slättborne fingo, kan tänka, tro på de gule,
ty getingarne stucko ihjäl de sex, och den sjunde, han,
som blifvit lurad hela tiden, lade benen på ryggen och
rände allt, hvad han kunde, för att få fatt i sina hästar
och köra sin väg. Men den rätte göingen satt i ett träd
med en horsaskärra (hästskramla) i handen, och när
slättbon kom körande förbi, svängde han skärran; så
det gaf genljud i skogen. Slättbon misste hörseln och
hästarne förståndet; så de började skena, vagnen
vändes upp och ned, slättbon flög inåt skogen — men ej
långt, ty han var tung — och hästarne rände ensamma
hem. Då hade slättbon ej annat att göra än traska efter
samma väg.

Efter denna resa vågade han sig ej till Göinge på
lång lång tid, för han var rädd för de gulbyxade, som
kunde både flyga och sticka.

Men hur det nu är, så kan slättbon ej i längden
undvara göingarne. Den här mannen behöfde sig ett
lass plankor, och då det nu var så länge sedan han
var i Göinge, tänkte han, att ingen af de där, som
höllo riksdag i lindstubben, nu skulle känna igen honom.

Alltså tog han mod till sig och begaf sig i väg,
och det gick bra, ända tills han kom helt upp i
Göinge och skulle köra öfver en bro. Men här mötte
honom en stor tordyfvel, som kom klifvande midt på
vägen. Då höll slättbon in sina hästar, tittade skarpt
på tordyfveln och sade: »Aha, du jäkel, jag känner
dig nog igen, fast du nu fått blå tröja på! Går du
midt åt vägen, så kör jag bredvid».

Och så körde slättbon i förskräckelsen ner i ån,
och där blef han med detsamma.

*

</chapter>
<chapter name="Göingedrängen och smålandskäringen. (Östra Göinge härad)">


<h1>Göingedrängen och smålandskäringen.</h1>

<h2>(Östra Göinge härad).</h2>

Det var en gång en smålandsbonde, som hade en
käring, som narrade honom styggt och höll väl med
smeden i byn. För att nu ingen skulle få nys om
hennes stygghet, rådde hon mannen till att aldrig lega
sig någon dräng, som intet var lite fjantig i hufvudet;
»de äro de bäste och billigaste», sade hon.

Det fick en göingedräng höra. Den drängen han
var inte tappad bakifrån ur en vagn, och så fick han
lust att ställa sig dum och fjantig och söka tjänst hos
småländingen. Det lyckades, och han kom i tjänsten.

Så om morgonen gick han in och skulle äta
dagvard. Småländingen var borta och käringen var ensam
i stugan. Den nye drängen åt sin dagvard, men den
var smal, och därför så sade han till henne, att det
var bäst hon gaf honom middagen på samma gång,
så kunde han sedan blifva ute vid arbetet hela dagen.
Hon gjorde, som han ville, och såg gärna, att han
blef från gården, för hon ville bjuda smeden hem
till sig.

När nu drängen ätit middagsmaten, så sade han,
att det visst var bäst att han åt kvällsmålet med
detsamma, så var det undangjordt. Käringen gick in på
det också och var helt nöjd med att hon hade fått en
sådan fjante i huset. Men när nu drängen hade ätit
så mycket han orkade, sade han god natt; för när
kvällsmålet var ätet, brukade aldrig någon dräng arbeta,
därför så ville han då gå och lägga sig.

Drängens säng stod inne i stugan, och när han
nu lade sig där, så kunde käringen inte bjuda in
smeden. Så gaf hon sig till att splinta ved med en yxa,
men högg med vilje så tidt i stenen, att yxan blef slö.

»Se så», sade käringen, »först får jag själf splinta
ved medan drängen ligger och drar sig, och nu får
jag dessutom ränna till smeden med yxan och få den
slipad!» Hon satte af, men drängen visste en genväg,
och han var snart på benen och sprang till smedjan.
Han kom dit före henne och gömde sig på loftet, så
han kunde både höra och se, hvad käringen och
smeden togo sig för. Han hörde då, att smeden dagen
efter skulle ut i skogen och fälla träd och att käringen
lofvade komma till honom med en stor äggkaka, om
han förut ville sätta käppar till vägmärke, så hon kunde
hitta till honom. Hon skulle bära mat till sin man och
dräng också för de skulle också ut och fälla skog. Det
lofvade smeden, och när käringen väl var utom
smedjan, smög drängen sig ner från loftet och sprang hem,
och så låg han i god ro i sin säng, när hon kom in
i stugan.

Morgonen efter passade drängen på smeden, och
när han hade satt käpparna som vägmärke till sin
huggplats, så flyttade drängen dem, så de ledde dit,
där han och smålandsbonden skulle fälla träd.

När det då led mot middag, bakade käringen en
god äggkaka för smedens räkning, men åt mannen och
drängen rörde hon i hop den simplaste mat hon kunde,
och så knöt hon allt i en korg och gaf sig åt skogen.
Här fann hon käpparna och följde dem, men blef inte
litet häpen, när hon kom fram till sin man.

Han blef riktigt nöjd med den sköna äggkakan,
och så var han som andra god, när han var mätt, och
sade till drängen, att han skulle bära det, som hade
blifvit öfver, bort till smeden, som fällde träd ett stycke
längre bort i skogen.

Drängen han lade kakstycket på en skifva bröd
och gick; men under vägen åt han upp kakan och
bröt brödet i bitar och strödde det på marken, och till
smeden sade han, att mannen hade fått reda på
käringens påhälsning i smedjan, och nu var han så
rasande, så han ville komma och slå ihjäl smeden.

Smeden blef rädd, men han hade hört af
käringen, att drängen inte var riktig i hufvudknoppen, och
därför ville han vänta en stund och se, om han farit
med sanning eller lögn.

Emellertid kom drängen springande med anden i
halsen tillbaka till husbonden och skrek, att smeden
hade fått ett träd öfver sig. Mannen fick ta sin
järnstång och välta undan det, sade han. Bonden fick fatt
i järnstången och till att springa. Men när smeden såg
det, så tog han på sitt vis till benen och försvann, så
att när bonden kom fram till platsen, var den tom.
»Då har han redt sig själf», sade drängen.

När de nu vände om till sin egen huggplats, fick
bonden se brödbitarna och blef efter för att plocka
upp dem. Men drängen gick fram till käringen, som
satt och var eländig för smedens skull.

»Hvad är det far plockar?» frågade hon drängen.

Sten till att stena er med, för smeden bekände,
hur ni två hade det», svarade drängen.

Käringen for å stad, allt hvad hon kunde ränna.

»Mor tror, att er gård brinner;» sade drängen till
bonden. Han efter käringen. Så skulle hon öfver en
grind, men blef hängande där, och så skrek hon, att
hon aldrig, aldrig mera skulle bry sig om smeden;
och så fick bonden reda på den historien och lärde
sig med detsamma, att drängen var klok som sju räfvar.

*

</chapter>
<chapter name="Den förbytte slättbon. (Västra Göinge härad.">
<h1>Den förbytte slättbon.</h1>

<h2>(Västra Göinge härad.)</h2>

Nere på slätten ha de inte så skraler jord, som
vi här uppe, men så är också folket där nere stundom
lite konstiga i hufvudknoppen.

Här säges om en slättbo, att han, som icke var
van att färdas ute nattetid, ändå inte kunde känna
igen sin egen gård på annat, än det stora pilträd, som
växte vid hans trädgårdsstängsel; en kan ju begripa
att det då icke var mycket bevändt med hans förstånd,
eller hur.

Man kan därför inte så mycket förundra sig öfver,
att hans kvinna och dräng kommo på den tanken att
hugga ner pilen, så kunde de möjligen blifva kvitt
från honom, som hade så litet vett i kroppen. En dag,
när han kört till staden, gjorde de, som de tänkt:
pilträdet blef nedhugget, och nu skulle bonden mycket
säkert blifva villrådig, hvar han hade sitt hem.

På aftonen kom han tillbaka; men då han inte
såg pilen, vände han och körde hela byn rundt om
för att leta efter sin gård, som han omöjligen kunde
finna, kan en begripa. När han så hade kört i ring,
kom han slutligen till sin egen gård, där han bad att
få låna hus öfver natten, emedan han inte, hur han
sökte, kunde om kvällen taga reda på, hvar han hade
sitt hem. Mannen satte sina hästar i stallet, men när
han skulle binda dem, sade han: »Kors, denne stall
är ju alldeles lik min egen! Men se, min kan det ändå
icke vara, för jag har en pil utanför min gård.»

Drängen, som blef lite haj i kroppen, kryade till
sig snart nog och bad husbonden gå in i stugan för
att äta kvällsmål, hvilket han ock gjorde. När han så
fick fatt i sin gamle matsked, sade han: »Nej, hvad
den skeden är lik min! Men min kan det inte vara,
för jag har en pil utanför min gård, och här står
ingen.» Då blef hans hustru så modig att hon bad
mannen lägga sig i sin egen stugusäng, för hon var
vess om, att han inte skulle öppna ögonen för att se,
att han var hemma hos sig själf. Men hur det nu var
eller inte var, fick han ögonen på henne, och så sa'
han: »Kors hvad den här kvinnan är lik min!» En kan
tro att hon blef förskräckt, men så tillade han: »Men
min kvinna kan det då inte vara, för jag har ju en
pil framför min egen gård.»

Nu visste både hon och drängen, att när
husbonden väl hade somnat, så sof han som en träkloss. De
togo och flyttade honom utåt natten från stugusängen,
klippte af honom håret och buro honom därefter till
tiggarebänken nere vid dörren, lade en brödpåse
under hans hufvud och satte en tiggarekäpp vid hans
sida.

När det så led ut på ottan vid den tid mannen
plägade stiga upp från sängen och begifva sig ut i
stallet för att fodra kreaturen, vaknade han. Men när
han märkte, att han låg på tiggarebänken, ref han sig
i hufvudet, och kände då att han inte hade något hår.

»Detta kan inte vara jag!» sade han begrundande.
Men när han så fick fatt i påsen och käppen, då trodde
han sig begripa saken, och så skrek han: »Hej, godt
folk! Här har i natt varit en tiggare, som tagit mig
och lagt sig själf i stället i sängen!»

Men hvarken hustrun eller drängen hörde på det
örat, och då mannen inte kunde få lif i dem, rände
han ut om köksvägen och for omkring i hela byn,
frågande efter den tiggaren, som tagit honom och lagt
sig själf i stället.

Och så ränner han och skriker ännu, såvida han
inte upphört med sitt oväsen.

*

</chapter>

<chapter name="Det farliga djuret.(Östra Göinge härad.)">

<h1>Det farliga djuret.</h1>

<h2>(Östra Göinge härad.)</h2>

Det hände en gång, att en göing, som var nere
på slätten och sålde ved, saknade foder till sina oxar,
och då han just körde förbi ett stort klöfverfält, tog
han sin handskära och skar sig ett bra fång, men
glömde skäran kvar på fältet.

Längre fram på dagen kom slättbon, som ägde
klöfverfältet, dit och såg att någon varit där. Han
trodde dock, att det var ett djur, som betat af
klöfvern. Men som han nu står och grundar på, hvad det
kunde ha varit för ett kreatur, får han ögonen på
skäran.

»Där har jag djuret!» ropade han; men som han
aldrig sett ett sådant förr, blef han rädd, sprang hem
och fick fatt i byluren och tutade till sammans alle
bymännen samt förkunnade för dem, att han sett ett
djur i sitt klöfverfält, som det höll på att beta af, och
därföre ville han be sina nabor om hjälp att fånga
det. Slättborne fingo brådt att väpna sig med stora
knölpåkar, och så gingo de i flock till klöfverfältet.

Skäran låg, der hon legat, som en väl kan tänka,
och alle slättborne blefvo illa rädda när de sågo henne.

»Hade vi bara vår Per och nabo-Peren», sade
slättborne, »och Per på Backen och Per i Vråen, och
vi så hade denne krumbissen i en bakugn och så hvar
och en hade en hötjuga, så skulle vi nog kunna taga
reda på odjuret.»

»Det är en krumbiss, go vänner!» sade till sist
den klokaste af dem. »Det är ett farligt djur; den,
som skall fånga det, får ha mod i bröstet. Jag röstar
för att vi slå krumbissen i jel.»

Det tyckte äfven de andre vara klokast, bara man
kunde få någon till att ge krumbissen det första rappet;
men det ville ingen gerna på. Slutligen måste han fram,
som ägde klöfverfältet, för det kunde då hvar och en
förstå, att finge det glupska djuret ligga där länge, så
åte det upp all den sköna klöfvern. Han tog därför
mod till sig och slog med sin knölpåk ett raskt slag
på skärans skaft, som de trodde vara krumbissens
hufvud. Men därvid slog han ej bättre, än att skäran
hoppade så högt, att hon kom att sitta kring slättbons
hals. Han till att skrika på de andre, att de skulle
rädda honom från det farliga vilddjuret, som nu ville
äta upp honom själf sedan det först vräkt i sig så
mycket af hans klöfver.

Nej, detta gick då för långt: mannens lif måste
räddas från krumbissen, och så rusade nabomännen
fram och grepo skäran i skaftet, drogo till och skuro
hufvudet af mannen.

Det var det vildaste djur slättborne i sin lifstid
hade skådat! Här kunde ingen vara säker på att få
ha sin hufvudknopp i behåll. Det var bäst att springa;
det måtte gå med klöfvern som det kunde!

Slättborne rände hemåt i fullt traf och mötte
göingen, som frågade, hvad som var å färde. »Ett
vilddjur, som de kalla krumbiss, har först ätit upp ett
lass klöfver för vår nabo och sedan bitit hufvudet af
honom själf!» skreko de.

»En krumbiss», sade då göingen, »sådana ha vi
godt om i våra bygder, och de bruka bita af vårt korn,
men nog förstå vi att freda oss för dem».

»Ack, käre göing, tag då det farliga djuret med
er hem! Vi vilja gärna ersätta eder för allt besvär och
fara, bara vi blifva kvitt från det!» bådo slättborne.

Göingen passade på och begärde en bra slump
pengar för det han vågade sitt lif för slättborne och
de gingo in på allting, bara de blefvo frie från
krumbissen. Men göingen, den filuren, lade krumbissen i
sin vagn och förde honom med sig hem.

*

</chapter>
<chapter name="Osby nämndeman.(Östra Göinge härad.)">
<h1>Osby nämndeman.</h1>

<h2>(Östra Göinge härad.)</h2>

Den tiden, då alla tiggare gingo lösa, hade
göingarne jämt besök af tiggande småländingar.

Då var här i Osby socken en nämndeman, som
hade rykte om sig att kunna trolla så pass mycket,
som behöfdes till husbehof, och det kunde ingen
förtänka honom. Men kunde han något, så gjorde han
det till mer, ty han var en, som gärna ville ha roligt
af sin nästa.

Ett år hade han i sin tjänst tagit en tiggarpojke
från Småland, som ställde sig så dum, att
nämndemannen hade sin stora fröjd af honom. Den förste
vårdagen sade husbonden till pojken, att han skulle läsa
något för dragoxarne, innan han ledde ut dem, så
kommo de att gå så bra för plogen.

Detta lofvade pojken göra, och husbonden gömde
sig i fähuset för att höra på. Men hur han gömde
sig, så såg pojken honom ändå och tänkte: nog ska'
här bli läst! Han gick så upp i båsen och började
läsa: »Brok och Bläs, mina stutar, gå nu fårorna rätt
och vägen lika rakt, som alla nämndemänner gå till
helvete!»

Husbonden for ut, men bjöd ej till att narra den
pojken mera.

Men en annan dag kom där en pojke från
Pjätteryd och ville tigga. Han hade förr varit där i gården,
men blifvit utkörd af nämndemannen, för det han ej
hade något nytt att förtälja. När nu nämndemannen
såg pojken, sporde han åter efter nyheter. »Åh, jag
vet inte annat, än att sjön Möckeln är uppbränd för

ett par dagar sedan.» — »Du är ett fä, pojk, utmed
dig!» skrek mannen förargad.

Pojken sprang sin väg, men ute i skogen hade
han en kamrat, som väntade på honom. »Jag fick
bara stryk för Möckeln!» tjöt han.

»Vi få väl se, om han inte ger oss annat,» sade
den andre lille småländingen, och så gick han in till
bonden.

»Har du kanske också hört, att Möckeln är
uppbränd?» röt nämndemannen.

»Nää, det har jag inte, men jag må väl tro det,
för jag hörde, att sju kyrksocknar voro uppbådade
till att skjutsa stekter fisk».

»Nå, nu blef det kläm i lögnen!» sade
nämndemannen och vardt nöjd och gaf pojken i både säck
och påse.

*

</chapter>
<chapter name="Aldrig till lags.(Östra Göinge härad.)">
<h1>Aldrig till lags.</h1>

<h2>(Östra Göinge härad.)</h2>

En slättbopojke skulle en gång gå till kvarnen
med en skäppa råg, som skulle malas. När han gått
ett stycke väg, hade han glömt, hur mycket mjölnaren
skulle ha i tull och gick tillbaka hem för att fråga.
»Ett stop på skäppan», svarade fadern.

Pojken gaf sig iväg, och för att inte åter glömma
det, gick han hela tiden och ropade: »Ett stop på
skäppan! Ett stop på skäppan!» Så kom han förbi en
man, som gick och sådde, och då denne hörde ropen,
trodde han, att pojken önskade så om hans gröda, blef
arg och sade: »Ditt fä, du skall säga: »Tusenfaldt igen!»
— »Det skall jag gärna,» svarade pojken rädd och
började så ropa: »Tusenfaldt igen! Tusenfaldt igen!»

Så kom han förbi en gård, där de gjorde rent
för väggohyra. När de hörde pojkens önskan, voro de
färdiga att flyga i flint af harm. »Vore det någon skam
i dig, så sade du: »Till häklefjäll med dem!» — »Som
ni vill», svarade pojken ängslig och började så gå och
ropa på det sättet.

Då mötte han en likfärd med två lik. »Till
häklefjäll med dem!» sade pojken. Men där hade han så
när fått sig ett par rapp. »Du skulle sagt: »Gud
fröjde själen!» skreko likföljarne. »Som ni säger, skall
jag göra», lofvade pojken och gick vidare ropande:
»Gud fröjde själen!»

Efter en stund gick han förbi några, som flådde
ett ök. De blefvo rasande och sade: »Du skulle i
stället sagt: Du stinker som ett as!» — »Det skall jag
gärna göra», svarade pojken, och så fortsatte han vägen
skrikande: »Du stinker som ett as! Du stinker som ett as!»

Då mötte han en brudstass, och när han ropade
så, trodde alla, att det gällde bruden. »Vet hut, pojke,
säg i stället: Sådan fröjd i byn!» — »Det vill jag
gärna», svarade slättbopojken och började genast ropa:
»Sådan fröjd i byn!» — och sprang vidare.

Så kom han förbi en gård, som stod i ljus låga.
»Sådan fröjd i byn!» skrek han. »Vi ska ge dig fröjd!»
sade folket. »Du skulle i stället sagt: Gif oss stilla
väder och vind!» — »Kunde jag bara göra folk till
pass!» önskade pojken och började nu ropa: »Gif oss
stilla väder och vind!» ända tills han kom fram till
kvarnen.

Men när mjölnaren hörde denna önskan, bankade
han pojkens rygg och körde bort honom, så att han
fick komma hem med oförrättadt ärende.

*

</chapter>
<chapter name="Den granne skogbogöken.(Västra Göinge härad.)">
<h1>Den granne skogbogöken.</h1>

<h2>(Västra Göinge härad.)</h2>

Allt folk vet att tala om den slättbon, som inte
hade hört talas om eller aldrig sett slånbär (stärkbär)
utan frågade sin kvinna, som var barnfödd i
skogstrakten, hur de sågo ut.

»Vet du inte det? De äro små och trinda och
växa på hvassa grenar,» sade hon. Med detta besked
gick slättbon ut i skogen för att söka efter slån, men
fick så syn på några tordyflar. Svarta voro de;
benen tog han för slångrenar, och så åt han upp
tordyflarne.

Se, han var lika klok som de slättboarne, hvilka
aldrig sett göken, men hört talas mycket om honom,
hur grann han var och hur vackert han kunde gala.

När nu desse slättbor kommo till skogen, fingo
de se en skogsskata sitta i ett högt träd. »Där sitter
den granne skogbogöken!» ropade de. »Honom ska vi,
min lif och knif, fånga!»

Så togo de och uppreste ett risgärde kring några
träd, så skogbogöken skulle fångas där till dess de
hade lastat sina vagnar med ved, då de skulle,
förstås, taga honom; de voro allt för goda slättbor för
att veta, att fåglar i skogen kunde flyga.

När nu slättborna voro färdiga att köra hem,
gingo de till deras inhägnad för att taga skogbogöken,
men se, han var bortflugen.

»Han har nog bara gömt sig i risgärdet,»
menade den ene af dem.

Detta trodde äfven de andre, och så började de
att rifva gärdet. I detta låg en stor orm.

»Det är denne jäderen, som har ätit upp den
fasligt granne skogbogöken!» ropade de alla. »Hade
inte det stygga djuret varit, så hade vi kunnat taga
göken med oss hem till slätten, där han skulle fått gå
hos våra höns och haft det mycket bättre än i dessa
stora villsamma skogar. Vi kunna ändå vara glada,
att vi sett honom, så vi kunna tala om, hur han
ser ut.»

Så åkte slättborna hem och berättade för de
andre om den granne skogbogöken.

*

</chapter>
<chapter name="Tusenfaldt igen. (Östra Göinge härad.)">
<h1>Tusenfaldt igen.</h1>

<h2>(Östra Göinge härad.)</h2>

I gamla tider brukade prästerna i Småland att för
hvarje lik de jordfäste taga en ko i likstol, så vida det
fanns någon i den dödes hus.

Nu hände det en gång, att en torpare, som hade
bara en enda ko, miste sin kvinna och gick till
prästen för att få henne ärligt begrafven. Ja bevars, för
detta var där ingenting i vägen, sade prästen, bara
han finge sin likstol.

»Men det är min enda ko!» jämrade sig
torparen. »Om jag nu lämnar vördig prosten den, så har
jag ju rakt ingenting igen!»

»Det skall du ej sörja för», tröstade honom
prästen, »ty för allt, hvad du gifver åt en kyrkans tjänare,
får du tusenfaldt igen».

När nu torparen såg, att han ej kunde rädda sin
ko, tänkte han vid sig själf: »Ja är du småländing,
så är jag af samma folk, och då få vi se!» Han sade
nu helt ödmjukt, att han väl insåg, att han borde gifva
kon i likstol; men då hon var honom så kär, önskade
han, att hon måtte bli upphöjd till bjällerko för
prästens stora boskapshjord.

Prästen var en hjärtans god man, när han bara
fick allt, hvad han ville ha, och derför biföll han denna
önskan, ty torparens ko var vackrare än någon af
prästens och passade bra till att vara bjällerko. Alltså
lämnade prästen med egen hand prästgårdens kobjällra
till torparen och bad honom leda kon till prästens hjord,
sedan kvinnan var jordfäst.

Torparen gjorde så, men då kvällen kom, hade
prästen ej ett enda djur i sitt kostall, då däremot
torparen hade alla sina hus fulla med kritter. Den nya
bjällerkon hade, kan tänka, gått till sitt gamla hem,
och hela prästens hjord hade följt med.

Prästen fick brådt att komma till torpet för att
återfå sina kritter, men torparen svarade nog så from:
»Vördig prosten sa ju, att för allt hvad en fattig
stackare ger till kyrkans tjänare, får han tusenfaldt igen.
Jag har här bara fått tjugefaldt, jag vill vara nöjder
med det, för jag har inte husrum till flera för tillfället».

*

</chapter>
<chapter name="Det kom igen. (Albo härad.)">
<h1>Det kom igen.</h1>

<h1>(Albo härad.)</h1>

Det hände sig en gång, att tre studenter voro ute
på vandring och kommo till en by, där ingen
människa ville låna dem hus, och de voro ändå så fasligt
trötta och hungriga.

Då sade den ene studenten till de två andre:

»Kamrater, viljen I, när I blifven präster, hjälpa
mig till att bli biskop, så skall jag nu hjälpa er till
både härbärge och mat?»

»Långt fram, sa' käringen när hon såg sig tillbaka»,
tänkte de två, och nu voro de dessutom rent »abenicka»
utaf svält och törst, och så lofvade de kamraten, att han
skulle bli biskop, bara de fingo godt natthärbärge.

Då klädde studenten sig svart och gick med sina
två kamrater in i den störste bondgården i byn och
föregaf, att han var en lärd undergörare och
kamraterna voro hans medhjälpare.

»Hvad kan han göra för konster då?» frågade
bonden.

»Jag kan svärta ner månen, så den inte kan skina
mer än du», svarade studenten.

Nå, det ville då bonden se, innan han trodde det.
Men studenten var inte rädd för försöket, för han visste
att det skulle bli en stor månförmörkelse om en stund.
Han bad bonden om en tjärkanna och en tjärborste,
en sådan som brukas till att tjära husen med, så skulle
han få se på nytt.

Bonden lämnade, hvad han begärde, och studenten
ropade på sina medhjälpare, att de skulle sätta en stege
till taket, så han kunde komma dit upp. Det gjorde
de, och hur nu studenten stod där och pekade med
tjärborsten mot månen, så började den att bli allt
mörkare och mörkare tills den blef rent svart och hela
det vackra månskenet var borta.

Då blef bonden mycket ledsen och ropade: »Stackars
folk, som i kväll är ute och kör och inte kunna se,
om de ha ögonen framme eller bak, än sedan se
handen för sig! Skall det bli så alltid i Albo härad, så
bli vi keda vid lifvet!»

Studenten sade då, att han nog kunde tvätta
månen ren igen, men att han inte gjorde det med mindre,
än att både han och hans medhjälpare fingo
aftonmåltid och härbärge öfver natten. Det gick bonden in
på, men med villkor, att de skulle tvätta tjäran ur
månen genast.

Ja bevars, det kunde den lärde undergöraren nog
rå med, bara han fick vatten och en ren borste upp
på taket. Det fick han genast, och så steg han själf dit
upp igen och stod där en liten stund och pekade med
borsten, och under tiden blef den granne månen allt
ljusare och ljusare, tills han var lika blank igen som
förut. Då blef bonden glad och fägnade studenterne
på bästa sätt och bäddade ner dem i stora fjäderbolstrar.

Andra morgonen voro studenterna likväl hungrige
igen, och när bonden inte bjöd dem på frukost, så var
undergöraren tvungen att om igen hitta på något
medel till att förtjäna den.

Till all lycka fick han höra, att bondens kalfvar
voro sjuka, och så bjöd han sig till att lämna ett
trollmedel, som kunde bota alla sjuka djur. Men i
ersättning ville han ha en god frukost åt sig och sina
medhjälpare.

Det villkoret antog bonden och blef glad till, och
så skref studenten några ord på ett papper, och det
förseglade han och hängde det om halsen på den ene
kalfven, och när de så hade ätit frukost, så vandrade
alla tre vidare.

Tiden gick, och alla tre studenterna blefvo präster,
och i sinom tid blef också den af dem, som hade
tjärat månen, biskop. När han då hade suttit och mått
godt i många år, blef han sjuk, så att ingen doktor
kunde hjälpa honom, hur många han än sökte.

Då fick hans hustru, biskopinnan, höra talas om,
att där i en af byarna i stiftet fanns ett gammalt
trollbref, som hjälpte för alla slags sjukdomar, och så
skickade hon bud och lät hämta brefvet. När nu
vördig biskopen var som uslast, så band biskopinnan
brefvet om halsen på honom, och där förspordes god
bättring.

Men när biskopen blef så pass kry, så att han
kunde se, hvad det var, som hängde kring halsen på
honom, bröt han det förseglade brefvet, och såg sin
egen handstil och läste de orden, som han själf hade
skrifvit i bondens stuga:

<poem>"Hvit kalf och rö',
vill du inte lefva, kan du dö!"</poem>

Och nu hade de orden blifvit hängda på honom,
själfvaste biskopen!

*

</chapter>
<chapter name="Ett oafsiktligt fel. (Jerrestads härad.)">
<h1>Ett oafsiktligt fel.</h1>

<h2>(Jerrestads härad.)</h2>

För många, många år tillbaka rådde stor ofred
här i landet, så att, hvar man vände sig, stötte man
på bistra krigare med långa, tunga slagsvärd. Af desse
krigare hade tvänne förirrat sig ända upp i de
småländska furuskogarne, och bäst de där vandrade fingo
de höra ett fasligt gräl, ja ett regalt allo, hvarföre de
stannade på eviga fläcken. Den förnämste af krigarne,
han var troligen general, ty han hade en stor
fjäderruska i hatten och järnplåtar på bröstet och benen,
befallde sin följeslagare att genast gå och se efter,
hvad det var för ena bråkmakare, som så grufligt
trättes med hvarandra, och han tillade i mycket barsk
ton: »Hälsa dem från mig och säg, att om de icke
upphöra att stoja, skall jag med egen hand gifva dem
däng».

Då den underordnade krigsmannen kom fram till
dem, som trättes, såg han till sin stora förvåning, att
det var ingen mindre än själfvaste Hin, som höll en
smålandspojk i kalufven och denne pojken drog Pocker
i skägget, så att skäggstrån foro rakt upp i
trädtopparne. Han, krigsmannen, befallde slagskämparne genast
upphöra med deras kattabalik och föreställde Hin det
oskickliga uti att, såsom en gammal en, slåss med en
liten smålandspojke; men förmaningarne hjälpte icke
ett fnyk, hvarken på Hin eller pojken; i stället blefvo
de etter värre och skällde ner krigsmannen, så att han
inte var mera värd än en rutten furukotte.

Då blef, skall jag säga, krigsmannen topp rasande
i hättan och högg hufvudet af dem båda två. Ja, så
var den tidens sed.

När krigsmannen så återkom till sin herre och
omtalade, hvilka de voro som slagits och väsnats och
att han, för att få bukt med bråkmakarne, huggit
hufvudet af dem, sade hans förman: »Det skulle du
ändå inte hafva gjort; det är, när jag nu tänker på
saken, aldrig värdt att befatta sig med sådana som
Hin och en smålandspojke; men som jag gärna vill
hafva detta ogjordt och det är tämligen sent på kvällen,
befaller jag dig, att du tidigt i morgon, så snart du
fått pjaltarna (kläderna) på dig, ger dig i väg till de
döda och sätter hufvudet på dem igen, men det säger
jag dig begå ingen ny dumhet, ty detta kan blifva en
stor olycka. Tag mitt förtrollade slagsvärd, ty med det
kan man gifva både död och lif. Du har inte annat
att göra, än att med svärdet stryka tre gånger på de
dödas ryggar, då de genast ställa sig rakt upp och
blifva lika lefvande som vi äro, hvarefter du genast
sätter hufvudknopparne på dem. Sedan packar du dig
gesvint tillbaka och bryr dig inte mera om
bråkmakarne, ty att de skola fortsätta med sitt oväsen, är jag
förvissad om».

Den stackars krigsmannen hade ju inte annat att
göra, än lyda order, begrips, och han riktigt bäfvade,
då han med det förtrollade slagsvärdet lunkade till
platsen där kropparne lågo. Han kom då ihåg, hur
han blef behandlad af de bångstyrige sällarne, hvarföre
han med svärdets flata sida gaf dem sex i stället för
tre nyp. Denna traktering hjälpte, så att hin och
pojken flögo upp i rappet och ställde sig bredvid
hvarandra; men som de voro hufvudlösa, kunde de, begrips,
icke taga hvarandra i kalufven; därför sparkade Hin
pojken på ena benet.

Nu fick krigsmannen, må ni tro, brådt med att
sätta hufvuden på krångelmakarne; men kan ni tänka,
hvad den drulen i hastigheten gjorde, jo, han satte
Hins hufvud på smålandspojken och dennes hufvud
på Hin. Det var ju fasligt!

Detta misstag har, kan man ju veta, haft stygga
följder med sig, ty småländingen har fått något af Hin
i kroppen, och de, som äro närmare bekanta med Hin
eller Pocker, påstå, att han är lika så sticken som en
småländing; något, som jag visst icke vågar påstå.

*

</chapter>
<chapter name="Ett fint gifte.(Vemmenhögs härad).">
<h1>Ett fint gifte.</h1>

<h2>(Vemmenhögs härad).</h2>

En skulle nästan tro, att här förr i världen varit
mera godt om karlar, än här är nu för tiden, när en
hör, hur stolta och spanska töserna i gamla dagar
varit mot sina friare. Ibland andra pasasjer om sådant,
talas där också om en rik tös, som på en och samme
gång hade tre friare. Det blef hon spansk för, kan
tänka, och så svarade hon dem alla tre, den ene efter
den andre, att hon inte skulle gifta sig med någon
annan än den, som kunde visa att han inte var rädd.

Bevars väl! Var det inte fråga om något annat,
så skulle de nog visa, att de inte hade hjärtat under
rockskörten; det lofvade de hvar på sitt vis, när de
talade med henne.

När då den förste friaren en kväll satt hos henne,
frågade hon, om han ville lägga sig i en tom likkista,
som hon hade låtit sätta i en öppen graf på
kyrkogården. Kunde han hålla ut och ligga där tills dager,
så ville hon bli hans.

Nog knasade det på, begrips, men han ville gärna
ha både tösen och hennes rikedomar, och därföre ville
han ärligt våga försöket att vinna henne, och så gick
han och lade sig i likkistan.

Strax efter kom den andre friaren, och han påtog
sig att gå rundt omkring kyrkan och slå på trumma.
Och när sedan den tredje friaren kom, gick han in
på det villkoret att gå rundt omkring den öppna
grafven insvept i ett lakan.

Emellertid fick han, som låg i likkistan, höra
trumman. Han blef förskräckt och sprang upp ur grafven.
Trumslagaren får se honom med lakanet, och han med
lakanet, den som kommer upp ur grafven. Så ta alla
tre till benen och sätta af, som om de haft Hin i
hälarne. Men därmed så hade de också rännt ifrån
hoppet att få den rika tösen.

Men när de hade skalat så där ett bra stycke väg,
den ene efter den andre, så började vettet komma
tillbaka i dem, och så ropade de på hvarandra, och det
blef klart, hur det hängde ihop. En kan tro, de blefvo
galna i hättan öfver den utspankulerade tösen, och
de lofvade henne både det och detta.

Någon tid efter kommer där så en mycket fin
herreman och friar till henne, och hon slår till, för så
högt upp i världen hade hon knappt tänkt sig att få
komma ändå med så fint gifte.

Där blef bröllop i en fart. Men andre
bröllopsdagen, när gäster och brudpar sutto vid bordet, kom
en af de tre friarne in och bad brudgummen komma
hem till sig och flå ett ök.

»Tjänsten går framför allt», svarade brudgummen,
för han var ingen mindre person än själfve rackaren,
som de tre friarne hade lejt till att ge sig ut för en
herreman.

Bruden, kan tänka, hon hade ett fasligt sjå, innan
hon blef fri igen från sitt fina gifte.

*

</chapter>
<chapter name="Tösen, som bekymrade sig i förtid. (Skytts härad)">
<h1>Tösen, som bekymrade sig i förtid.</h1>

<h2>(Skytts härad).</h2>

Det kan vara galet att ta sig för litet bekymmer;
men det kan vara aderton gånger värre att bry sig i
otid. Det kan en höra i den historien, som jag nu
skall tala om.

Tösen var välskapt, så Vår Herre hade ingen skuld,
och rik var hon också; och så dröjde det inte länge,
innan där kom en friare i stugan.

»Sitt ner på bänken och få en slurk öl!» säger
fadern.

»Gå i källaren och tappa i stopet, min dotter!»
säger modern. Och tösen for ut, så kjorteln stod efter
henne.

Men när hon så kommer ner i källaren, så börjar
hon att grunda:

»Om jag nu tar denne friaren och håller bröllop
med honom och flyttar in i hans gård och där går ett
år och jag får ett barn, skall det då heta som hans
far eller som min?»

När hon kom så långt i fundamenterna, satte hon
sig bredvid öltunnan och kifvades med sig själf om
glyttungens namn.

Modern gick i stugan, hon bredde duk på
bordsänden och satte fram smörslaget, hon skar bröd och
tog fram brännvinsflaskan och väntade på ölet.

»Hvart tog tösen vägen? Gå och se, hvad hon gör
i källaren, mor!» säger då husbonden och hustrun går.

»Hvad i alla tider sitter du här och faller i korinter
och kommer inte med ölet, tös!» säger modern.

»Jo, mor, jag sitter och tänker på, hvad vår förste
pojk skall heta», säger dottern.

»Han skall heta som din svärfar, för han är död,
vet jag!» säger modern.

»Men om det blir en tös?»

»Ja, det får jag grunda på» sade hon, och så
satte hon sig ner hos tösen. »Hon skall heta som
hans mormor», tyckte gumman.

»Hvar skall jag då ställa vaggan, mor?»

»På den vanlige platsen vid ugnsbänken, tös.»

»Och när så barnet får lekepycken, hvar skall jag
ställa dem!»

»På hyllan under bjälken, vet jag!»

»Men så kunna de ramla ner och slå ihjäl barnet,
mor!»

»Det har du rätt i min dotter».

»Men hvar skall vi så ställa dem?»

Och så sutto de där och grundade på det, tills
mannen kom efter ner i källaren för att se, hvad de
hittade på för slag.

»Far», säger flickan, »vi sitta och fundera på,hvar
jag skall ställa de lekepyckena, som mitt barn får?»
säger hon. Och så gaf mannen sig till att grunda
han med.

När då ingen kom tillbaka med ölstopet till friaren,
så gick han sin väg och kom aldrig mer igen.

*

</chapter>
<chapter name="Prästens Per. (Södra Åsbo härad).">
<h1>Prästens Per.</h1>

<h2>(Södra Åsbo härad).</h2>

Det kan vara det samma, hvilken präst det var;
nog af, att det var en <i>prost</i>, som var något för fet och
därför måste nöjas med, hur hans dräng tillställde upptåg.

Det var annars i sig själf en bra yngling, denne
här Per, blott han ej fått lof att hoppa öfver skaklarna
när kollern föll på honom; men se, prosten blef alltid
dålig i istret, när han skulle till och ge honom en
skrapa. Detta visste skälmen, därför kunde han hitta
på många tokerier och ljög sig fri, ty se, ljuga det
kunde Per, så en annan kunde hänga yxor i lögnen.

En dag vid midsommar skulle han ut med några
dagsverkare och slå hö i ängen. Men där var också
några yra flickor med, för att sprida ut höet, och
därtill ett par drängar, lika vilda som prästens Per, så
där togs lek och ras för allt sammans, och då det blef
nära kväll, stod gräset likadant, det vill säga, där det
icke var nedtrampadt.

»Nu tar väl hin oss inför prosten!» säger då den
ene drängen.

»Vi få åtminstone sno oss från saken på passande
sätt, för annars får prosten slag i förargelsen och kan
gå i sönder, till skada för sig själf och till sorg för
sockenfolket», säger då prästens Per. Och kan man då
tänka sig! Låter icke det galna lifvet de andre plocka
upp en hel hop tordyflar, medan han rände hem efter
prostens gamla bikupa till att släppa dem uti! —

När skördefolket så kom till prästgården om kvällen,
säger prosten: »Nå, min käre Per, huru hafver det
gått med min höskörd på denna sköna solskensdag?»

»Galant, herr prost, därtill har jag hittat <i>mig</i> en
bisvärm», svarade prästens Per.

»Därutaf tillhör hälften <i>mig</i>, ty svärmen är på
min egendom funnen», säger prosten.

»Kan jag ej ensam få behålla svärmen!» gnäller Per.

»Lagen måste efterlefvas, därför tager jag hälften
af bina», påstod prosten.

»Då — ja då måtte alla bina bli till stora
tordyflar och allt gräset må stå lika godt på rot, som
det stod i morse!» skriker Per och låtsar, som han vore
fräsande arg som en vild katt.

Underverk ske icke för det prästens <i>dräng</i> bedjer
därom», underrättar prosten honom.

Han spratt likväl själf till, när han andra dagen
först såg tordyflarne krafla och krypa ur bikupan
och något därefter såg gräset stå på ända i ängen.
Men när han fick tänkt sig om, visste han nog, hvad
han skulle tro om Pers underverk. Likväl teg han, ty
det var, som Per sade, han var för fet till att tåla att
bli arg med något besked.

Till sist blef likväl Per rent för mustig, så prosten
lät honom flytta. Då tog han sig tjänst hos en
slättbobonde, som kände till hans upptåg. Första dagen
stod Per i logen och tröskade, men andra morgonen
sade han sig (vara) sjuk.

»Hvar har du (det) värst, Per?» frågade honom
själfva husbonden.

»I halsen, så jag borde nog ha något varmt att
hälla ned», säger den styggen, som låg och var lysten
efter ölsupa med sött uti, eller också till en hjärtans
god brännvinsglögg (glödgadt brännvin).

»Ja, du måste ha något, som kan uppmjuka»,
menade husbonden och gick tillbaka till stugan. Litet
efter kom han igen till Per med ett lerkrus i ena
handen och en ny riskvast eller <i>lime</i> bak ryggen.

»Se här, stackars Per, tag du och drick detta, ty
det uppmjukar godt», säger slättbon mycket medlidsamt.

»Jag tycker det luktar talg!» menade Per, resande
på sig i sängen.

»Det <i>skall</i> det också, ty jag rörde bra i det heta
drickat med talgljuset; det är detta, som skall
uppmjuka halsen», underrättade husbonden honom.

»Jag menar, jag har det värst i rygg och skuldror,
när jag rätt känner efter», jämrade sig det leda lifvet,
ty han såg icke kvasten bakom slättbon, skall jag
säga oss.

»Det menar jag med», säger då denne, »därför tog
jag med mig något, som uppmjukar på dessa ställen.»

I detsamma högg han prästens Per med näfven
tvärs om nacken, lade honom framåtböjd i sängen och
<i>limmade</i> så upp honom, att han från denne dag var
så len och mjuk, så (att) slättbon aldrig (hade) haft
bättre dräng i hela sin tid.

*

</chapter>
<table o l>
<td 2 c><h2>Första samlingens innehåll:</h2>
<td><td r>Sid.
<td>Den siste häradsspelmannen ............................................. <td r>3
<td>Sockenskräddaren ........................................................... <td r>26
<td>En gammal trotjänare ....................................................... <td r>36
<td>Tvänne "kloka" ............................................................. <td r>49
<td>Urminnessamlaren .............................................. <td r>60
<td>Den lurade slättbon ........................................... <td r>69
<td>Göingedrängen och smålandskäringen ............................... <td r>74
<td>Den förbytte slättbon ...................................................... <td r>77
<td>Det farliga djuret ................................................. <td r>79
<td>Osby nämndeman ............................................................. <td r>81
<td>Aldrig till lags ........................................................... <td r>82
<td>Den granne skogbogöken.................................................. <td r>83
<td>Tusenfaldt igen ............................................................ <td r>85
<td>Det kom igen ............................................................... <td r>86
<td>Ett oafsiktligt fel ........................................................ <td r>88
<td>Ett fint gifte ............................................................. <td r>90
<td>Tösen som bekymrade sig i förtid .......................... <td r>92
<td>Prästens Per ............................................................... <td r>93
<td 2 c>———
</table>
<table o c>
<td><h1>BYHISTORIER</h1>
<td><h2>OCH</h2>
<td><h1>SKÄMTSÄGNER</h1>
<td>UPPTECKNADE
<td>AF
<td><h2>EVA WIGSTRÖM</h2> 
<td><h3>(AVE)</h3>
<td>————
<td>ANDRA SAMLINGEN.
<td><img></img>
<td>KOMMANDITBOLAGET CHELIUS & Co.
<td>STOCKHOLM.
</table>


<table o c>
<td>STOCKHOLM
<td>JOHN BJÖRKMANS EFTERTR. BOKTRYCKERI
<td>1909.
</table>


<chapter name="Jungfru Lena.">
<h1>Jungfru Lena.</h1>

Hvem kände ej henne, den fetlagda, gråhåriga
gumman med de spelande bruna ögonen? Hon var
ju hela stadens hjälpreda vid kalas, sjukdomsfall,
hemliga familjbekymmer och mera sådant. Jungfru
Lena var en människa, som lefvat med i världen och
ej fordrade någon öfvermänsklig dygd hvarken af sig
själf eller sin nästa. Därför hyste stadens invånare till
gengäld stort förtroende till hennes lefnadsvett och
visade stort öfverseende med hennes små svagheter.

Lena var både till börd, uppfostran och tänkesätt
till <i>hälften</i> aristokrat, och ehuru hon nedlät sig att gå
stadens ofrälse borgarfruar tillhanda, så skedde det
alltid på ett sätt, som om hon beviljade dem en
särskild nåd.

Detta uttrycktes dock hvarken genom ord eller
ton, det låg i hela den gamlas väsen, ifrån hennes sätt
att med den höga hornkammen uppfästa sin lilla gråa
hårfläta, ända ned till ljudet af hennes, äfven under
hennes mest raska vändningar, egendomligt vårdslöst
släpande toffelklackar.

Gumman var ingen synnerlig vän hvarken af
landsbygd eller bönder. Hon täcktes dock göra ett
undantag för en familj på landet, dit hon ofta färdades
antingen till fots eller ock tronande midt i någon
forvagn, då saker för husets behof hemfördes från staden.
Hon var alltid välkommen, ty med henne drog en
brokig flock af försvunna tiders minnen in i gården.

Döttrarna skyndade sig att erbjuda den gamla
sängplats i deras rum, på det ej husmodern skulle
föreslå husets »spökrum» — det fanns nämligen ett
sådant — till Lenas sängkammare, ty detta hade varit
nog för att genast drifva henne på flykten. Vanligen
infann hon sig för att hjälpa till att skära turkiska
bönor, rensa lingon, sylta frukt och bär samt skära
kött till korf.

Under dessa och liknande bestyr berättade hon
händelser ur dagens historia, skildrade sista balen hos
borgmästaren, talade om skedda eller tillämnade
talöfningar inom det finare sällskapslifvet i staden,
beskref en eller annan liten, allmänt känd skandal, med
mera sådant, som hon trodde kunna vara landtborna
till glädje och uppbyggelse.

Lena kände dock mer än väl, att den
uppmärksamhet hvarmed dessa skildringar ur dagens historia
afhördes, mera förskref sig från höflighet än verkligt
intresse, och åhörarne visste också att först då kvällen
kom och Lena hade sina händer och armar fria samt
det stora, släta köksgolvet till sitt förfogande, skulle
andra taflor upprullas. Då skulle de, sittande på
köksborden och vedlåren, föreställande »första platsen på
en teater», skåda Lena i kort kjol, lifstycke och bara
armar, med det silfvergrå håret högt uppfäst med en
gulbrun kam, framställa sina minnen, så att de trodde
sig satta tillbaka i en tid, då våra skånska herresäten
ej utan yttersta vördnad och ödmjukhet beträddes af
en ofrälse fot, medan dock där inne vanliga dödliga
människors sorger och lidanden, dygder och brott
dvaldes i de prunkande gemaken.

Så hade husets döttrar en höstkväll intagit sina
själfskrifna åskådareplatser på köksbordet, medan
tjänstpigorna sutto på upp- och nedvända baljor. Ett
flammande bål i spiseln belyste skådeplatsen, där Lena
med långa steg och släpande tofflor gick fram och åter
sänkt i djupa tankar, sedan hon slutat beskrifningen
öfver en fest på det gamla spökslottet, hvilket vi här
vilja komma öfverens om att kalla Ättlinge.

»Jag förstår ej rätt, hur damerna kunde få det
pudrade håret så högt upptornadt, som Lena
beskrifver det», sade en af de minsta på »första raden».

»Det är lätt att förstå», förklarade Lena och
stannade midt framför dem, sträckande handen öfver deras
hufvuden och ryckte till sig ett knippe halftorra
tvättsvampar, som hade sin plats på fönsterhaken. »Se
på nu!» uppmanade hon, ryckande hornkammen ur
sin grå fläta, som därpå skyndsamt upplöstes.

Fortgången af Lenas bestyr kunde åskådarne med
bästa vilja i världen ej följa, ty potatisgrytan i spiseln
kokade öfver och dämpade det fladdrande eldskenet,
så att de blott otydligt kunde se Lenas långt ifrån
smärta gestalt stående vid väggen, med armarne öfver
hufvudet likt en karyatid. Så blef banan kolmörk, ty
kokerskan lade ny ved på glöden, och man hörde blott
ett sakta prasslande af kläder, och kort därpå Lenas
röst med ett triumferande uttryck utropa:

»Se så där gick det till, och så såg det ut!»

Därvid flammade elden plötsligt upp och belyste
Lena, som med stor värdighet skred framåt köksgolfvet
med en hög byggnad af svampar, sparsamt täckta med
grått hår och omlindade med hennes långa, rödrandiga
strumpeband, på det gamla hufvudet, hvilket nu bars
lika högt, som trots något »äkta» kvinnohufvud i
Ättensköldska familjen.

Åskådarinnorna på de upp- och nedvända
baljorna, hvilka här föreställde »andra parkett», började
fnissa, men tystades lyckligtvis genast af »första
raden», och Lena började en ny berättelse om den
16-åriga Gunilla Ättenskölds hemliga förlofning med
»stjärnkikaren»; men då hon äfven nu på skådebanan
framförde sin hjältinna smyckad till fest, afbröts
berätterskan af en af de minderåriga på första raden, hvilken
ännu ej bar långa kjolar, med förfrågan, hvart de långa
släpen togo vägen, då damerna dansade.

»Då gjorde de så här», svarade Lena ifrigt, och
fattande sin korta kjol bakifrån i nedre fållen, kastade
hon den med en behagfull rörelse öfver vänstra
armen och uppstämde med låg röst de första tonerna af
en menuett, under det hon gjorde de sirligaste
nigningar.

Nu kunde icke ens första raden hålla sig
allvarsam, ty Lena hade i sin ifver förgätit att hon för
tillfället ej bar mer än denna enda kjol, som nu låg
öfver armen. Ännu en sirlig svängning med handen,
ett steg åt sidan med den toffelklädda foten, öfver
hvilken den lösta strumpan nedföll, och en djup nigning
med frånsidan vänd åt parketten, och denna utbrast i
ett skallande skratt.

Lena rätade hastigt upp sig, strök sig med högra
handen öfver pannan, som om hon vaknat ur en dröm
och kommit att erinra sig, hvar hon befann sig och
sin utstyrsel. Med en djup suck föll armen ned åt
sidan, så att den korta kjolen kom i sitt behöriga läge,
hvarefter hon med otålig brådska befriade sitt hufvud
från svamparne och yllebanden, under det hon skänkte
sin publik en blick af stolt förakt.

»Hur kunde jag också vilja tala om <i>henne</i> i deras
närvaro!» mumlade hon med ett ögonkast öfver sin
skuldra på pigorna, hvilka, ännu skrattande, rullade
sig på stengolfvet, medan åskådarinnorna på
köksborden plötsligt blefvo allvarsamma.

En af dessa hade ej skrattat, ty hon hade
verkligen sett det, som Lena velat åskådliggöra. För henne
var köket förvandladt till en götisk sal och den gamla
kvinnan till en ung, skön borgfröken, med pudradt
hår och atlassläp; skrattet väckte äfven henne, liksom
Lena, på ett obehagligt sätt ur den glänsande
fantasivärlden.

»En annan gång får jag ju höra fröken Gunillas
och stjärnkikarens historia!» bad hon hviskande,
läggande handen på Lenas bruna arm. Men Lena slog
bakut med arm och toffelhäl, ty nu var hon vred,
och i stället för att gå till hvila i den henne erbjudna
sängen, redde hon sig i harmen en bädd på locket af
en handkammarens kullriga kistor, och då visste
döttrarna, att i den natten fingo de inga historier höra.

Lena insomnade på sin upphöjda plats, medan
de ännu lågo och rådgjorde om bästa sättet att blidka
henne. Då hördes ett buller från den närbelägna
handkammaren: det var Lena, som med bolstrar och allt
rullade ned på golfvet. Nu, nu skulle hon fångas!
Flickorna hörde henne knotande resa sig upp och söka
efter ljus och tändstickor.

Lyckligtvis fanns där ingendera delen, och medan
gumman traskade omkring i det kolmörka rummet,
hade en af flickorna genom trädgårdsdörren hunnit ut
till de med tunga luckor försedda
handkammarfönstren. Ett sakta krafsande hördes nu på en af dessa
luckor. Lena stannade för att lyssna. Åter krafsade det
på luckan, och med ett gällt skri samlade hon
bolstrar, lakan och gångkläder i sin famn och ville genom
det mellanliggande spökrummet söka räddning hos
flickorna. Men dörren till deras rum öppnades ej förr än
»spöket» hunnit komma in från trädgården. Då
upplät någon dörren för den förskrämda Lena och sporde
med den mest sömniga och oskyldiga stämma:

»Hvad står på, kära Lena?»

»Tjufvar eller gastar!» svarade denna darrande.

Nu tändes ljus, sängen bäddades och dörren till
spökrummet stängdes i dubbelt lås. Lenas vrede mot
de lefvande människovarelserna var bortjagad af
hennes välkända fruktan för de döda.

Det var denna spökhistoria, som sedermera
framlockade berättelsen om fröken Gunilla Ättensköld samt
om Lenas egna ungdomshändelser.

*

»Tänd ett par ljus till och sätt dem där i vrån,
som är så mörk, samt säg mig till när klockan går
till tolf — ty så sent på kvällen vill jag ej tala om
min gamla matmor — så skall jag gifva er bevis på,
att jag kan ha mina skäl att frukta för gastar. Men
jag förbehåller mig, att ej blifva afbruten med frågor,
ty jag kan ej berätta något, om ni jämnt jaga bort
de personer, hvilka lifslefvande stå för mig. Skulle
jag vilja stiga upp, för att bättre visa, hur en sak gick
till, så drag mig blott i kjolen».

Man lofvade att uppfylla Lenas framställda villkor,
ljusen tändes, stora knippor af ospritade bruna bönor
utdelades i kretsen, som ryckte närmare till sammans
kring bordet, och Lena tog till ordet:

»Allt från det jag var litet barn hörde jag talas
om 'violetta frun på Ättlinge;' min mor hade själf
blifvit varnad af henne. Min mor var nämligen enda
dottern till trädgårdsmästaren på Ättlinge och den
vackraste flickan på hela det stora godset. Hon hade
bruna ögon, men ej af det slag, som påminner om två
kryddpepparkorn, utan af de där, som likna väl mogna
hasselnötter. Därtill hade hon de finaste mörka
ögonbryn, hvilka dock möttes öfver pannan — ett tecken
till att hennes lif var invigdt åt olyckan. Detta var
den enda olikheten i hennes och mitt utseende, då jag
var ung. Ljust hår, med en fin skiftning i rödt, låg
i vågor kring hennes tinningar, och kinderna, hvilka
alltid påminde mig om nyss utslagna äppelblommor —
dock, jag vill ej vidare säga eder något om hennes
skönhet, på det jag ej skall synas eder fåfäng öfver
min egen.

Efter gamle grefvens och hans grefvinnas död,
blef deras äldsta barn, fröken Beata Ättensköld, så
godt som enväldig härskarinna öfver godset. Hennes
två yngre bröder voro militärer och hade lefvat friskt
undan, så att deras rika arf tämligen smält samman,
hvadan de på visst sätt berodde af fröken Beata, som
helt och hållet öfvertagit godsets förvaltning. Karl, den
äldste af bröderna, hade till fröken Beatas stora harm
gift sig med en borgarflicka i Stockholm — de
manliga Ättensköldarnes tycke för ofrälse kvinnor var ett
sorgligt familjearf — och i hufvudstaden hade han så
stora olägenheter af denna borgerliga förbindelse, att
fröken Beata måste, för att ej nödga brodern att
begära afsked, från krigstjänsten, taga hans unga hustru
till sig på Ättlinge. Hon lär hafva varit en liten mild
varelse med besynnerliga vanor, som bättre passade i
trädgårdsmästarens enkla bostad, än i den stolta
borgen, och ehuru fröken Beata med stränga ord
förebrådde henne det opassande däri, ingick hon ett varmt
vänskapsförbund med min mor. Däraf kom det troligen
att hennes dotter, som föddes åtta månader efter den
unga grefvinnans ankomst till Ättlinge i så hög grad
kom att likna min mor.

Till stor lättnad för fröken Beata dog den unga
modern, kort efter barnets födelse, och då grefve Karl
sju månader därefter gifte sig med en ung
änkefriherrinna, som dock afled efter ett kort äktenskap,
sedan hon födt en son, blef dennas porträtt genast efter
bröllopet upphängdt i riddarsalen på Ättlinge, en ära,
som aldrig vederfors den förra grefvinnan, hvilken blef
fullkomligt glömd af familjen. Det sades att själfva
fröken Gunilla ej hört att hon funnits till, utan länge
tagit sin fars senare hustru för sin mor.

Det var kort efter Gunillas mors död, som
»violetta frun» visade sig för min mor, som hade blifvit
antagen till barnets sköterska, ty amman, en
stockholmska, befattade sig blott och bart med att nära
den lilla. Då den vackra trädgårdsmästaredottern en
natt låg vaken och vaggade barnet, under det hon
tänkte på den underrättelse, som föregående dag
anländt, att grefve Maurits skulle komma hem, stod
plötsligt en dam framför henne. Det var lätt att se, hvem
hon var, — hvem kände ej beskrifningen på »violetta
frun?» Sidenklädningen, hvars färg gifvit spöket sitt
namn, de bara skuldrorna och armarne, smyckena i
håret, i öronen, på hals och armar, allt var kändt
sedan långa tider tillbaka, liksom den omständigheten,
att hon stundom visade sig med ett spädt barn på
armen.

Spöket fäste sin sorgsna blick på Gunillas unga
sköterska och tryckte sitt späda barn till hjärtat,
under det hon varnande höjde handen. Det är att
antaga, att hon, som varningen gällde, vardt så
förskräckt öfver synen, att hon ej förmådde spörja
spöket om meningen med besöket. Stackars min vackra
mor, hon trodde, att synen bådade lilla Gunillas död;
hon anade ej, att det var hennes egna tankar på den
blide, vänlige grefve Maurits, som frammanat den.

Underligt var det ändå, att min mor ej mera
direkt tog varningen åt sig, ty det var dock en gammal
sägen, att »violetta frun» aldrig visade sig med
barnet på armen, utom då hon ville antyda att en
Ättensköld stod i fara att fläcka sin vapensköld genom
giftermål med en vanbördig. Hon hade visat sig för
fröken Beata kort innan grefve Karl gifte sig med
köpmansdottern — men min mor var ju blott en fattig
trädgårdsmästares dotter och nu tjänarinna hos nådig
fröken; hur skulle hon väl kunna våga tänka, att den
stolta ättens eget familjespöke vårdade sig om henne?

Fröken Beata talade aldrig med min mor om annat
än det som rörde barnets vård, och höll henne på ännu
längre afstånd från sig än de öfriga tjänarne; en följd
af »borgargrefvinnans» vänskap för den unga flickan.
Häraf kom det sig, att nådig fröken ej fick höra
något om denna nattliga syn eller anade något om den
nya fara, som hotade familjen, förr än grefve Maurits
en vacker dag, tre månader efter sin hemkomst till
Ättlinge, förklarade sin syster att han ämnade
upphöja Gunillas sköterska till grefvinna Ättensköld.

Hvilka medel fröken Beata använde för att förmå
sin svage bror att resa till Paris två dagar efter denna
förklaring, kände blott de själfva. Under dessa två
dagar bevakade hon de två älskande på det
omsorgsfullaste; men grefve Maurits lyckades dock att under
den sista natten med hjälp af en trädgårdsstege få sin
älskade ut ur borgen.

Smärtan öfver den förestående skilsmässan kom
dem båda att glömma sig, och då grefven vid
morgonrodnadens första skimmer lyfte sin gråtande älskarinna
upp på sin skuldra, på det hon skulle få fotfäste i
fönsterkarmen, svor han henne en ed, att hon eller
ingen skulle blifva hans lagliga maka. Men då han
vid frukostbordet mötte sin stränga syster, svek honom
åter modet; den beramade resan ägde rum, och då
han ändtligen återvände, hade min ankomst till
världen omöjliggjort min mors upphöjelse till grefvinna.

Hvarken hon eller grefve Maurits satte numera
giftermålet i fråga. Men grefven mindes sin ed att ej
gifta sig med någon annan, och då hans närvaro på
Ättlinge endast föranledde häftiga uppträden mellan
honom och nådig fröken, gick han i fransk
krigstjänst och lämnade sina fäders borg, sedan han tagit
ett högtidligt löfte af sin syster, att hans lilla Helena
skulle uppfostras på borgen och stanna där tills hon
gifte sig med en man, som var värdig hans dotter.

Hans beroende af nådig fröken jämte hans
fruktan för hennes isande, oböjliga köld, hindrade honom
att närmare bestämma den plats, jag skulle intaga
hos hans stolta familj. Alltså blef jag till en början
lekkamrat åt fröken Gunilla, och senare, då gamla
fröken fann det för dyrt att hålla sig med en fransk
kammarjungfru, upphöjdes jag till denna plats.

Ja, detta var bokstafligen en upphöjelse, ty jag
var ej mer än tretton år och liten till växten, då jag,
efter genomgångna öfningar i friseringskonsten, blef
befalld att uppstiga på en hög pall och med hjälp af
små tänger, band och nålar torna upp och inpudra
nådig frökens ännu rika hår. Från denna
skräckinjagande stund kallades jag blott Lena. Min mor var då
redan död, så att hon slapp bevittna en upphöjelse,
hvilken hon tänkt sig helt annorlunda för grefve
Maurits' dotter.

Åren flydde och jag skulle i umgänget med de
öfriga tjänarne alldeles hafva glömt min börd, om ej
fröken Gunilla funnit ett förbjudet nöje i att erinra
mig därom. Då vi voro allena lekte vi borgfröknar och
diktade oss sköna riddare, hvilka på sina gångare
skulle föra oss från den mörka borgen, sedan vi
öfverlistat fröken Beata. För omvexlings skull diktade vi
oss stundom ofrälse älskare; detta roade oss nästan
mest, därför att en flykt med dem alltid slutade
därmed, att fröken Beata, under sitt försök att gripa oss,
störtade ned i den djupa slottsgrafven.

En dag, jag var då femton år gammal och
Gunilla aderton, erhöll jag af nådig fröken befallning att
sy mig en sorgdräkt, ty grefve Maurits hade stupat i
en träffning därute i det främmande landet, och alla
tjänarne skulle anlägga sorg efter honom.

»Nu är du medarfvinge till Ättlinge», sade
Gunilla, »och då nu bror Axel kommer hit med sin
lärare samt löjtnant Ättensköld, son till fasters kusin,
som lär haft affärsförbindelser med farbror Maurits,
så skola vi väl förmå faster att erkänna dig som sin
brors dotter. För öfrigt bevisar vår likhet med
hvarandra vår nära frändskap.»

Fröken Beata hade fastställt tiden då min
sorgdräkt skulle vara färdig; natten måste tagas till hjälp,
ty den tjänare hade icke lefvat på Ättlinge, som vågat
framkomma med ursäkt öfversett försummadt
uppfyllande af en befallning, utgången från fröken Beatas
tunna läppar. Jag sydde och sydde, men tankarne
hängde vid Gunillas tal om de gäster vi skulle få.

Ett ögonblick, då jag lyfte mina ögon från
arbetet, fick jag plötsligt se samma syn som min mor före
mig; endast barnet saknades. Med ett vildt ångestskri
föll jag till golfvet, och då jag återkom till sans, stod
nådig fröken, hvilkens sängkammare låg intill mitt
rum, lutad öfver mig. Vid min stammande berättelse
om spöksynen, antog hennes kalla ansikte ett uttryck
af förskräckelse, hvilket dock strax lämnade rum för
ett mörkt hot. Hon såg mig in i ögonen och sporde,
om jag hört sagan om »violetta frun».

Jag vågade ej säga ja, och då jag ej ville säga
en osanning, teg jag och började gråta af förskräckelse
för denna lefvande kvinna, hvars gråblå ögon voro
hvassa som värjklingor. Hon skakade häftigt min arm,
befallde mig att torka ögonen och höra på, hvad hon
ville säga mig.

»Sagan förtäljer, att för många år sedan hade en
ung ofrälse kvinna, hvilken var anställd som
sällskapsdam åt en grefvinna Ättensköld, bedårat hennes äldste
son; hon hyste nämligen en förmäten ärelystnad och
sträfvade efter att bli grefvinna. Hennes ränker
upptäcktes för sent för att rädda henne själf från fall;
hon slutade med att blifva — barnamörderska och
själfmörderska».

Jag darrade af fasa, mera öfver nådig frökens
blick och ton, än öfver berättelsen, hvilken hon
förtäljde på sitt eget vis, och då hon nu ville lämna mig,
grep jag hennes kjolfåll, kysste den mera ödmjukt än
någonsin tillförne samt bad snyftande att få tillbringa
det öfriga af natten i pigkammaren.

»Sladdersjuka toka!» utbrast hon, stötande mig
tillbaka, och efter att ett ögonblick hafva besinnat sig,
sade hon lugnare: »Jag tror ej att du sett något annat
än min violetta sammetsdräkt, som du i går fick hit
in för att syna och borsta innan den hänges in i
garderoben, men hvilken dräkt ännu ej kommit längre än
hit. Du stannar här i natt, i morgon flyttar du in till
hushållerskan, ty jag behöfver ditt rum åt grefve Karl;
öfverste Ättensköld till Bollbro skall ha gula rummet,
de öfriga komma att bo i västra flygeln; du skall i
morgon sätta upp gardiner där; lägg dig nu!» Hon
skred ut, lämnande mig ensam.

Min första blick föll på sammetsdräkten, som hängde
på en fristående klädhängare, och nu var det mig en
lättnad att söka inbilla mig att jag tagit den för en
andesyn. Men det bleka ansiktet, de långa örhängena,
de blottade skuldrorna, allt detta kunde jag ju ej hafva
sett så tydligt, om det endast varit nådig frökens
violetta sammetsdräkt. Rysande kröp jag ned under
täcket, men sagan om den olyckliga sällskapsdamen stod
i sitt ursprungliga skick klar för mitt minne.

Hon hade, så förtalde folket i hemlighet, varit
gift med den unge grefven; slottskaplanen hade en
natt vigt dem i kapellet. De två vigselvittnena hade
ej bättre förvarat hemligheten, än att ryktet därom
nådde till änkegrefvinnan. Men under ett helt år kunde
hon ej erhålla några bevis för sanningen af detta rykte.
De unga makarne bemötte hvarandra med skenbar
likgiltighet, men då vid denna tid ett nytt, hittils okändt
spöke, en i full rustning klädd riddare, hade uppträdt
på borgen, ökades grefvinnans misstankar.

En morgon, då sällskapsdamen ännu blekare än
vanligt inträdde till frukostbordet, tillkännagaf
änkegrefvinnan, att en stor fest skulle firas på ett af de
närbelägna herresätena, och sällskapsdamen tillsades
att medfölja, emedan grefvinnan äfven för hennes
räkning erhållit en inbjudning. Dödligt förskräckt
häröfver anhöll den unga hustrun att få stanna hemma,
emedan hon ej var frisk. Men grefvinnan, som ville
komma till visshet i den sak, hon misstänkte,
förklarade att ombyte af luft skulle bekomma henne väl.
Dessutom ville grefvinnan ej medtaga
kammarjungfrun, och då hon ej under den tre dagars långa
festen kunde undvara biträde vid sin klädsel, ämnade
hon låta sällskapsdamen vara sig behjälplig.

För första gången i moderns närvaro möttes de
båda makarnes blickar på ett sätt, som förrådde att
de ej voro så likgiltiga för hvarandra, som de ville
synas, men modern var dock långt ifrån att ana hela
vidden af den olycka, hon anstiftade. Hon tänkte blott
att under festens munterhet de unga två skulle glömma
sig och för hennes skarpa, spejande öga förråda
hemligheten af sin kärlek.

De afreste alla tre, och då unge grefven fram på
aftonen sökte smyga sig ned i stallet för att där taga
en häst och rida hem, hindrades han därifrån af
värden, som på hans mors begäran följt hans steg.
Grefvens vilda blick och underliga uppförande gaf skäl för
hennes uppgift, att hon trodde honom vara sjuk. Han
fördes i ett annat rum, där modern stannade hos
honom tills vindbryggan blef uppdragen för natten, då
hvarje flykt var omöjlig. Fruktan för den storm, som
skulle utbryta öfver hans unga makas hufvud,
hindrade honom från att bekänna sanningen för den hårda,
oböjliga kvinnan; och då han visste att hans närvaro
vid festen skulle drifva makan till förtviflan, ställde
han sig sjuk och visade sig ej mera denna afton.

Följande dag fann den unga grefvinnan ej sin
make bland gästerna, hvadan hon kände sig befriad
från sin värsta ångest; men hvem skildrar hennes fasa
då ryktet sprider sig att han insjuknat föregående
afton och låg i feber på slottet. Nu, bragt till det
yttersta, befallde hon fram grefvinnans vagn och körde det
fortaste hästarne förmådde springa hem till Ättlinge.
Hon kom för sent; det tre dagar gamla barnet,
hvilket de olycklige makarna nedbäddat i en kista, i hopp
att fadern efter några timmars förlopp skulle kunna
återvända och föra det ur borgen och i säkerhet hos
en närboende pålitlig bondhustru, låg nu dödt i kistan.

Förtviflad tryckte den unga modern det lilla liket
till sitt bröst, ilade halfklädd som hon var upp i
tornrummet, från hvars altan hon störtade sig i
slottsgrafven. Hennes make dog vansinnig.

Hvarför skulle nu hennes ande visa sig för mig,
liksom för min mor, kort innan en ung grefve
Ättensköld skulle anlända till sina fäders borg? Grefve Axel
var ju ej mer än sjutton år, hvad brydde jag mig väl
om en sådan gosse? Vid de fester, som under de
senaste åren firats på Ättlinge, hade mången ståtlig
kavaljer hunnit hviska smickrande ord till »fröken Gunillas
sköna spegelbild», som fick uppehålla sig i
serveringsrummen, så vida ej damerna sörjde för att jag ej
fick komma ur toalettrummet.

Sedan jag, efter denna genomvakade natt, klädt
nådig fröken, befallde hon mig stanna hos sig, emedan
hon hade något viktigt att säga mig. Därpå ringde
hon och lämnade en biljett åt den inträdande betjänten.
Då denne åter aflägsnat sig, delgaf hon mig kort och
godt, att den unge inspektoren af henne blifvit utsedd
till min make, och att han själf om ett ögonblick skulle
infinna sig, för att erhålla mitt ja.

Allt för bestört att kunna tala, stirrade jag endast
på henne, oviss om jag hört rätt. Min tillämnade
fästman var son till aflidne inspektor Granberg, och jag
visste att hans, moderns och fem oförsörjda syskons
framtid helt och hållet berodde af fröken Beata. En
aning om, att den unge mannen blifvit befalld att gifta
sig med mig, ökade den allt mer och mer uppstigande
harmen mot den befallande damen. Där blef dock ingen
tid till invändningar, ty Granberg stod redan ödmjukt
bugande inför sin fruktade härskarinna.

»Jag känner hans ärende, Granberg», började fröken
Beata, då den likbleke mannen sökte framstamma några
ord. »Se här hans fästmö Lena Björk».

Hon förde mig fram till honom och lade våra
händer tillsammans.

»I betraktande däraf att hon är dotterdotter till
min gamle trädgårdsmästare och att hennes mor var
fröken Gunillas sköterska, vill jag gifva Lena Björk
en hemgift af fyratusen riksdaler, utom nödiga
bosättningsartiklar. Hans mor, min käre Granberg, kan
med sina döttrar flytta in i inspektorsbyggnadens öfra
våning, hvilken vi skola reparera, så bo ni två unga
allena i hela nedra våningen. Hans syster Anna, som
tyckes mig vara en duglig och beskedlig flicka, skall
få efterträda Lena Björk som kammarjungfru hos mig
och unga fröken.»

Hon räckte honom nådigt sin hand att kyssa och
afskedade honom, utan att han förmådde säga ett
enda ord.

Åter voro vi två ensamma. Jag hade beslutat att
ej helt och hållet låta nådig fröken få handskas med
mig, som om jag vore ett djur eller ett liflöst ting.
Det namn hon nu för första gången gaf mig: <i>Lena
Björk</i>, hade långt mera än hennes själfrådighet retat
min stolthet och vrede.

»Jag heter ej Lena Björk, utan Helena Ättensköld,
och jag gifter mig ej med Granberg!» utbröt jag, då
hon, till tecken att jag kunde gå, vinkade åt dörren,
i det hon vände mig ryggen och började ordna sina
papper på skrifbordet.

Hon vände sig om, men, du himmel, hvilken
blick! Jag skulle hafva sjunkit till golfvet af skräck,
om jag ej fått tag i ryggstödet af en högkarmad stol.
Intill mig, så nära att jag kände hennes flåsande
andedräkt i mitt ansikte, trädde hon, denna högborna
dam, för hvilken hennes egna bröder darrat.

»Jag har lofvat din mor att sörja för din framtid,
<i>Lena Björk</i>, annars hade du för länge sedan varit
bland pöbeln, dit du hör både till <i>börd</i> och
uppförande; nu skall du till en början få bebo den röda
tornkammaren, hvarest jag tänker du kommer till
insikt, så väl om faran af att missbruka min familjs
namn, som ock om ditt eget framtida väl. Du flyttar
strax upp på tornkammaren!»

Hennes i iskall ton uttalade befallning åtföljdes
af en härskarinneblick och en höjning af handen, som
kräfde ögonblicklig lydnad; men fasan gjorde mig
nästan vansinnig. Under ett gällt ångestskri kastade jag
mig på knä för henne, grep tag i hennes släpande
sorgdräkt och lofvade att gifta mig med hvem hon
befallde; att göra allt, till och med kalla mig själf
Lena Björk, blott jag ej sattes i röda tornrummet,
där aldrig någon annan människa vågade bo. Därifrån
hade ju den olyckliga »violetta frun» störtat sig i
slottsgrafven och där uppe på altanen syntes hon ju
ännu med barnet på armen mången natt, medan hennes
gemål på en svart häst förgäfves sökte komma öfver
slottsgrafven. Hellre än att en enda natt bo i detta
hiskliga rum skulle äfven jag kasta mig i slottsgrafven!

Fröken Beata mätte med en pröfvande blick djupet
af min förtviflan och såg att det ej gick an att drifva
saken till det yttersta.

»Du kan få flytta in till hushållerskan tills vidare,»
sade hon ryckande till sig sin klädning», men skulle
jag åter märka spår af ditt elaka sinne, så vet du att
jag äger medel och äfven makt — ty du står under
mitt 'lagliga förmynderskap' — att böja ditt trots».

Utkommen i korridoren såg jag fröken Gunilla
stå bakom en pelare. Hon hade lyssnat vid dörren och
hört hela uppträdet. Med vredesblixtrande ögon knöt
hon sin hand hotande mot dörren till fasterns rum och
hviskade, att jag skulle följa henne. Hon skyndade
förut till sin sängkammare, jag efter, raglande likt en
drucken, och då hon reglat dörren, sökte hon intala
mig tröst.

Genom någon af tjänarne hade hon, då Granberg
uppkallades till fröken Beata, tillfälligtvis kommit att
höra uttalas den förmodan att denna fått kännedom
om den unge inspektorens förbindelse med klockarens
i församlingen äldsta dotter, och Gunilla menade att
det ej skulle bli svårt att få Granberg att göra
gemensam sak med oss i en sammansvärjning mot fröken
Beata. Gunilla hade ännu ej hunnit uppgöra någon
plan därtill, men hon satte sin lit till sin unge
halfbror och löjtnant Filip Ättensköld, hvilka hon antog
efter någon tids vistande på slottet skulle känna lika
stor harm mot den tyranniska fröken Beata, som vi
själfva.

Om tre dagar skulle löjtnant Ättensköld anlända
och bevaka sin fars intressen i bouppteckningen efter
grefve Maurits, och några dagar senare väntades de
närmare släktingarne, grefve Karl och hans unge son,
Gunillas halfbror, till Ättlinge. Men redan på aftonen
af min »förlofningsdag» kom grefve Karls betjänt till
häst sprängande upp på borggården och begärde att
få tala vid nådig fröken.

Snart visste hela borgen, att grefve Karl, som
rest natt och dag för att få tala vid sin syster innan
den aflidne broderns fordringsägare anlände, hade på
en gästgifvaregård, några mil från Ättlinge, träffats
af slag och aflidit. Nu var Gunilla fader- och
moderlös; hennes och halfbroderns närmaste framtid berodde
helt och hållet af fastern.

Gunillas sorg öfver den för henne nästan obekante
fadern var ej synnerligen stor. Sedan hon lärt känna
sin mors historia, betraktade hon sig som en
främmande telning på Ättensköldska stamträdet, och under
det hon ofta i hemlighet kallade sig Gunilla Berg,
uppgjorde hon planen att få lära känna sin mors
släktingar, hvilka bodde i hufvudstaden. När lifvet på
Ättlinge genom fröken Beatas obilliga stränghet blef
oss två flickor allt för tungt, framställde sig alltid
tanken på en flykt till dessa rika släktingar som en
räddningsplanka. Gunilla och jag kände ej stort till
världen, och det lilla vi kände, fick genom riddar- och
röfvarromaner, som vi, tack vare Gunillas enfaldiga
guvernant, kommit att läsa, en ännu dystrare färg än
det i verkligheten ägde. Vi började allt mer och mer
att betrakta oss som oskyldiga fångar.

Dessa romaner kostade guvernanten hennes plats,
och hädanefter skulle Gunilla undervisas af sin
halfbrors, grefve Axels lärare, hvilken nu tillika med
grefven skulle bo på slottet.

Grefve Karls lik hade ej ännu anländt till
Ättlinge. Först sedan kistan blifvit färdig och afsänd till
gästgifvaregården, skulle det föras dit. Fröken Beata
hade rest till staden i någon viktig angelägenhet;
Gunilla och jag glömde sorg och allt för att njuta af vår
tillfälliga frihet.

Det första vi företogo oss, var att söka upp min
»fästman» Granberg för att så vidt det berodde af mig
återgifva honom hans frihet. Det var visserligen en
lättnad så väl för Granberg som mig att få visshet i
afseende på hvarandras önskan att blifva lösta från
det aftvungna löftet; men vi erkände båda att vi voro
maktlösa gent emot nådig frökens järnvilja. Granberg
kunde ej blottställa sin mor och sina systrar för
härskarinnans onåd, och jag vågade ej för mitt lif säga
ett ord, som kunde förpassa mig till spökrummet.

Med en blandning af ömkan och harm hörde
Gunilla på vår klagan. Plötsligt utbrast hon: 

»Helena kan ju helt enkelt fly från Ättlinge, så
är ju den saken hjälpt!»

Granberg stirrade häpen på henne.

»Fly från Ättlinge!» upprepade han. »Hvarthän?
Hvem skulle väl våga antaga sig nådig frökens
myndling?»

»Jag har rika, ansedda släktingar i hufvudstaden»,
svarade Gunilla. Till dem skall jag skrifva;
respenningar skall jag skaffa — jag kan sälja några af mina
guldnipper. Vi kläda Helena i mina kläder, Granberg
följer henne förklädd till kammartjänare, det skall gå
förträffligt. Men ännu brådskar det ju ej, så länge det
ej är tal om lysning; först när Granberg får
befallning att gå till prästen, försvinner bruden».

»Planen är vågsam», svarade den unge mannen
bekymrad; »men om Helena vill ...»

»Jag vill ingenting bestämma nu», afbröt jag, illa
till mods vid tanken på att jag <i>ensam</i> skulle
förverkliga våra barnsliga drömmar om flykt från det stolta
herresätet.

»Något kan ju dessförinnan hända, som befriar
oss på annat sätt», fortfor jag, då jag varseblef Gunillas
nedstämda utseende. »Jag har väl ej för ingenting sett
den 'violetta' damen...»

Mina båda åhörare bleknade och togo ett steg
tillbaka. Granberg sade dock genast:

»Helena, vet nådig fröken af den synen?»

»Ja, det var natten före den dag, hon tvang oss
två till förlofning».

»Då förstår jag det!» — Han drog mig åt sidan
och hviskade: »Helena, hit kommer nu en löjtnant
Ättensköld — akta dig för honom!»

Jag skrattade, och då jag blef allena med Gunilla
omtalade jag för henne varningen, men hon log ej, utan
blef helt röd samt förebrådde mig, att jag ej genast
ville gå in på hennes älsklingsplan att förarga fröken
Beata med att fly till Gunillas mödernesläkt.

För att blidka henne ingick jag på hennes planer,
och då vi kommo in i hennes rum, lät jag henne på
försök villigt ikläda mig en af sina sorgedrägter, samt
lade mitt hår så, som hon vanligen brukade bära sitt.
Vi stodo bredvid hvarandra framför spegeln, och båda
häpnade vi öfver vår likhet med hvarandra.

Då hördes hästtraf och vagnsbuller på borggården.
Förskräckt skyndade jag till fönstret. Kunde nådig
fröken redan vara tillbaka? Nej, gudskelof, vagnen var
ej hennes! I glädjen häröfver glömde jag min dräkt
och skyndade af gammal vana ut i korridoren för att
emottaga gästernas ressaker, ty betjänten hade fröken
Beata medtagit till staden.

Tre herrar, åtföljda af en betjänt, kommo uppför
trappan. Den främste af de tre var en ung gosse, som
utan att säga ett ord tog mig i famn och kysste mig.
De två andre bugade sig djupt.

»Grefve Axel torde hafva artigheten föreställa oss»,
sade den ene, medan den andre, hvilken såg ut som
en militär, stum betraktade mig.

»Löjtnant Filip Ättensköld, magister Seldén, får
jag här föreställa för min syster, fröken Gunilla
Ättensköld», sade ynglingen med någon förlägenhet. Han
var synbarligen ovan vid dylika förrättningar. Jag
tänkte i häpenheten att han ej var rätt klok.

»Nådig fröken är ej hemma», sade jag helt
förvirrad, »tillåt att jag anvisar rummen ...»

»Finnes här då ingen betjänt i huset?» sporde
grefve Axel med någon otålighet. »Vi kunna ej
tilllåta...» började löjtnant Filip, men afbröt sig tvärt
och stirrade häpen på den gestalt, som nu med illa
dold skrattlust framträdde till oss.

»Bror Axel», sade nu Gunilla, »jag får rätta ditt
misstag och för samtlige herrarne föreställa fröken
Helena Ättensköld, vår kusin». Hon betonade starkt sina
ord och fäste utmanande blickar på sin halfbror och
på löjtnanten. Hon tycktes vilja se, om de vågade
kämpa mot henne om mina rättigheter. De två
ädlingarne utbytte förvånade och försagda blickar med
hvarandra, och nu först kom jag att tänka på min dräkt,
som föranledt grefve Axels misstag.

Ovillkorligen förde jag handen mot hufvudet för
att rifva ned den stolta byggnaden af hår,
krusflorsrosetter och nålar, som Gunilla nyss hjälpt mig att
uppföra, men hejdades af en varm, men svårmodig
blick från löjtnant Filip. Där stodo vi nu villrådiga, vi
fem, och på tröskeln till förstugan samme betjänt, som
bringat oss dödsbudet, och stirrade förundrad på denna
tafla. Magister Selldén fattade sig först, han tog ett
steg framåt och fäste sina blickar med ett nästan
befallande uttryck på Gunilla.

»Fröken torde hafva godheten att låta någon af
betjäningen anvisa oss våra rum», sade han.

Gunilla blef blossande röd af förlägenhet och sände
mig en hastig blick, den jag tydde som en bön att
hjälpa henne ur denna halft löjliga, halft pinsamma
ställning. Jag samlade upp mitt lånta släp och ville
som en väl uppfostrad kammarjungfru gifva grefve
Axels betjänt anvisning, hvart han skulle bära
herrarnes ressaker, då löjtnant Filip åter förekom mig, denna
gång med en bestämd åtbörd. — »Fröken Gunilla
behöfver blott säga, hvar vi skola bo; Axel är ju
tillräckligt hemmastadd här för att visa oss vägen», sade
han hastigt.

»Kommer ej öfversten själf?» frågade hon med
ökad förvirring, ty icke hon, utan jag hade reda på
hvar gästerna skulle bo; men att nu, efter den
krigsförklaring hon så modigt utfärdat, fegt utbyta min
frökentitel mot namnet Lena och förvandla mig till
kammarjungfru, förmådde Gunilla ej; derför måste jag
nu på annat sätt komma henne till hjälp.

Med högburet hufvud och släpande klädning skred
jag förbi herrarne bort till betjänten och gaf honom
de nödiga upplysningarne med så hög och stadig röst,
att äfven herrarne visste hvad de hade att rätta sig
efter. Grefve Axel stirrade på mig med öppen mun,
Seldén smålog och följde betjänten, vinkande åt sin
lärjunge att komma efter, medan löjtnant Filip halft
tvekande bugade sig för mig, då jag anvisade honom
det rum, som jag bebott och som nådig fröken bestämt
åt sin bror.

Huruvida detta mitt tilltag skulle behaga fröken
Beata öfvertänkte jag ej då, jag blott unnade den unge,
ridderlige mannen denna nu så trefliga bostad. Nådig
fröken hade före sin afresa låtit mig veta att öfversten
själf var hindrad att komma, så att gula rummet kunde
förblifva i det skick det förut befann sig; men då hon
ej väntat herrarne förr än följande dag, hade hon ej
utdelat några nya befallningar rörande dessa rum.

Gunilla och jag voro åter ensamma; hon såg helt
villrådig ut, då jag ilade in i hennes rum för att aflägga
den lånta dräkten. »Det är hårdt och orättvist!» mumlade
hon, när jag skyndsamt iklädde mig mina egna kläder.

»Låtom oss vara glada, om ej nådig fröken får
kunskap om detta», svarade jag. »Tror fröken att han
talar om det?»

»Nej, visst icke!» försäkrade Gunilla ifrigt. »Han
ser allt för god och ädel ut för att kunna ställa till
någon förargelse».

»Ja, och fastän han ju till slut nog förstod, hvem
jag var, så bugade han sig ändå så artigt för mig,
då han gick uppför trappan», sade jag.

»<i>Ned</i> för trappan menar du väl», inföll Gunilla.

»Nej <i>upp</i> för, naturligtvis!»

»Men han gick med min bror» ...

»Löjtnant Filip?»

»Hvem talar väl om honom! Jag menade
naturligtvis magister Seldén. Men hvad skall han säga, när
han ser dig förvandlad till tjänarinna?»

Det rörde mig föga, hvad magistern tänkte; han
skulle ej lära mig att tala franska, men jag kände
däremot en viss fruktan för löjtnant Filip. Inför honom
ville jag ej stå till rätta för maskeraden i korridoren.
Jag fattade i tysthet beslutet att genast göra mig något
ärende in till honom och förklara saken — men på
hvad sätt?»

»Fröken Gunilla, jag måste genast bära in friskt
vatten till löjtnanten», sade jag.

»Ja gå, men säg honom att du verkligen är en
fröken Ättensköld, som grymt förtryckes af en
onaturlig faster — nu vid arfskiftet måste vi söka göra
dina rättigheter gällande», förklarade Gunilla.

Nådig frökens hotelse att stänga mig inne i
spökrummet rann mig i hågen och jag beslöt att handla
försiktigt. Vid mitt inträde i rummet med
vattenkaraffen, vände löjtnant Filip bort ansiktet, som om det
smärtat honom att se mig i min rätta dräkt, men då
jag sysslade med ett och annat i rummet, sporde han
med någon tvekan efter mitt rätta namn.

»Min mor kallade mig Helena Ättensköld, grefve
Mauritz dotter; nådig fröken har för ett par dagar
sedan befallt mig att ändra mitt namn till Lena Björk,
på samma gång nådig fröken gaf inspektoren och mig
befallning att vi skulle gifta oss med hvarandra»,
svarade jag med tårar i ögonen.

»Hvilken grymhet!» mumlade han. Högt sporde
han: »Hålla ni två ej af hvarandra?»

«Fröken Gunilla och jag! Jo mycket... Jaså,
löjtnanten menade Granberg! Ack nej, vi äro båda
lika olyckliga, ty han håller af en annan flicka, och
jag...»

»Och ... och Helena, hvem håller hon af?» Han
såg mig in i ögonen.

»Af ingen — jag tillhör ingen klass, har ej något
hem, ej ens ett namn; hvem skulle väl hålla af mig?
Jag bryr mig ej heller om någon».

»Men du gifter dig med inspektoren?» frågade
han häftigt.

»Nej, förr rymmer jag eller kastar mig i
slottsgrafven».

»Rätt så! Till ett giftermål skall man ej låta tvinga
sig. Fröken måste gifva efter»...

»Fröken gifva efter!»...

Detta utrop sade honom mera än en hel
lefnadsbeskrifning.

»Men hvad kan hon väl egentligen göra?»
frågade han.

»Sätta mig in i spökrummet», svarade jag rysande.

Han log.

»När fröken kommer hem, skall jag utbe mig som
en nåd af henne att få min bostad där, så blir du
åtminstone för en tid befriad från en dylik hotelse».

»Ville löjtnanten verkligen göra detta?» frågade
jag med största beundran för hans mod. Han log åter
och nickade bekräftande.

Då fattade jag ödmjukt hans hand och ville kyssa
den. Häpen drog han den ur mina båda.

»Helena, vi äro ju nästkusiner!»

Han öppnade sin famn och jag låg vid hans bröst.

»Gå nu, stackars barn», hviskade han och kysste
min panna». Jag skall vid tillfälle tala med fröken
om din ställning».

Jag återvände till Gunilla för att säga henne, att
Filip tagit det hela för ett oskyldigt skämt. Hon hörde
mig knappt, utan bad mig blott gå upp i tornet för
att se, om ej nådig frökens vagn syntes; för första
gången längtade hon efter den stränga fasterns
närvaro. »Jag vet ju ej, om jag vågar låta servera
gästerna aftonmåltiden innan hon kommer hem!» utbrast
hon otåligt.

I skymningen kom den efterlängtade, och familjen
samlades vid bordet. Jag satt inne hos hushållerskan,
ty jag hette ju blott Lena Björk och var nådig frökens
kammarjungfru.

Den storståtliga begrafningen var förbi, arfskiftet
likaså, utan att ett ord blef nämndt om, hvad Gunilla
kallade mina rättigheter. Seldén skulle nu börja att
gifva Gunilla lektioner i franskan, och löjtnant Filip
var af nådig fröken inbjuden att stanna ännu några
veckor på Ättlinge. Hon tycktes önska en förbindelse
mellan honom och Gunilla.

Endast ett par gånger hade löjtnant Filip och jag
fått tala vid hvarandra. Han nämnde just ej ordet
kärlek, men han uppmanade mig varmt att bevara
min frihet tills lyckligare dagar randades, som han
uttryckte sig.

Aftonen före den dag Gunilla för första gången
skulle läsa för Seldén, önskade hon att åtföljd af mig
få besöka en fattig kvinna, hvars barn låg sjukt. Sedan
vi fått de tre herrarne i huset, brukade Gunilla alltid,
då de voro närvarande, af fastern utbedja sig, hvad
hon önskade, ty fastän nådig fröken alltid följde sin
egen vilja i saker af vikt, var det henne ej så lätt att
i andras närvaro afslå Gunillas önskningar.

»Jag tycker det är något sent för en dam att gå
så långt som till Backatorp, endast åtföljd af en
tjänstflicka; du kan få schäsen», svarade fröken Beata med
en sidoblick på löjtnant Filip.

Denne satt orörlig, men Gunilla svarade hastigt:

»Jag ville gå för att blifva kvitt min hufvudvärk;
jag tror ej jag löper någon fara i Helenas sällskap».

»Åh nej, Lena Björk är modig nog», svarade
fröken i vårdslös ton. »För öfrigt tänker jag hennes
fästman, på vederbörligt afstånd naturligtvis, håller en
skyddande hand öfver er. Lena, du kan sända
Granberg bud att jag tillåter honom afhämta fröken i
Backatorpet...»

»Onödigt, tant», svarade löjtnant Filip med illa
dold harm; »jag skall utbedja mig äran att få afhämta
da ... min kusin».

Fröken måste ej hafva hört det afbrutna ordet,
ty hon såg nådigt på honom och gaf mig en vink att
göra mig färdig till promenaden. Min blick föll på
Gunilla, hon stod röd som en ros; Seldén vände sig
hastigt bort.

Det var en mild månljus kväll i början af
september. Gunilla och jag gingo från slottet så där vid
åttatiden; före tio kunde vi ej vara tillbaka. Men denna
afton utsatte nådig fröken ingen bestämd tid, ty vi
skulle ju tillryggalägga hemvägen i det bästa sällskap,
hon kunde önska sin brorsdotter.

Gunilla var denna afton ovanligt tyst, och då vi
gingo genom skogen, stannade hon flera gånger för
att lyssna, men ingen kom. Ensamma fortsatte vi
vägen till det aflägsna torpet; men då vi suttit en stund
hos det sjuka barnet, hördes steg utanför hyddan och
Gunilla sprang hastigt upp.

»Det är Sel ... Filip, ville jag säga ... Kom,
Helena!»

Hon gaf sig knappt tid att säga torparfolket
farväl, innan hon skyndade ut ur stugan.

Där utanför stod Filip.

»Är ej — ej bror Axel med», sporde Gunilla och
såg sig omkring.

»Nej, han fann vägen för lång och vände om hem,
men Seldén står där borta vid skogsbrynet», svarade Filip.

Gunilla gick främst på den smala stigen, som förde
fram till skogen. Jag drog mig tillbaka för att låta
Filip följa henne, men han fattade hastigt min hand
och sköt mig före sig i det han hviskade i häftig ton:

»Du är allt för mycket tjänarinna!»

Jag förstod honom ej, men jag kände att han var
ond på mig. Tyst och beklämd gick jag framåt tills
vi kommo till skogsbrynet, där Seldén väntade oss.

»Kvällen är härlig, det är synd att sofva bort den
i det gamla dystra slottet; viljen I som jag, så ro vi
en stund på ån», föreslog Filip.

Seldén tycktes tveka, men Gunilla bad honom
skämtande att ej förrän följande dag påtaga sig
lärareminen.

»Nej, låtom oss nu en timme eller två vara fyra
riktiga människor!» utropade Filip. »Gif Gunilla din
arm, Seldén! Helena, du tar ju min och så framåt på
frihetens månbelysta väg!»

Ingen svarade honom, men jag såg att Gunilla
lade sin arm i magisterns, liksom jag min i Filips.
Vi hade en god del af den mellanliggande skogen att
genomvandra innan vi kommo till ån, men därifrån
kunde vi ro ända in till slottsparken.

Tystare än vi fyra har väl ej något lustvandrande
sällskap skridit genom en skog. Filips arm låg fast
och stadigt kring min midja och Gunillas hufvud rörde
nästan vid magisterns skuldra; men jag tror att icke
heller de talade ett ord med hvarandra. Sakta skredo
vi fram genom skogen, så sakta, som vi fruktat att
skrämma bort månstrålarne, hvilka här och där lekte
på skogsstigen.

Ändtligen stodo vi vid ån, där en eka låg vid
stranden. Nu bröt magistern tystnaden.

»Vågar ni förtro ert lif åt den där farkosten och
edra riddares starka armar?» frågade han Gunilla i
lätt skämtande ton, men råkade därvid oförsiktigt se
henne i ansiktet, som nu, liksom hans eget, fullt
belystes af månskenet.

»Ja,» svarade hon med lätt darrande stämma, om
denne riddare ej finner det svårare att dö med mig,
än lefva mig förutan».

Seldén ryckte henne häftigt till sitt bröst, men
blott ett ögonblick.

»Jag bär fröken ned i ekan», sade han till hälften
vänd mot oss, liksom för att förklara sitt beteende.

Filip och jag sågo på hvarandra och smålogo.
Därpå tog han mig, som om jag varit ett barn, upp
på armen, samt bar mig därpå ned till de andra i den
tämligt stora farkosten.

Det såg ut som om Seldén ej mera vågat se på
Gunilla, ty han vände ryggen åt henne och sysslade
ifrigt med årorna. Den förra vältaliga tystnaden rådde
åter, endast årornas sakta plaskande hördes i den stilla
natten.

»Vi vända!» sade plötsligt magistern, då vi rott
så långt framåt, att slottets tunga byggnader kastade
en mörk, dyster skugga öfver det silfverskimrande
vattnet.

»O ja, vänd, vänd!» bad Gunilla lätt rysande, och
tillade halft hviskande: »Ack, den som vore fri, vore
en borgerlig flicka och aldrig behöfde dväljas där, som
sol aldrig lyser!»

»Jag vet dock något som är värre», sade Filip
sorgset.

»Det är?» afbröt Gunilla frågande.

»Att, som Helena, hvarken vara...»

»Filip» ljöd Seldéns stämma varnande, därpå tillade
han hastigt: »Akta dig, håll åt höger!»

Vi vände och rodde åter bort från slottets närhet.

»Sjung en visa!» uppmanade Seldén, som tycktes
vara på vakt mot de makter, som denna natt hotade
att upphäfva all ståndsskillnad.

Uppmaningen var icke ställd till någon viss, men
jag visste dock att den gällde mig. Seldén hade ett
par gånger hört mig sjunga, då jag var allena.
Magistern undvek alltid att direkt tilltala mig; han var
troligen ej ense med sig själf om, hvad tilltalsord han
skulle begagna till den, som blifvit honom af Gunilla
föreställd som en fröken Ättensköld.

»Ja, sjung, Helena!» bad Filip.

Det gamla slottet hade äfven kastat en skugga
öfver mitt förut så lätta och lyckliga sinne.
Ovillkorligen rann mig en visa i hågen.

<poem>"Och där är ingenting som kan flyga så högt,
som falken med alla sina ungar;
och där är ingenting, som skärer så djupt,
som onda människors tungor.

Där är ingen snara, som skärer så hårdt,
som människors falska hjärta:
Krist gifve, jag måtte lefva den dag,
jag kan öfvervinna min smärta!</poem>

<poem>Jag hade mig en gång en käraste vän,
till honom stod all min begäran,
hans ord och hans tal, ack, jag minnes än,
fast tung nog hon är mig den läran.

Men hade hans hjärta nu varit som hans ord,
som tungan hans gaf mig tillkänna;
då var där slätt ingen på denna jord,
mitt hjärta skulle från honom vända.

Väl skvallrarnes tungor gick samman i råd,
de ville vår vänskap åtskilja;
men Gud han är dock starkast i råd,
det går allt efter hans vilja.

Och nu är jag som ett ensligt träd,
som står på den vildaste heden,
långt borta från by, från lä och från skydd,
och mig skakar stormen i vreden.

En fågel helt ensam, mig tyckes jag är,
som sitter på vildaste kvisten
och klagar och sörjer och grämer sig där
för maken, som den har mistat.

O, lönliga sorg, hvad du dock är hård!
Hvad du dock är tung att bära!
Den hafver nu gjort mig en smärta svår,
som förr var min vän så kära!"</poem>

Vid den sista versen hade Filip böjt sig intill mig,
han syntes så blek i månskenet, han ville tala till mig;
då ropade Seldén:

»Akta dig, Filip, vi kunna kantra!»

»Ja, kanske», svarade denne med ett bittert leende.
»Det är visst bäst att vi styra kurs mot slottet»,
tillade han med en suck; »klockan går mot tolf».

Gunilla lät sin ena hand hänga ned i det ljumma,
lena vattnet, klara tårar pärlade en efter annan ned
för hennes kinder. Seldén vågade ej mera se på henne.

»Sjung ännu en folkvisa för oss!» bad han och
tillade med ett försök till skämt: »men ej någon sång
om förtal och trolöshet, sådana stygga spöken
bannlysa vi».

Gunilla såg upp, deras blickar möttes; en sekund
släppte han åran. Då hejdade han sig åter: »Visan!»
sade han och dref ekan fram med ett väldigt årtag.

Jag började åter:

<poem>"Liten hafsfru sitter på hvitan sten
och torkar i solen sitt hår:
en glimmande fiskstjärt är hafsjungfruns ben,
med den hon i vågorna slår.

De guldfiskar leka på böljetopp
och lyssna till hafsjungfruns sång;
ur vågen de sticka små hufvuden opp,
hon sjunger vid böljornas gång:

'Lef väl för evigt, du gröna jord!
Lef väl, du yngling så skön!
På hafvets botten jag arma bor
och gråter för dig i lön.

Du kunde mig gifva en evig själ
och salighet med dig hos Gud,
men nu du skälfver för fjällen väl
och hör ej mitt klagoljud.

Till domedag jag nu simma får
och gråta för dig i lön,
till slut jag dock utan dig förgår.
Lef väl, du yngling så skön!'</poem>

Nu kastade åter slottet sin svarta skugga öfver
vattnet. Gunilla ryste och svepte schalen kring sig.

»Det är underligt svårmodiga visor Helena sjunger
i afton», sade Filip.

»Jag förekommer mig själf som en hafsfru — jag;
är ju hvarken fågel eller fisk»...

»Näst sista raden borde väl rättas så: 'till slut
jag utan dig skall förgås», afbröt magistern, men han
blef själf afbruten därigenom att ekan tornade mot
stranden. »Jag får nog gömma språkundervisningen till
i morgon», sade han muntert och hoppade i land samt
räckte Gunilla handen. Hon hade stigit upp på kanten
af ekan, denna vickade till och Gunilla slog båda
armarne om magisterns hals.

Han bar henne ett stycke längre än nödigt var,
därefter gingo de hand i hand in i parken. Filip sade
mig god natt medan vi voro allena.

»Gud gifve jag förmådde gifva dig, lilla hafsfru,
en själ!» sade han vemodigt.

Han band ekan fast vid en påle. Jag stod tyst
bredvid honom, undrande på, hur det skulle kännas
att vara en erkänd adlig dam. Klockan slog half ett
i slottstornet, månen doldes af svarta moln; Filips
hund, som troget följt oss, uppgaf ett kort, ängsligt
skall, och började därpå att tjuta.

Kom, Helena, vi få skynda oss!» sade Filip.

Då ljöd från parken ett genomträngande skri.

»Fröken Gunilla!» sade jag dödligt förskräckt,
och åtföljd af Filip skyndade jag fram. På en
trädgårdssoffa satt Seldén med den afsvimmade Gunilla
i famnen.

»Fort, Filip, vatten från dammen! Se här min
hatt! Jungfru Lena, lossa skärpet på er unga matmor!»
befallde magistern, som själf ifrigt gned hennes händer.

Jag lydde honom, men oaktadt min ängslan tänkte
jag mera på den benämning magistern nu i häpenheten
gifvit mig och som förrådde att han i mig blott såg
Lena Björk, än på Gunillas tillstånd — det kom väl
af att jag, när allt kom omkring, ändå var en hafsfru,
utan riktig själ.

Filip kom tillbaka med vatten; äfven hans ton
mot mig var befallande. I sin oro för Gunilla och
för faran att vår sena nattvandring kunde upptäckas,
glömde han sin ömhet för mig och knotade öfver min
förmenta långsamhet vid värkställande af hans och
Seldéns befallningar.

Ändtligen kom Gunilla till besinning, hon slog upp
ögonen.

»Hvar är jag?» hviskade hon; därpå tycktes hon
plötsligt minnas något, ty med ett lätt ångestskri: »Den
violetta damen!» gömde hon darrande hufvudet vid
Seldéns bröst.

»Spöket!» hviskade jag rysande och trängde mig
intill Gunilla.

»Helena, hon ... hon ville träda emellan Ludvig
och mig!» snyftade Gunilla och tryckte sig fastare
intill magistern. »Men jag trotsar henne, faster — hela
världen!» fortfor hon med feberaktig häftighet, medan
hon häftigt skälfde i hans famn.

Seldén hviskade ömma, lugnande ord till henne,
försäkrade henne att den förmenta synen endast varit
en synvilla och bad henne förlita sig på hans kärlek
och hoppas på framtiden. Filip yrkade på att han och
Seldén skulle leda henne in. Gunillas syn tycktes hafva
gjort ett djupt intryck på honom.

»Vore det ej bättre att du lämnade Ättlinge?»
hörde jag honom hastigt hviska till Seldén». Här
förestår starka brytningar...»

»Jag tänker kämpa om min och hennes lycka med
ärliga vapen och låter ej fegt skrämma mig af spöken;
gör du på samma sätt, om ...» Han afbröt och vände
sig stolt bort från den något bestörte ädlingen.

»Ja, lycklig den, som fast tror att målet är värdt
en ärlig kamp», mumlade Filip.

Vi kommo obemärkta in i slottet och till våra rum,
men följande dag måtte nådig fröken i våra bleka
ansikten och tankspridda miner hafva läst mera, än vi
önskade, ty då Gunilla i skymningen ville gå ut i
parken, slöt nådig fröken sig mot vanan till henne,
fastän Filip stod vid den unga frökens sida.

»En varmare schal åt nådig fröken!» ropade Filip,
då han fört den stolta damen ned för trappan».
Helena! — nå, hon hör ej — Luften är fuktig och kall,
jag skyndar tillbaka!»

Jag förstod att detta var en förevändning för att
få säga mig något, därför drog jag mig skyndsamt in
i nådig frökens sängkammare.

»Varna Seldén, att han ej kommer i parken i
afton och följ du Gunilla dit i morgon klockan fem ...
Säg henne, att han väntar henne där... Vi måste alla
fyra tala ostördt med hvarandra ... Vet du händelsevis,
Helena, om din mor blef kyrktagen?... Nå, du vet
det ej, men det kan dock lätt utredas. Du är en skön
flicka, äfven i denna förhatliga dräkt — kanske det
dock varit bäst för oss båda, för oss alla, om jag aldrig
sett dig i en annan!»

Häftigt slöt han mig till sitt bröst, men då jag
slog armarne fast om hans hals, bleknade han och slet
sig lös.

»I morgon!» hviskade han och ilade ut med schalen,
som jag kastade öfver hans arm.

Seldén återvände kort därpå med grefve Axel från
en promenad och jag skaffade mig skyndsamt tillfälle
att framföra varningen samt underrätta honom om,
att vi alla fyra följande morgon skulle mötas i parken.

»Har unga fröken bestämt detta möte?» sporde
Seldén med mörk blick.

Jag skyndade mig att förklara sammanhanget.

»Jag vill, jag måste tala vid henne», sade han,
»därför må det denna gång vara så, som Filip vill;
men säg fröken Gunilla att jag aldrig, hända hvad
som helst, skall bedja henne om något, hvaröfver hon
behöfver rodna inför sin faster...»

»Å, hon blir ej ond!» afbröt jag leende.

»Var så god och döm ej Gunilla efter — Lena
Björk!» brusade han upp.

Jag förstår ej än, hvarför han blef så ond, då jag
i all välmening sökte uppmuntra honom. Han lugnade
sig dock strax och såg med ett vemodigt leende på
mitt förvånade ansikte.

»Stackars hafsfru, utan själ!» mumlade han sakta.
»Hör, jungfru Lena, månne nådig fröken tillåter ett
giftermål mellan jungfrun och — löjtnant Filip
Ättensköld?»

»Ett giftermål!» sade jag häpen. «Nej, aldrig i
lifvet! Det var ju af fruktan för att han skulle tycka
om mig, som hon förlofvade mig med Granberg dagen
efter den natt, »violetta frun» visade sig för mig!»

Han såg helt bestört på mig, därpå vände han
sig bort.

»Stackars flicka — jag måste tala vid Filip. Som
det nu är, kan ofärd drabba oss alla!»

Då jag kom ut i förstugan, stod grefve Axel där,


han såg något förlägen, men ännu mera skadeglad
ut. Jag trodde att han åter af sin lärare fått någon
tillrättavisning, ty grefve Axel älskade långt mera
att drifva omkring bland torparne i skog och mark
och tyrannisera stallpojkar, arbetare och betjänter, än
att sitta vid boken och underkasta sig sin allvarlige
lärares befallningar. Kunde han ha lyssnat? Nej, dylikt
ansågs ju vanhederligt för en ädling. — Af mig och
mina likar kunde man dock ej vänta bättre seder.

För första gången föll det mig in att undra på,
om Seldén verkligen trodde att han kunde få gifta sig
med fröken Ättensköld, och jag log för mig själf när
jag tänkte på hans fråga till mig. Hade jag då
någonsin tänkt på att blifva löjtnant Filips eller någon
annans hustru? Man kunde väl ändå få lof att tycka
om en man. Omedvetet gnolade jag:

<poem>„De guldfiskar leka på böljetopp och.
lyssna till hafsjungfruns sång“.</poem>

Följande morgon vid fyratiden väckte jag
hushållerskan genom att klaga öfver hufvudvärk och illamående.

»Upp med dig då och ut i friska luften!» svarade
hon vresigt. »Nyckeln till bakdörren hänger här öfver
sängen».

Därmed vände hon sig mot väggen, och belåten
med att ha erhållit hennes befallning att gå ut, klädde
jag mig skyndsamt och ilade försiktigt till Gunillas
rum. Solen var ej ännu uppstigen; i trappor och
korridorer rådde djup skymning. Mitt forna rum innehades
nu af Gunilla; löjtnant Filip hade icke ens första natten
fått bo där; nådig fröken sände honom genast om
aftonen ned till de andra herrarna i flygelbyggnaden.

Det gällde nu att vara försiktig, ty jag skulle ju
nästan in i drakens håla. I strumplästen ville jag
skynda förbi nådig frökens dörr, då jag plötsligt stötte
omkull tvänne rörstolar, som blifvit ställda midt i
gången. Förskräckt gömde jag mig bakom en pelare
och lyssnade för att få veta om bullret väckt nådig
fröken; men då allt blef tyst, trefvade jag mig fram
till nästa dörr, där Gunilla fullt påklädd väntade mig.
Vi behöfde ej taga samma väg, som jag kommit; längre
bort i gången förde en trappa ned till bakdörren och
parken.                                              

Vi kommo lyckligt ut i det fria, där de två
herrarne väntade oss för att föra oss bort från slottets
närhet. En tung, grå dimma insvepte alla föremål, vi
kände oss helt trygga; vi besinnade ej att samma slöja,
som dolde oss, äfven kunde gynna den, som möjligen
bevakade våra steg.

Genom Seldéns allvarliga hållning fick detta möte
en nästan högtidlig prägel. Han frågade Gunilla, om
hon ville blifva en borgerlig mans hustru. Hans
egentliga kallelse var astronomien, i hvilken vetenskap han
redan hunnit göra ett par upptäckter, som gjort hans
namn bekant i den lärda världen, och han hade utsikt
att en dag — om lyckan vore honom blid — varda
professor. Men för den första tiden fick han nöja sig
med en anspråkslösare lärareplats. Efter julen skulle
hans befattning som lärare för Grefve Axel upphöra,
då Seldén ämnade återvända till Lund.

Han talade lugnt med Gunilla om sin och hennes
olika samhällsställning, om de svårigheter, som ställde
sig i vägen för deras förening; men han visade henne
att dessa hinder vore af den beskaffenhet att de måste
vika för en fast vilja och en trofast kärlek.

Gunilla smög sig intill Seldén, grät och bad att
han ej måtte lämna henne kvar på Ättlinge, då han
reste därifrån; hon kunde ej lefva utan i hans närhet,
han kunde fly med henne och gömma henne hos sin
mor i Lund. Gunilla ville sälja alla sina smycken, sina
siden- och sammetsdräkter, hon ville försörja sig med
att måla blommor och brodera i guld, bara hon finge
vara i hans närhet — ja, hon ville blifva hans hustru
hellre i dag än i morgon, om han så blott vore en
fattig byskolmästare.

Seldén log och slöt henne beskyddande i sina armar.

»Jag får då handla som jag vill för oss båda?»
sporde han.

»Ja, blott du ej befaller mig att månader eller år
gå ensam här...»

»Jag talar vid din faster vid första lägliga tillfälle»
afbröt han och fortsatte, vänd till Filip: »Och då det
är bäst för oss alla, att ej eder släkting sväfvar i
okunnighet om dina verkliga känslor — jag ville säga att
då det är bäst att hon får veta att du och Gunilla ej
älska hvarandra, så hoppas jag att du äfven å din sida
talar med henne...»

»Jag skall tala vid fröken om denna unga flickas
rättigheter: om hennes rätt att ärfva sin fars namn
och efterlämnade förmögenhet», utbrast Filip, retad af
Seldéns öfverlägsna väsen. »Må du söka att tillkämpa
dig Gunilla bäst du kan, jag vill utan vidare ställa
den gamla tyranniska damen till rätta för hennes
handlingssätt mot sin brors dotter, en Ättensköld ända ut
i fingerspetsarne! Se på henne nu, Seldén, om hon ej
är lika strålande skön, som den sol, hvilken där
genombryter molnen i öster! En gång en erkänd fröken
Ättensköld, skall min Helena fördunkla alla andra!»...

»Tyst, Filip! Rörde sig ej någon i buskarne? ... Nej,
det var bara morgonvinden», sade Seldén och fortfor
därpå i fast ton: »Bedrag dig ej själf, Filip, med
förespeglingar, som kunna visa sig vara falska! Du vet
att jag, liksom Gunilla, varmt önskar att, i fall en
orättvisa skett, den må godtgöras; men en kärlek, som
är beroende af namn och förmögenhet, har ej trängt
in till hjärtat, utan kan lätt hafva sitt säte i
inbillningen. Bäst är pröfva; om Lena Björk är dig lika kär.
som den flicka du i dina drömmar nämner Helena
Ättensköld. Vredgas ej, Filip, jag måste i hennes
närvaro säga dig detta, ty troget vill jag stå eder bi, om
eder kärlek är af det äkta slaget... Nekar, som troligt
är, fröken sitt samtycke, tager du Helena ur hennes
tjänst; min mors hus står öppet för henne, och mina
lediga stunder vill jag med glädje använda för att
undervisa en väns och akademikamrats fästmö».

Filip såg mot marken och jag såg på honom,
nyfiken att få höra hans svar. Det hela föreföll mig
som en komedi, i hvilken jag ej hade någon egentlig
roll.

»Jag skall öfverlägga vidare med dig om saken»,
sade han slutligen till Seldén, »men i alla fall vågar
jag en dust för Helenas anspråk på namn och arf ...
Klockaren skall nog kunna säga mig, om hennes mor
blef kyrktagen som äkta hustru».

Seldén skakade bekymrad på hufvudet och vände
sig från oss till Gunilla, som, utan att bry sig om,
hvad som föregick omkring henne, med slutna ögon
och ett lycksaligt leende på de rosiga läpparne hvilade
sitt hufvud mot hans bröst.

»Det blir troligen sista gången de sitta så där, i
fall han nu går åstad och förtäljer nådig fröken saken»,
hviskade jag till Filip, och tillade som jag tänkte:
»Låt oss två vara lyckliga, så länge vi få vara till
sammans; nu bli kvällarne mörka, det blir då ej så
svårt för oss att träffas».

Han såg på mig med en underlig blick, drog mig
därefter lidelsefullt intill sig och kysste mig gång på
gång hviskande:

»Hafsfru, lockande, förtrollande väsen, du drager
mig ned i djupet, om jag lyssnar till dig!»

Därpå sköt han mig häftigt bort och bad mig följa
Gunilla, som nu beredde sig att återvända in.

Obemärkta, som vi trodde, återvände vi hvar till
sitt rum.

I vanlig tid ringde nådig fröken på mig. Hon var
blekare än vanligt och i hennes drag lästes en så
oböjlig stränghet, att jag tänkte, under det jag kammade
och fäste upp hennes hår, att om hon och Filip komme
att drabba samman, skulle den senare krossas som glas
mot gråsten. Hon lät iföra sig en dyrbar sorgdräkt,
hvilken gaf henne ett drottninglikt utseende.

Då hon var färdig, ringde hon på betjänten och
gaf honom befallning att tillsäga magistern, att hon
önskade tala vid honom i sitt kabinett. Befallningen
gafs med lugn och obesvärad ton; dock spratt jag till
därvid, som om en blixt slagit mig i ögonen. Hon
vände sig därpå till mig:

»Säg åt fröken Gunilla att hon håller sig färdig
att klockan tio följa med mig till prostens och därifrån
till baron Stjernpols, där vi stanna öfver söndagen.
Lägg morgonklädningar och annat, hvad vi behöfva,
ned i svarta kappsäcken».

Åter ringde hon på betjänten, denna gång med
en viss orolig häftighet, och då han inträdde frågade
hon, om löjtnant Ättensköld var på sitt rum. Betjänten
gaf ett jakande svar.

»Så bed honom hafva godheten att genast komma
hit in. Jag tänker, han önskar resa med till baronens»,
tillade hon liksom för sig själf, dock tillräckligt högt
för att höras af betjänten.

Denne bugade sig och ville gå.

»Vänta, Svensson! Är inspektoren på
gårdskontoret? ... Godt, säg honom att han tar schäsen och
kör ned till prostgården kl. half tio; jag behöfver hans
närvaro där för en viktig affärs skull ... Nu kan han
gå».

Jag kände en rysning i ryggen, jag förstod att
nådig fröken ämnade göra något, som störde våra
kärleksdrömmar, men hvad hon åsyftade med resan och
allt, kunde jag ej utgrunda.

»Hvarthän, Lena Björk?» ljöd hennes röst, hård
och hvass som en slaktarknif.

»Att utföra nådig frökens befallning hos fröken
Gunilla», svarade jag darrande och lade handen på
låset, jag hoppades komma ut i gången och hviska ett
ord till Filip.

»Stanna här och lägg först ned mina saker i
kofferten!»

Jag lydde och började mitt arbete. Filip inträdde
med ett oroligt utseende.

»God morgon, käre Filip», hälsade fröken med
antagen vänlighet. »Jag ämnar göra dig ett förslag
eller två ... Lena Björk, ingen vårdslöshet nu igen!
Ser hon ej att krusfloret skrynklas? Var så god och
packa med någon mera omsorg, än hon vanligen
förrättar sina sysslor! ... Förlåt, Filip, men Björks slarf
är odrägligt ... Jo, först vill jag föreslå dig att följa
med mig och Gunilla till baron Stjernpols, där vi stanna
till måndag. För det andra vill jag fråga dig, om du
ej skulle vilja taga öfverinseendet öfver Ättlinge? Jag
börjar bli trött vid allt det bråk och arbete, som
medföljer förvaltandet af ett stort gods ... Axel passar ej
till landtbrukare, han passar bättre till att befalla
rekryter och soldater; han vill ju äfven nödvändigt in
vid gardet. Det lönar sig sålunda ej att hålla honom
en lärare. Du, Filip, är skapad till godsherre, och det
är ingalunda omöjligt att ej Ättlinge kan blifva ditt —
det är ju ej fideikommiss — Gunilla blir min arfvinge,
om hon gör ett parti som behagar mig. I vinter måste
jag föra henne till hufvudstaden och föreställa henne
på hofvet, där hennes skönhet måste komma att väcka
uppseende och beundran ... Baron Stjernpols är en
gammal vän till vår familj; vi öfverlägga nu med honom
om villkoren för ditt öfvertagande af godsets förvaltning,
och då du naturligtvis i vinter reser med oss till
Stockholm, bör du på allt sätt kunna bevaka dina fördelar».

Hon talade så förtroligt, som om jag ej funnits i
rummet, men ändå följde hennes blickar alla mina
rörelser. Då och då föll i förbigående ett
tillrättavisande ord, när jag ej valde de saker, hon önskade
medföra på den korta färden.

En kammarjungfru var en allt för obetydlig
varelse att nådig fröken skulle bekymra sig om hennes
närvaro; men jag kände henne dock allt för väl att
ej veta, att hon önskade att jag med båda öronen
skulle höra de förslag, hon gjorde Filip.

Han satt stum och vågade ej se åt det håll, där
jag sysslade med kofferten. Huru varmt önskade jag
ej att han skulle antaga förslaget och stanna på
Ättlinge! Så präktigt vi skulle narra fröken Beata! Vid
hofvet komme Gunilla snart att glömma sin magister
för någon lysande hofman ... Filip skulle jag nog få
att stanna hos mig; allt det öfriga brydde jag mig
ej om.

Betjänten inträdde och anmälde med rädd min
att magister Seldén en stund väntat i kabinettet och
nu lät fråga, om fröken glömt att hon bedt om ett
samtal med honom.

Fröken nästan hoppade till på stolen.

»Hvad, hvad understår ... Hon afbröt sig dock,
och för att tygla sin vrede mot den förmätne
magistern, ställde hon sig med ryggen åt oss vid fönstret;
betjänten hade redan flugit ut.

Nu såg Filip på mig, och leende gaf jag med
tecken och miner tillkänna min önskan. Han förstod
mig godt, men tycktes dock kämpa med sig själf. Då
fick jag lust att försöka, om mina blickar verkligen
hade den makt, som jag läst att vackra kvinnoögon
ägde, och med sinnet fullt af bilder ur det berusande
lif, vi två skulle lefva under månader — under år,
såg jag åter på honom och han vardt besegrad.

»Jag är så tacksam — och jag vill...» började
han, då fröken åter vände sig om.

»Godt, Filip, gör sig då i ordning till den lilla
färden. Vi spisa frukost på våra rum idag, ty tiden
lider, ser jag, och jag måste säga magistern något
rörande Axels framtid. — Kom, Lena, och följ med
in till fröken Gunilla».

De tjocka, tunga förhängena voro försiktigtvis
nedsläppta framför den dörr, som skiljde Gunillas rum
från nådig frökens, och dessutom talade denna med
tämligen dämpad röst, så att ej ett ord kunde intränga
till Gunilla. Nu vinkade hon att jag skulle gå före
henne ut i gången och genom den vanliga dörren
inträda till Gunilla; själf fortsatte hon sin väg till
kabinettet, då hon sett Filip lyckligt och väl aflägsnad från
min närhet.

I flygande hast meddelade jag Gunilla allt, hvad
jag hört inne hos fröken Beata. Hon log öfver
giftermålsplanen, men jublade öfver hvad hon kallade fasterns
blindhet att behålla Filip kvar; detta ansåg hon vara
genaste vägen att få honom i en sådan ställning att han
kunde genomdrifva mina anspråk. Men då jag nämnde att
fröken nu hade ett enskildt samtal med Seldén, blef
Gunilla hvit om kinden, men hon tryggade sig dock
vid tanken på att det var annan metall i magistern än
i de manlige Ättensköldarne». »Seldén lät ej skrämma
sig».

»Vi få se vid frukosten», sade hon, »hvad faster
förmår emot Ludvig och mig».

I detsamma inkom betjänten med Gunillas frukost
och underrättade tillika, att vagnen om en halftimme
skulle vara framme.

»Alltså får jag ej säga farväl till Ludvig», sade
Gunilla, då betjänten aflägsnat sig. »Helena, hälsa
honom, att hvad faster än må säga eller göra, så blir
jag honom trogen in i döden och bed honom skriftligt
säga mig, hur samtalet aflopp. Du kan lämna mig
brefvet, ty jag anar att Ludvig och jag hädanefter
ej få många ostörda ögonblick. Men blott jag vet att
han är mig nära, kan jag fördraga allt».

Hon satte sig ned till frukosten, men plötsligt
bleknade hon vid en ny tanke och sprang upp från bordet.

»Helena ... om han skulle ... vara ... borta, när
jag återkommer!» frampressade hon med skälfvande
läppar. »Då, Helena, följer jag honom, ty här kan jag
ej mera lefva sedan han är borta...»

En klocka ringde; den manade att skynda, och
snart sutto de två damerna tillika med Filip i vagnen,
som rullade bort. Seldén syntes ej till, men grefve
Axel nöp mig i armen, där han stod bakom mig på
trappan, och sade med skadeglad min:

»Nu få ni alla betaldt för gammal ost: Gunilla
för det hon skall ärfva faster, magistern för det, han
trott sig vara herre öfver mig, och du för det du
narrade mig att kalla dig syster och kyssa dig ... Filip
hittar jag sedan!»

Jag var allt för häpen för att kunna svara, och
skrattande gick han ned på gården, just som Granberg
hastigt sprang i schäsen.

»Jag önskar honom lycka, Granberg!» ropade Axel
hånfullt.

Granberg vände sig med synbar förvåning om,
men Axel försvann i en förstuga och schäsen sattes
hastigt i gång.

En timme senare bad betjänten mig komma ned
till magistern.

»Axel har visst hört af talet om vårt möte i parken,
han har förrådt det åt fröken och hon har själf varit
närvarande och sett och hört allt. Det var detta hon
ville säga mig», sade Seldén.

»Nå?» frågade jag dödligt förskräckt.

»Hon har visat mig på porten», svarade han med
ett bittert leende», och jag reser i denna dag; men
säg — du vet hvem — att jag kommer igen — att
jag skall tillkämpa mig hennes hand — att hon skall
vara mig trogen, ty blott för henne lefver jag. Fröken
Beata har mitt hedersord på, att jag ej skall skrifva
till Gunilla, därför måste jag anlita detta medel att
sända henne mitt farväl».

Några senfödda förgät-mig-ej, hvilka han
föregående afton fått af Gunilla, stodo i ett glas på bordet,
han delade buketten i två lika delar.

»Till henne!» hviskade han med möda och vände
bort sitt vackra, bleka ansikte, samt gaf mig en vink
att gå.

»Farväl, herr magister! Är det ej något bud till
löjtnanten?» frågade jag.

»Jo», sade han och vände sig om, »säg honom
att min mors hus vid hvad tid som hälst står öppet
för min väns trolofvade brud».

Han räckte mig handen och gråtande framförde
jag Gunillas hälsning.

»Hon måste hålla ut! Du får ej narra henne att
fly!» ropade han. »På hennes rykte får ingen skugga
falla! ... Säg henne, att hon genom Filip skall få bud
från mig...»

Vi afbrötos af en piga, som bad mig genast komma
in i hushållerskans rum, där kantorns dotter, Gustafva,
väntade på mig.  — Gustafva var Granbergs utvalda.

Hvad kunde hon vilja mig?

Med bleka, förstörda drag kom hon emot mig och
bad mig låsa igen dörren, innan hon sade sitt ärende.
Därpå underrättade hon mig under snyftningar och
tårar, att fröken Beatas ärende till prosten bestod i
att taga ut lysning för mig och Granberg. Därför hade
denne fått befallning att medfölja, utan att underrättas
om ändamålet med sin färd. Grefve Axel hade för en
stund sedan träffat Granbergs mor och då lyckönskat
henne till den förestående ändringen inom hennes
familj.

I detsamma hörde jag Axel ute i förstugan gräla
på hushållerskan för det hon ej vågade eller ville baka
pannkakor till middagen. Vreden jäste starkt i mitt
hjärta och jag längtade äfven erhålla visshet om den
tillämnade lysningen.

»Sitt stilla och var tyst!» sade jag till min
gråtande gäst. Därpå sprang jag ut och låste igen dörren
om henne.

»Helena», ropade Axel, då han varseblef mig»,
är det ej billigt att denna stora dag, då det uttages
lysning för dig och din högt älskade fästman, minst
bör firas med pannkakor?»

Hushållerskan såg på det högsta öfverraskad ut.
»Är det sanning?»

»Vågar hon kanske betvifla en grefve Ättenskölds
ord!» utropade den öfvermodige ynglingen. »Jag har
fått min nådiga fasters tillstånd att underrätta mamsell
Gren härom och att, dagen till ära, hela betjäningen
skall dricka Lena Björks, kammarjungfruns,
välgångsskål i ett glas vin. Se här är nyckeln till vinkällaren;
jag skall själf följa mamsell Gren dit ner».

Här fanns ej något tvifvel. Fröken ville på en
gång göra slut på kärlekshistorierna. Axels ondskefulla
ansikte stegrade min vrede till det mest onaturliga
lugn.

»Tack för underrättelsen, grefve Axel», sade jag
och gick honom helt nära. »Jag har dessutom en skuld
att afbetala: Då ni anlände hit, behagade ni kyssa
mig, och derför får ni denna betalning af fröken Helena
Ättensköld, som ej låter kyssa sig af en sådan bängel,
äfven om han råkar vara en kusin».

Härunder följde ett par slag på hans skägglösa
kinder. Vid det tredje flydde mamsell Gren, vid det
fjärde och femte stängdes alla dörrar i slottet, ett
uppmuntrande tecken från betjäningens sida, och jag svek
ej heller dess hopp om hämnd. Jag ryckte till mig ett
gammalt paraply, tillhörande hushållerskan, och med
detta bearbetade jag den fege, veklige grefven så länge
mina krafter räckte. Därpå öppnade jag förstugudörren
och stötte honom ut på borggården, där allt var öde
och tomt.

Utom sig af vanmäktigt raseri knöt han händerna
mot mig, men då jag åter lyfte paraplyet, flydde han
till sina rum. Därpå återvände jag till Gustafva, som
skälfvande krupit in i rummets mest aflägsna vrå.

»Se så, Gustafva»; sade jag flämtande; »nu har
anstiftaren af allt detta onda fått sitt straff. Gå du nu
och trösta Granbergs mor och dig själf med, att
frökens resa till prosten skett förgäfves...»

»Men hur skall det gå med Helena?» frågade hon
ängsligt.

»Bry dig ej om mig och låt ingen obehörig veta,
att du varit här i dag. Skynda dig ut genom köket
innan tjänarne våga sig fram ur sina smyghål!».

Jag sköt skyndsamt ut den rädda flickan och
skyndade själf till magisterns rum.

Här träffade jag betjänten i färd med att städa
upp efter inpackningen. Jag frågade efter Seldén.

»Han var borta innan <i>slaget</i> började», svarade
Svensson. »Magistern gick till fots till
gästgifvaregården, dit jag fått befallning att sända hans saker. Själfva
hin måste vara lös här i dag ... Jag tror gastarne
slagits med tamburens rörstolar i natt; två af dem lågo
kullvräkta i stora gången, men hur de kommit dit ut,
förstår jag ej ...»

»Men så mycket bättre jag — det var ett sätt
för fröken Beata att bli tidigt väckt; i fall hon skulle
försofva sig. Låt jaktvagnen köra fram om en timme».

Betjänten såg tvekande på mig-

»Det går ej an; grefve Axel ...»

»Skall ut och åka; följ mig till hans rum, får du höra».

»Nej tack, men när <i>han</i> befaller skall vagnen vara
för dörren», svarade betjänten, som höjde rösten, ty
han märkte att Axel gläntade på dörren, som skiljde
hans rum från Seldéns.

»Nå, så får jag väl <i>ännu en gång</i> gå in och fråga
om han ej befallde mig att...»

»Låt vagnen köra fram!» befallde Axel genom
den flux slutna dörren. »Lena får lof att åka ut, om
det roar henne!»

»Nå, honom har Helena då fått <i>mjuk</i>!» hviskade
betjänten, »men är det verkligen blott för att visa
honom trots, som hon vill ut och åka i jaktvagnen?»

»Det där tiga vi med. Då du ingenting vet, kan
du ej ställas till ansvar!»

Jag skyndade mig in, packade mina saker, lade
magisterns blommor i Gunillas bönbok och stod färdig
att för alltid lämna mitt barndomshem. Då kom jag
plötsligen att tänka på, att fröken Beata, som skrämt
mig med att hon var min »lagliga förmyndare», kunde
låta återföra mig till Ättlinge samt möjligtvis tvinga
mig till giftermål med Granberg genom att stänga mig
inne på spökrummet. Samma trots, som bjöd mig att
tukta den unge grefven, dref mig nu till att bjuda
själfva fröken Beata spetsen. Jag gick in i hennes rum,
satte mig vid hennes eget skrifbord, sökte ut hennes
finaste postpapper och skref ett bref till henne, hvari
jag hotade att för hela världen omtala min verkliga
börd samt fröken Beatas tyranni mot mig, i fall hon
efterspanade mig. Tydligt lät jag henne veta, att hon
»lagligen» icke hade med mig att göra.

Ej en människa, utom kusken, syntes till, när jag
lämnade Ättlinge, och jag skulle trott slottet vara tomt
och öde, om jag ej vetat att endast fruktan för grefve
Axel hindrat betjäningen från att uttrycka sin
tacksamhet för det jag grundligt näpst den stormodige
ynglingen.

Mitt hopp var att upphinna Seldén och taga hans
löfte om skydd i anspråk, men då vi kommo till
gästgifvaregården, var han redan rest. Drängen, som körde
för mig, låtsade tro att jag reste i fröken Beatas
ärenden; jag ägde tillräckligt penningar; han hade minst
tre och en half dagar på sig, innan fröken Beata kom
hem och gjorde därför inga svårigheter vid att skjutsa
mig ända till Lund, min resas mål.

Jag tog in på ett den tiden mycket bekant
värdshus, och då där vid min ankomst var proppfullt af
studenter, föll det mig in att en dag eller två njuta af
min frihet, innan jag begaf mig till Seldéns mor,
hvilken jag föreställde mig vara lika sträng och allvarlig
som magistern.

Den långa reskappan dolde helt och hållet min
dräkt; en svandunshufva, som jag fått af Gunilla och
som ej var olik den hufvudbonad, hon på sina resor
under höst och vinter plägade bära, omslöt mitt
ansikte. Värden såg på mig tvekande, nästan bestört, då
jag begärde ett vackert rum. Jag anade att det var
likheten med Gunilla, som kom mannen att studsa.
För en tredalerssedel, då en stor summa, försäkrade
jag mig om att drängen ej skulle besvara värdens
frågor om min person. Nu ville jag hafva roligt med
de nyfikna studenterna, som flockades först vid
fönstren och sedan i de rum jag med stolt tillbakakastadt
hufvud genomvandrade.

»Önskar frö— eller hur jag får titulera —
rummet längre än för natten?» frågade värden bugande
och öppnade dörren till sitt bästa rum.

»Det skall jag säga i morgon ... Låt någon bära
upp mina saker».

»Skall ske, nådig fröken ... Ättensköld!»

Han dröjde ett ögonblick för att iakttaga den
verkan detta namn och denna titel gjorde på mig. Jag
såg på honom med en likgiltig blick, och med en
halfkväfd gäspning begärde jag stekt kyckling, ägg och
te. Nu ansåg han sig vara viss på sin sak, men hans
nyfikenhet minskades ej för det.

Då han aflägsnat sig, utbytte jag hastigt min
kammarjungfrudräkt mot en svart sammetsklädning.
som blifvit så illa åtgången af mal, att fröken Beata
skänkt den åt mig, för att jag däraf skulle sy mig en
spens. Mitt hår uppsatte jag, såsom Gunilla brukade
bära sitt, och med tillhjälp af krusflor, sorgkrage och
dylikt bjäfs förvandlade jag mig till en fin dam.

Strax därpå kom värden själf med min supé.

»Befaller nådig fröken något vidare?» sporde han,
sedan han dukat bordet.

Jag mönstrade bordet och rummet med
kännarmin.

»Jo, att en af edra jungfrur i morgon klockan
åtta bär upp mitt choklad.»

»Ja, naturligtvis», svarade han med en förlägen
bugning samt tillade urskuldande: »Jag trodde mig ej
böra utsätta nådig fröken för betjäningens
nyfikenhet...»

Jag såg på honom med den mest förvånande blick,
jag kunde åstadkomma. Detta var det enda svar,
hvarmed jag bevärdigade honom.

»Förlåt — förlåt — nådig fröken!» stammade han
och drog sig bugande baklänges utom dörren.

Detta var på lördagskvällen. Följande dag var
värdshuset redan tidigt på morgonen öfverfullt med
studenter, som troligen hoppades få se en skymt af
mig. Jag tyckte att de ej borde vänta förgäfves.

Afstående uppasserskans anbud om hennes biträde
vid min toalett, skred jag, sedan sammetsklädningens
brister dolts under en salopp, i all min förnäma ståt
genom skänkrummet och matsalen. Studenterna veko
vördnadsfullt åt sidorna, och ur ett inre rum ilade
värden tjänstaktigt mig till mötes. Jag plågades så af
skrattlust öfver mitt lyckade puts, att jag knappast
förmådde bibehålla min värdighet, då jag förkunnade
värden att jag ej längre än till aftonen ämnade bo
hos honom, men att han skulle låta servera min
middag klockan två. I ungdomligt öfvermod gick jag därpå
några slag fram och åter på Lundagård, på
vördnadsfullt afstånd begapad och beundrad af tjogtals
studenter.

Då jag ätit min verkligt fina middag och druckit
ett par glas vin, kände jag en oemotståndlig lust att
sjunga. Jag var redan trött på min högtidliga
frökenroll och den därtill hörande tunga dräkten. Skyndsamt
iklädde jag mig därför min näpnaste
kammarjungfrukostym. Nu kunde jag då ändtligen blifva kvitt den
tråkiga sorgdräkten! Tänk hvilka roliga miner värd och
studenter skulle göra, om jag nu oförmodadt
uppträdde bland dem i min verkliga skepnad! Jag
skrattade högt vid denna tanke och började sjunga, men
ingen glad visa föll mig i sinnet, utan blott den gamla
vemodiga sången: »En hafsfru sitter på hvitan sten
och torkar i solen sitt hår.»

Jag lyssnade, då jag slutat första versen, och
hörde dörren öppnas samt tyckte mig se hur
studenterna gåfvo akt med framsträckta halsar. Säkert var
att jag hörde ett starkt sorl, då jag sjungit visan till
slut.

Med sången hade äfven min uppsluppna
sinnesstämning förklingat; tanken på Gunilla och Filip gjorde
mig sorgsen. Skulle jag väl återse dem — och hvem
skulle väl nu kunna fästa upp hennes hår? För hvem
skulle hon utgjuta sin smärta öfver Seldéns afresa?
Åh, hon gör nog som jag, hon flyr hit; Filip följer
henne. Hvilket lif, skild från fröken Beata! Men
Seldén, hvad skulle han säga, han som på sitt sätt var
lika sträng som nådig fröken och som just förbjudit
mig att narra Gunilla till flykt? Och hvad skulle han
säga, om han finge se mig här på värdshuset?

Jag väcktes ur mina tankar därigenom att min
dörr hastigt rycktes upp och Seldén stod där
dödsblek.

»Gun ...!» Han hejdade sig, drog en suck af
lättnad och torkade sin fuktiga panna. »Helena, hur kom
du hit? ... Man säger i hela staden att det är —
någon annan. Hur har man kommit på den vansinniga
tanken, att <i>hon</i> skulle bo här ensam? Olyckliga, du
måtte väl ej hafva vågat missbruka hennes namn?»
Med hotande blickar närmade han sig mig.

»Jag har ej nämnt <i>något</i> namn, men då värden
gaf mig mitt rätta tillnamn, vet jag ej hvarför jag
skulle neka att bära det», svarade jag bittert. »För
öfrigt kom jag till staden för att begära det skydd,
magistern hade godheten lofva mig.»

»Men Filip var ju ej hemma...»

»Han vet ännu ingenting. Magistern får skrifva
till honom om allt sammans», afbröt jag och berättade
honom om orsaken till min flykt.

Han betraktade mig med en blandning af harm
och medömkan. »Hon är en hafsfru, skall man väl
förmå gifva henne en själ?» mumlade han halfhögt
under det han gick bort till fönstret och såg ut på
gatan, där promenerande herrar och damer kastade
nyfikna blickar in i rummet.

»Helena», sade han hastigt, »du måste visa dig
i din verkliga skepnad. Gå ned till värden och bed
honom att han låter flytta dina saker till min mors
bostad! ... Knyt därpå en silkesduk kring hufvudet
och skynda dig till min mor. Följ efter mig; jag
tänker du kommer tids nog för att följa henne i
aftonsången. Gunillas namn måste rentvås, Filip må blifva
ond eller god. Lena får åtminstone i dag vara min
mors tjänarinna».

Jag skyndade ned i skänkrummet, men hvem
beskrifver den häpnad, som nu målades på allas ansikten!
Värden tog sig om pannan och studenterna rusade upp
från sina platser, då jag skalkaktigt log mot dem.

»Helena Björk!» ljöd nu i dörren Seldéns stränga
röst. »Min mor väntar att jungfrun följer henne i
aftonsången; jag skall göra upp med värden».

Jag gick, dock ej allt för hastigt; min korta
frihetstid, det kände jag, var nu förbi.

Fru Seldén var en gammaldags borgarhustru, hon
höll mig strängt till arbete och Seldén undervisade mig
ett par timmar dagligen i bokliga kunskaper, och snart
hette det att fröken Beata sändt mig i detta ärbara
hus för att få mig danad till en god, sparsam
husmor, innan jag gifte mig med Granberg. Jag log åt
detta rykte, ty jag förstod att nådig fröken själf låtit
utsprida det för att dölja verkliga förhållandet, och
jag visste nu med säkerhet att hon ej ämnade
begagna sig af sin inbillade förmyndarerätt öfver mig.

Seldén underrättade mig om, att han skrifvit så
väl till fröken Beata som till löjtnant Filip. Dag efter
dag, vecka efter vecka väntade vi på svar eller att
Filip själf skulle komma och bestämma öfver min
framtid, men ej en rad, ej ett tecken spordes från någon
på det gamla herresätet. Där hade lifvet mången gång
förefallit mig tungt; här, vid spiseln, linnesömmen och
spinnrocken samt vid de ledsamma läroböckerna, kände
jag mig nära att förgås, som en fisk på torra landet,
om jag ej förstått att på egen hand skaffa mig
förströelse.

Magistern tillbringade vanligen en del af natten
på observatoriet och hans mor plägade sitta vid sin
spinnrock, tills han kom hem. Under sådana
omständigheter var det ej lätt att obemärkt lämna huset, ty
portnyckeln var i gummans vård och Seldén hade sin
egen nyckel.

Mitt rum låg åt en bakgata, och mången gång
hade studenterna sett mig stå vid det halföppna
fönstret. De hade talat vid mig, påmint mig om vår
första bekantskap på värdshuset samt frågat, om jag ej
ville sjunga något för dem.

Jag å min sida dolde ej min goda vilja att hvarje
afton få njuta ett par timmars frihet bland unga, glada
människor, och så kom det till att de goda
studenterna hvarje afton klockan nio, då fru Seldén bad mig
gå till sängs, i stället lyfte mig ut genom fönstret och
buro mig i »gullstol» till ett muntert samkväm. Där
sjöng jag för dem mina visor eller, då de bjudit flera
flickor, dansade jag med de vackraste studenterna,
hvilka sade att de aldrig hade roligare än då den
vackra »hafsfrun» var midt ibland dem. Benämningen
»hafsfrun» hade de gifvit mig i anledning af min sång,
hvilken de funno vara trolsk och lockande — eller
kanske äfven <i>de</i> tyckte att jag ej hade någon själ.

Det led mot jul och ännu ej något bud eller bref
från Ättlinge. Seldén skref gång på gång till Filip.
Han hade antingen glömt eller också fäste han ej
något afseende vid den omständigheten att fröken Beata
alltid själf öppnade postväskan i sitt arbetsrum.
Hvarför skulle väl jag göra honom uppmärksam därpå?
Var det ej bäst för oss alla som det nu var?

Nu visste jag att Seldén var en ansedd
vetenskapsman, som fler än en »professorska» önskade till
svärson, och jag log i mitt sinne, när jag tänkte mig den
sköna, smärta Gunilla Ättensköld som en fet, vördig
fru, sittande och grufvande sig öfver studentupptågen
eller de höga torgprisen. Nej, Gunilla, fröken Beata
hade rätt: löjtnant Filip, du och Ättlinge passa bäst
till samman. Dock kunde väl Filip åtminstone en gång
ha besökt mig. Han var ej hälften så artig som mina
nya vänner, bland hvilka dock ingen gjorde anspråk på
att vara min älskare.

Jag hade ej något större medlidande med Seldéns
tysta kval, ty dessa hindrade honom ej att ännu
strängare än modern inskärpa mig nya plikter, och vid
mina lärostunder kände jag den ena frossbrytningen
efter den andra vid tanken på att han kunde få
kunskap om mina kvällsförströelser.

En afton bevistade fru Seldén en större bjudning,
och då magistern var rest till Köpenhamn, befallde
hon mig vid elfvatiden afhämta henne. Härom hade
jag föregående afton underrättat mina glada vänner,
och då beslöto de att fira min tillfälliga frihetstid med
en fäst i ett slutet sällskap, till hvilket de skulle hämta
mig klockan sju.

Det var en vacker månljus afton, men ändå syntes
ej några andra promenerande än studenterna, hvilka den
tiden ej tyckte om att se skuggan af en »bracka»
förmörka deras månbelysta promenadplatser. På utsatt tid
tågade en liten skara upp till vår dörr och uppstämde
en sång, men då jag ej visade mig, veko ynglingarne
in på bakgatan för att få reda på, om jag var hemma.
Klädd i samma skrud, som jag bar, då jag första
gången visade mig för mina vänner, stod jag nu i
fönsterkarmen. Under sång bars jag öfver Lundagård.

Här kom en manlig gestalt med skyndsamma steg
rakt emot det glada triumftåget. Han tycktes dock vara
så helt och hållet upptagen af någon tanke, att han
ej gaf akt på att vi befunno oss på samma gångväg
som han, förr än det var för sent att vika undan.

Med ett kort: God afton, kamrater! ville han skynda
förbi, då jag gaf till ett lätt rop och nämnde namnet Filip.
Då stannade han plötsligt liksom mina följeslagare.
Månen lyste klart på honom, mig och mina nya vänner.

»Helena!» utbrast han smärtsamt. »Var det så jag
skulle återse fröken Ättenskölds leksyster?» tillade han
hastigt hejdande sig.

<poem>„Hon är väl ingen jordisk mö, fast eder tyckes så;
hon är en liten hafsfru på böljan den blå
och bygger sitt slott under isen!"</poem>

sjöng en tenorsångare sakta.

»En hafsfru, ja kanske man har rätt», mumlade Filip,
lyfte på mössan för studenterna och skyndade bort i
riktning mot mitt hem.

Hastigt och lätt och utan att någon hann tänka
på att hindra mig därifrån, flög jag bort, hem. Filip
ringde häftigt på dörrklockan då jag kom.

»Där är ingen hemma», sade jag glad och
flämtande. »Här är nyckeln, nu kunna vi talas vid helt
ostörda ända till klockan elfva».

Han ryggade ett par steg baklänges och
betraktade mig med föraktfulla blickar.

»Stig in!» uppmanade jag, sedan jag öppnat dörren.
»Jag trodde Filip rent hade glömt mig».

»Och därför anser du dig böra uppföra dig som ...
Hur kan Seldén låta dig föra ett så tygellöst lif?»

»Tygellöst!» afbröt jag harmsen och gick före
honom in i förstugan. »Kan det kallas tygellöst, att jag
helt oskyldigt roar mig ett par timmar hvarje afton,
sedan jag tillbringat hela dagen så godt som i ett
fängelse?»

»Det tjänar ej till något att tala om heder med
en kvinna, som ej vet att hålla sig i den krets, dit hon
borde höra» ...

»Och hvar är denna krets, Filip? Du vet ju att
ingen vill kännas vid mig som jämlike. Oäkta dotter
af en grefve, är jag ju hvarken fågel eller fisk; jag
har ingen familj, ej något stånd att hålla mig till. Du
sade att du höll mig kär, men förmådde väl din
kärlek gifva dig kraft att säga nej till fröken Beatas
förslag eller förbjuda lysningen? ... Eller kanske du ändå
gjorde det?» tillade jag högst nyfiken att få höra
något om denna sak. Jag hade härunder fört honom in
i vårt dagliga rum, där jag tändt ett par ljus. Vid
min plötsliga fråga vände han sig bort. »Nå, inser du
då ej, att jag gör rätt i att ej sörja bort min ungdom
för någon eller något jag aldrig kan få?»

»Jo, du har rätt, och jag bör vara tacksam mot
försynen för denna aftonstund som — som —
ändtligen öfvertygar mig om att du är — en hafsfru». Han
bjöd till att le, men tillade därpå hastigt: »Låtom oss
nu tala om annat ... Hvar är Seldén?»

Jag sade honom det, samt frågade hastigt:
»Tänker fröken Gunilla ännu på honom — eller kanske ni
äro förlofvade?»

Åter såg han pröfvande på mig och svarade
dröjande: »Gunilla tänker mer på Seldén än han
förtjänar ... Hvarför har ingen af er skrifvit en rad till
mig?»

Seldén har skrifvit flera bref, men ej fått svar».

»Åh! ... Och därpå tänkte jag ej!...» Han
tystnade för att ej för mig förråda att han misstänkte
nådig fröken för oredlighet vid brefutdelningen. »Om
jag nu skrifver till honom här, vill du då lämna
honom brefvet?»

»Nej, herr löjtnant Ättensköld, om jag ej synes
eder värd att få höra något om förhållandet på
Ättlinge, hvartill jag tycker mig hafva någon rätt, så
anser jag mig dock själf ännu för god till att vara
edert postbud!»

»Underliga dubbelvarelse! mumlade han, »vore du
blott alltid så stolt och friboren! ... Nå väl, jag skall
berätta dig allt, med förbehåll att du meddelar det åt
Seldén. Lysningen blef inställd så snart fröken Beata
läst ditt bref och förhört drängen; men det förargade
henne på det högsta att detta ej skedde förr än på
onsdagen, då hon återkom och då första lysningen
redan var afkunnad. Nu förstodo alla den egentliga
orsaken till din flykt.

Gunilla var utom sig af sorg och förbittring, då
hon saknade både dig och Seldén, och fröken Beatas
uttalade förmodan att du följt honom som hans
älskarinna, besvarade hon med att visa henne de blommor,
hon funnit i sin bönbok, samt förklarade att ingen
skulle förmå att skilja henne och Ludvig från
hvarandra.

För första gången måste fröken Beata taga sin
tillflykt till vänliga föreställningar, hvilka Gunilla
besvarade med att föraktfullt vända henne ryggen samt
lämna rummet.

Axel låg till sängs, då vi kommo hem. Han
föregaf att han fallit ur sadeln, då han försökt rida den
ena unghästen, men Gunilla, som af husmamsellen
fått veta orsaken till hans blånader, berättade det utan
skonsamhet för fastern, uppgifvande att hon genom
ett öppet fönster hört främmande människor tala
därom. Fröken Beata låtsade sig ej höra denna berättelse.

»Filip», sade hon dagen därpå till mig, »som du
ser, kokar det borgerliga blodet i Gunillas ådror starkt
öfver och jag har skäl att tro, det hon i sin barnsliga
vrede tänker på flykt ... Som du känner, skulle själfva
Seldén förakta henne, om hon företoge sig en så låg
handling. Jag ber dig hafva fördrag med hennes
barnsliga fantasier och vara mig behjälplig att skydda vårt
namn för fläckar. Sök att vinna hennes förtroende,
låt henne få tala med dig om sin så kallade kärlek, tills
den dunstar bort, likt vatten i en kokande kittel. När
en människa kan tala om sina känslor för andra, gråta,
beklaga sig, hota, som nu Gunilla, är det hela att
betrakta som en förbiilande vind, hvilken upprör sjöns
yta, medan det är fullkomligt stilla på djupet. Tege
hon däremot, ja, då ...» Fröken Beata tystnade och
stirrade rakt framför sig.

»En sådan man, som Seldén torde det ej vara så
lätt att mista», invände jag.

Hon spratt till vid min röst och såg på mig, som
om hon behöfde erinra sig vårt samtalsämne.

»Nej, det är ej lätt, det vet Gud; det kan af den
unga, varmhjärtade jungfrun blifva en hård,
maktlysten, oböjlig kvinna, men ändå är det bäst ... Det är
min stolthet att veta det ännu ej någon fröken
Ättensköld dukat under för vår ätts förbannelse — allt från
'violetta fruns dagar'. Åter tystnade hon och försjönk
i tankar. Jag var så förvånad att jag ej fann ett ord
till svar. Helena, tror du att fröken Beata äfven en
gång älskat?»

Jag svarade Filip att ryktet förtäljde, det fröken
Beata vid nitton års ålder förlorat sitt hjärta till sin
fars unge, älskvärde förvaltare, att hon slutligen
tillstått sin kärlek för honom, liksom han sin för henne;
men att hon, sedan hon tillbrakt natten med att gå
fram och åter i sitt rum, följande morgon bekänt allt
för sin far och bedt honom genast aflägsna förvaltaren
från godset och om möjligt vore från orten. Båda
delarne skedde, men från den stunden skall aldrig
någon hafva sett fröken Beata skratta. Hon blef efter
detta faderns älskling och förtrogna, och då hon
förklarade sig vilja förblifva ogift, lade fadern så småningom
sin makt öfver sönerna — hennes yngre bröder Karl
och Maurits — i hennes händer.

»Detta rykte måste vara fullkomligt sant», sade
Filip, »ty efter en stund mumlade faster sakta för sig
själf: 'Gunilla har ej styrka att rädda sig; hon måste
med makt hållas tillbaka från den lockande afgrunden ...
Filip, hjälp mig att vaka öfver henne!' slöt hon högt,
och jag lofvade henne detta».

Jag yttrade min mening, att Filip väl ändå kunnat
skrifva till Seldén eller mig.

»Seldén», afbröt han, »reste ju genast efter den
nya vetenskapliga upptäckten, han offentliggjorde kort
efter sin afresa från Ättlinge, till utlandet; detta läste
vi i veckobladet».

Äfven Seldén hade läst denna notis, hvilken han
ansåg som ett oskyldigt misstag af redaktionen, hvilket
han ej brydde sig om att rätta. Nu förstod jag att
underrättelsen förskref sig från samma källa som
förklaringen öfver mitt vistande i Seldéns hem. Nådig
fröken tänkte på allt.

»Men till mig kunde ju Filip ha skrifvit», menade jag.

»Visserligen», svarade han med ett halft leende;
»men låt mig nu säga dig, hvad som egentligen förde
mig hit: Jag trodde mig finna Gunilla här».

»Gunilla här?»

»Din häpnad öfvertygar mig bättre än ord att hon
ej finnes i huset, men så måste hon snart vara här ...
Helena», fortfor han, då jag mållös af förvåning stirrade
på honom, »du hörde ju fröken Beatas plan att
tillbringa vintern i hufvudstaden. Gunillas kropps- och
själstillstånd har ända till för kort tid sedan hindrat
denna plans utförande; men då hennes lefnadslust nu
åter börjat vakna, liksom hennes gamla kärlek för
dyrbara kläder och smycken, talade vi om resan, lifvet i
hufvudstaden, fästerna vid hofvet och alla de nöjen
som väntade henne.

Nu fick hon plötsligt nytt lif; hon synade själf
sin garderob och sina smycken samt knotade i
synnerhet öfver att hon ägde så få juveler och önskade sig
än ett pannsmycke, en brosch eller annan dyrbarhet.
Fröken Beata uppfyllde hvarje hennes önskan.

Hela timmar kunde Gunilla sitta framför spegeln
och pröfva dessa skatter samt le så skalkaktigt mot
sin vackra bild att jag ibland tyckte mig se dig. Nu
anlände en bjudning från landshöfdingen i Malmö, de
fira i afton sin dotters bröllop med en släkting till oss.

Vi hade först uppgifvit hoppet att få bevista denna
fäst, ty vi vågade ej lämna Gunilla hemma och föga
utsikt fanns att få henne med. Nu tog hon det som
en afgjord sak att vi skulle resa och fröjdade sig högt
öfver att för ett par dagar få aflägga sorgdräkten och
pryda sig med sina kära smycken, hvilka samt och
synnerligen medfördes.

Sent i går afton anlände vi till Malmö och togo
in i bröllopsgården, där rum stodo i ordning åt oss.
Gunilla var så glad som i forna dagar; den unga
bruden och hon voro ju gamla bekanta, och nu blef deras
vänskap så varm att de beslöto bo tillsammans under
natten. Brudens rum låg afsides från våra och de två
flickorna hade pratat länge med hvarandra. Klockan
fyra var betjäningen i rörelse och dörrar och portar
till gatan öppna; klockan åtta vaknade bruden, men
då var Gunilla borta. Bruden trodde att gästen i all
tysthet lämnat rummet för att besöka sin faster, och
först klockan tio, då vi samlades till frukost, saknades
hon.

Fröken Beata var blek som en död, jag trodde
att hon skulle svimma, men hastigt hämtade hon sig.

»Den olyckliga, så går hon då ännu i sömnen!»
hviskade hon doft. »Jag ansåg henne fri från detta onda —
det har ej händt på länge», tillade hon, med möda
frampressande orden ... »Hon har väl, enligt vana,
klädt sig helt och hållet — kanske äfven medtagit
något?» sporde hon vänd till bruden ... »Gunilla
brukar vid dessa olyckliga vandringar utrusta sig som till
en resa».

Bruden upplyste att hela Gunillas resdräkt var
borta, liksom hennes börs och juvelskrin.

»Hvarom talade ni i går afton», forskade fröken
Beata.

Hon fick till svar, att de talat om många saker,
men mest om Lund och dess märkvärdigheter, för
hvilka Gunilla visade stort intresse.

Fröken Beata och jag växlade en blick, medan
de öfriga pratade i full förvirring utan att höra på
hvarandra.

»Varen lugna, mina vänner!» hördes nu fröken
Beatas röst, fast och stadig. Jag har allt skäl att tro
det Gunilla vaknat upp, då hon gått ett stycke i
vinterkylan, men då öfverfallits af sin vanliga förtviflan
och människoskygghet, samt sökt tillflykt hos sin gamla
amma, som är bosatt här i staden. Tillåt att jag säger
Filip några ord, innan han går att hämta vår lilla
stackars flicka!»

Hon förde mig ut i tamburen och hviskade
hastigt: »Fort, tag en häst, rid till Lund, men tag in på
gästgifvaregården, hon har kanske ej ännu hunnit
fram. Sök henne annars hos Seldéns mor, till henne
har hon flytt, ej i hopp att kunna dölja sig, utan för
att genom denna skandal tvinga mig att samtycka till
mesalliansen. — Skynda dig först till madam Lind här
i staden, hon bor vid Djeknegatan, näst första huset
till vänster; hon har, som du vet, varit Gunillas
amma, jag underhåller henne och hon är mig trogen och
tillgifven, men hon bör dock äfven tro att Gunilla gått
i sömnen. Skrif där en biljett till mig, som jag kan
visa landshöfdingen. Säg att Gunilla finnes där, men
att hon är så nedslagen att hon ej kan förmås visa
sig här och ej vill se någon annan än dig. I morgon
förmiddag bör du kunna vara här tillbaka med Gunilla ..
Känner jag Seldén rätt, skall han vara den, som först
söker återföra henne till familjen. Lämna henne då i
madam Linds vård. För det öfriga sörjer jag».

»Men fästen, bröllopet, skall tant kunna bevista
det utan Gunilla och med denna oro i hjärtat».

»Gunilla är illamående och får hålla sig på sitt
rum, till hvilket jag behåller nyckeln. Lyckligtvis vet
betjäningen ej att hon är borta. Och jag ... ja, jag
skall bevista bröllopet, det gäller vår heder, vårt namn,
och det <i>skall</i> räddas, om så både mitt och fleras
hjärtan skulle brista».

»Jag red ej, utan hyrde mig en täckvagn och for,
sedan jag talat med madam Lind; men hade jag förut
vetat att Seldén var i Köpenhamn, skulle jag först
efterspanat henne vid hamnen i Malmö», slöt Filip.

Han såg därpå skarpt på mig, men trodde
slutligen mina försäkringar att hvarken Seldén eller jag
visste något om Gunillas flykt.

»Men hvart kan då den olyckliga ha tagit vägen?
Jag har under flera timmar bevakat detta hus, nu
senast har jag hört mig för på värdshuset».

Han gick i stor oro fram och åter på golfvet;
då hördes plötsligt jubelrop, blandade med skratt, på
något afstånd.

»Hvad är det? Jag tyckte mig höra en vredgad
kvinnoröst ...» Filip ryckte upp dörren för att lyssna.

Skrattet och oväsendet närmade sig: »Lefve vår
hafsfru, som nu åter bytt om gestalt! Håll henne fast!
Hon spelar sin roll förträffligt! Sköna fröken, eder arm!
Vi bära den högborna damen i gullstol!» ropade flera
röster om hvarandra.

»Det är studenter», sade jag, igenkännande mina
vänners röster. »Hvad kunna de nu hafva för sig?»

»Nej, släpp henne! Låtom oss se, om hon utan
vår hjälp kan komma in genom fönstret!» ropade nu
en stämma högre än de andra. »Ja, gå, gå, Helena!»
ropade nu flera röster. »Nej, stanna! ... För tusan, hon
råder ju i afton själf öfver portnyckeln», skrek en.

Gripen af en aning sprang jag ut i förstugan. En
mörkklädd kvinnogestalt, förföljd af en larmande och
skrattande ynglingaskara, kom springande uppför gatan.

»Gunilla!» ropade jag och ville störta ut; Filip
nästan slängde mig in i rummet.

»Tyst! Man tyckes tro att det är <i>du</i>. De <i>måste</i>
förblifva i denna tro!»

Han sprang skyndsamt några steg mot den flyende
och drog henne in samt stängde dörren. Studenterna
följde efter upp till trappan under skratt och väsen.

»Tysta de skrikhalsarne, Helena! Lofva dem att
komma ut senare, eller säg hvad du finner för godt,
nämn blott ej Gunillas namn! ... Säg att det var ett
nytt upptåg af dig för att narra dem!» flämtade Filip
under det han snarare bar än ledde Gunilla in i
rummet.

»Nå, därtill är mitt Ättensköldska ansikte godt
nog ... Jo, du tänkte nog du, Filip, att på fullt och
riktigt allvar taga mig till maka!»

»Helena, Helena, rädda Gunilla, din vän, din
leksyster!» bad han, då studenterna började slå larm på
dörren.

»Åh, de göra oss ej något ondt. Kom, skolen I
få se, hur de lyda mig, de snälla muntergossarne!»

Jag sprang in i mitt rum, ryckte upp fönstret
och sjöng:

<poem>"En hafsfru sitter på hvitan sten
och torkar i solen sitt hår".</poem>

Studenterna skyndade genast från trappan och
bort i bakgatan under mitt fönster.

»Den snällaste af er, den som föreslog att jag
själf skulle försöka att komma hit in, vill jag tala med»,
sade jag i den mest bedröfvade ton, jag kunde antaga.

Ynglingarne hade tystnat för att lyssna till sången,
nu rördes de af min ton.

»Har något ledsamt händt? Hvem var han, han
som drog dig in?» frågade de närmast stående sakta.

»Nå, då I hållen er tysta och snälla, kan jag lika
så väl säga det till er alla. Det är en herre från
Ättlinge, den samme, som vi mötte på Lundagård.
Han är min förmyndare och jag hade varit ute i hans
ärende då I fingen fatt på mig. Jag fick då lust att
spela fröken för er — medgifven att jag gjorde det
bra — men jag blef först verkligt rädd, då jag såg
att här var ljus; jag trodde att frun var hemkommen,
men så var det blott han ...»

»Är du ej rädd för honom?»

»Nej, så komminister han är, så är han tämligen
enfaldig. Jag har sagt honom, att I ären några
ulspeglar, nu, som studenterna alltid ha varit, och att I
aldrig låten någon flicka gå i fred. Nu är jag fången
för hela aftonen, därför god natt!»

»God natt, god natt! Hälsa prästen!» sorlade
ynglingarne och troppade af.

Hvarken Filip eller Gunilla hade bevittnat detta
uppträde; hon låg halft vanmäktig i en länstol, han
stod framför henne och tycktes ej kunna förmå henne
tala eller svara.

Nu föll hennes blick på mig och hastigt sprang
hon upp.

»Helena, för mig till Ludvig! Säg mig hvar han
är!» bad hon, fattande mina händer.

Jag sade henne det och med ett ångestrop föll
hon tillbaka i stolen.

»Således förgäfves, allt förgäfves! Jag får ej se
honom, ej höra, om han glömt mig!» jämrade hon.
Filip stod helt handfallen.

Jag lutade mig öfver henne och berättade om hans
kärlek och tysta sorg samt om hans rastlösa arbete
för att vinna ett namn och en ställning värda att
bjuda henne, samt att han om några få dagar åter
skulle vara hemma.

»O, Filip, låt mig få stanna här tills han kommer!»
bad hon sträckande sina händer mot honom. »Du har
under hela denna tid varit som en god bror mot mig.
Förlåt att jag narrade äfven dig och blott hade en
enda tanke: flykt, när du trodde mig vara upptagen
af idel prål och glitter ... Stanna du äfven här dessa
få dagar! Blott jag, om ej längre än en enda fattig
timme, får se och tala vid Ludvig, skall jag ändå vara
nöjd och villigt återvända till mitt dystra fängelse».

Filip var rörd, han vägde mellan sin plikt och
sin känsla.

»Vi få höra hvad Seldéns mor säger. Hämta henne
genast, Helena», sade han.

Vid denna Filips befallande ton mot mig, såg
Gunilla spörjande på oss båda; först nu tycktes hon
erinra sig att flere möjligen ledo af skilsmässa och
olycklig kärlek än hon.

»Var tacksam mot mig, Filip, för det du fick träffa
henne», sade hon.

Han vände sig hastigt bort.

»Låtom oss ej tala om den snö som föll i fjol!»
föreslog jag muntert. »På landet i ensligheten får man
många griller, som flyga bort i staden. Komme fröken
Gunilla att stanna här blott ett par veckor, så finge
hon se att man kan ha roligare än att gå och sörja
för den, man aldrig kan få».

»Helena! ... Menar du hvad du säger? ... Åh,
studenterna, som kallade mig Helena och ... Hon afbröt
sig och stirrade på mig med undran och förlägenhet.

»Helena, gå och hämta fru Seldén — men ej i
den där dräkten!» befallde Filip.

»Löjtnant Ättensköld, jag är ej <i>er</i> tjänarinna, blir
det heller aldrig ... Önskar fröken att jag skall gå?»

»Ja, om du vill vara så god», svarade hon,
förvirrad af mitt stolta, vredgade svar till Filip.

Jag bytte om kläder och gick samt kom snart
tillbaka med den bestörta frun, som först nu genom
mig fick veta sin sons kärlek till den högättade damen.
För att ej orsaka henne bekymmer, hade Seldén dolt
den rätta orsaken till sin hastiga afresa från Ättlinge,
där han annars ämnat dröja öfver vintern, för att
under det jämförelsevis lätta arbetet med Axels och
Gunillas undervisning hvila ut och hämta krafter efter
sina ansträngande göromål vid universitetet.

Innan fru Seldén hann få af sig kapotten, hade
Gunilla gråtande och skälfvande kastat sig i hennes
armar.

»O, förakta mig ej! ... Stöt mig ej tillbaka!» bad
hon snyftande och lindade sina armar kring gummans
hals. »Jag är en stackars föräldralös flicka — jag ägde
blott Ludvig, som höll mig kär. Med svek skilde man
oss åt; jag vet nu att han ej har glömt mig ... O,
moder, moder, låt mig få blifva hos dig, tills han,
kommer! Du vill ju beskydda mig, liksom du värnat
om Hele ...» Hon afbröt sig förlägen och gömde
ansiktet vid fru Seldéns bröst.

Filip och jag växlade ofrivilligt en blick. Jag förstod
att han sagt Gunilla något om mina nya vänner.

Fru Seldén smekte och lugnade Gunilla samt satte
henne därpå mildt ned i stolen.

»Låt mig först få af kapotten innan vi talas
riktigt vid», sade hon med antaget lugn. »Nu skola vi
först och främst ha in en ny brasa, så skola vi äta
en bit ... Sitt ned, herr löjtnant! Jag känner ju er
sedan gammalt. Hur kunde ni båda komma bort från
bröllopet, och hvar hålla herrskapets hästar och vagn?
Jag förstod ej rätt Lenas berättelse.»

»Vi hafva ej kommit hit till sammans», förklarade
Gunilla i ödmjuk, afbedjande ton. »Tidigt på
morgonen gick jag till fots från Malmö, men vägen var
glatt, ojämn och besvärlig, jag blef snart trött, och då.
dagen grydde vek jag af mot en sidoväg och kom till
en mindre bondgård. Jag uppgaf mig vara en resande
fru, som under natten ankommit till Malmö med ett
fartyg, och som tagit skjuts för att resa till Lund, där
jag hade släktingar; men skjutskarlen hade varit grof
och hästarne så oregerliga, att jag låtit sätta in mina
saker i en större gård. I förskräckelsen hade jag
beslutat att fortsätta resan till fots. Jag stannade i detta
mitt aflägsna gömställe tills skymningen inbröt, då
mannen skjutsade mig hit».

Med förvåning och ovilja hade fru Seldén afhört
denna redogörelse.

»Sanningen tyckes just ej vara bofast i de
förnämas hem», anmärkte hon torrt.

Gunilla täckte ansiktet med sina händer.

»Aldrig, aldrig har jag sagt en osanning för Ludvig»,
snyftade hon, »men omständigheterna ...»

»Kunna föranleda dylika», afbröt gumman med
någon bitterhet. »Dock, gråt nu ej så där häftigt. Af
allt hvad jag förut vet om eder, tror jag att fröken
är en god, snäll flicka. Och för i afton tala vi ej mer
om denna sak; nu är bordet dukadt, fröken skall dricka
ett glas varmt, kryddadt öl samt därpå gå till sängs ...
Löjtnanten kan få Ludvigs rum».

Som ett lydigt barn fogade sig Gunilla efter
gummans anordningar, och vissheten att hon åtminstone
öfver natten fick stanna i den älskades hem, kom henne
att glömma allt annat. Vid bordet pratade hon
muntert och okonstladt om sitt och mitt lif på Ättlinge,
om våra lekar och drömmar som barn, och fru Seldéns
blick klarnade allt mer och mer, fastän en halfkväfd
suck då och då höjde hennes bröst vid tanken på
framtiden.

Filip var tyst och tankfull. Då måltiden var slutad,
följde jag den trötta, sömniga Gunilla till hennes rum.

Med en blick bjöd gumman löjtnanten att stanna
och länge rådslogo de två med hvarandra.

Följande morgon klockan fem bar fru Seldén själf
in kaffe till Gunilla, som ännu sof lugn och trygg.
Med en suck fattade gumman den fina ringprydda
hand, som låg på täcket.

»Gunilla, mitt barn, nu är det tid att stiga upp.
Filip har gått för att hämta vagnen och här är godt,
varmt kaffe med skorpor och gorån».

Hon lyfte smekande upp den sömniga flickan, lade
några kuddar bakom hennes rygg och bad mig hålla
brickan framför Gunilla.

»Skall jag resa?» sporde denna ängsligt och
bedjande.

»Ja, mitt barn, ännu kan ditt goda namn och rykte
räddas. Ludvig skulle ej förlåta oss, om vi handlade
så, att han behöfde blygas för sin fästmö. När du
kommit ur sängen, kan du i största hast skrifva några
rader till honom; mycket behöfs ej, ty jag skall säga
honom allt. Du vet nog att en osanning föder många
sådana; nu måste du inför landshöfdingens familj
gälla som sömngångerska och för öfrigt i dag bevista
efterbröllopet ... Filip säger dig allt det andra under
färden. Låt mig nu se, att du gör allt hvad du kan
för att ingen fläck må häfta vid det aktade namn, du
en dag som min sons hustru skall bära! Så snart
Ludvig kommer hem, besöker han din faster».

Gunillas händer och läppar darrade, hon förmådde
ej svara eller hålla kaffekoppen, men ingen tanke på
motstånd uppstod hos henne. Då hon var klädd och
hade skrifvit sitt bref, öfverfölls hon af en nervös frossa,
och de länge tillbakahålla tårarne frambröto.

»Låt mig få följa med henne!» bad jag.

»Ja, det blir väl bäst», sade Filip. Gumman
samtyckte, och snart sutto vi i den täckta vagnen samt
rullade bort genom gatorna ut på landsvägen mot
Malmö.

Kölden hade gjort den annars djupa vägen hård
och skjutsbonden visste att han fick dubbel betalning,
om vi kunde vara i Malmö innan det blef full dager,
och dit kommo vi äfven. Madam Lind mottog oss,
utan att göra en enda fråga; hennes ena rum var
uppvärmdt, en säng stod bäddad med fina, rena lakan,
men Gunilla vägrade att lägga sig. Hon hade ej talat
ett ord under hela färden, i hennes blick lästes en
fast beslutsamhet, och då Filip ville gå för att hos
fröken Beata anmäla hennes ankomst, sade Gunilla:

»Säg faster, att vid det första förebrående ord,
jag får höra, vänder jag mig till landshöfdingen och
upptäcker allt. Jag skall bevista fästen i dag, därför
att Ludvigs mor bedt mig göra det, men faster må
akta sig för att spänna bågen för starkt, ty jag torde
hafva lika fast vilja som hon, äfven om jag ej brukar
den till att döda mitt hjärta».

Filip gick, och skakad af en stark frossbrytning
nedsjönk Gunilla på en stol. Förgäfves bad jag henne
lägga sig; hon kämpade med makt mot sitt illamående
och vidhöll sitt beslut att på stående fot invänta
fastern. Jag sände madam Lind efter vin och då Gunilla
druckit ett par glas däraf, återvände färgen på hennes
kinder och läppar, men ögonen brunno i feberaktig
glans.

Klockan tio anlände nådig fröken i vagn. Hon
föreföll mig hafva blifvit gammal, mycket gammal
under dessa sista månader, men hennes hållning var
lika rak och stolt som fordom. Hon studsade då hon
blef mig varse och en vredesblixt sköt ur hennes öga,
men hastigt besinnade hon sig och sade nästan vänligt:

»Det var omtänksamt af Filip att medföra dig;
jag visste knappt, hur jag skulle obemärkt kunna föra
Gunilla förbi landshöfdingens tjänare, hvilka springa
fram och åter i gångar och trappor. Nu får hon göra
sitt andra intåg där, som min kammarjungfru», fortfor
hon med illa dold bitterhet. »Du, Lena, får låna
nödiga kläder af madam Lind och senare med din
vanliga skicklighet obemärkt smyga dig till mitt rum, där
du skall återfå dina kläder för att därpå under hela
aftonen visa dig bland tjänarne i din rätta skepnad».

Hennes sätt att förfoga öfver mig och begagna
sig af min likhet med Gunilla, hvilken hon aldrig förr
velat erkänna, retade mig, på samma gång denna
omständighet visade att den stolta damen nu var mycket,
mycket i behof af min hjälp.

»Af fri vilja har jag följt fröken Gunilla hit och
lyder <i>endast hennes</i> befallningar», svarade jag raskt,
fastän hjärtat klappade af fruktan för min forna
matmoder.

Med en blick af omätlig förvåning såg hon på
mig, under det en svag rodnad, bebådande den
uppstigande vreden, färgade hennes bleka ansikte. Men
inseende att maktspråk här skulle vara farliga, vände
hon sig till Gunilla, till hvilken hon ej hittils talat ett
ord, och sade med tillkämpadt lugn:

»Du önskar naturligtvis ej att andras tjänare få
kunskap om — arten af din sjukdom!»


Gunilla svarade blott med att hviska till mig, att
hon önskade komma obemärkt in i bröllopshuset. Högt
sade hon:

»Fru Seldén har redan sagt mig, hur jag i denna
sak bör handla för att behaga Ludvig, och då hennes
befallningar händelsevis öfverensstämma med min
fasters, så är ju Helena Ättensköld så god att gå in på.
maskeraden och spela kammarjungfru, sedan jag först
innehaft denna roll».

Vid detta svar, som visade, hur långt den unga
flickan vågade gå och hur bittert hon hatade sin
faster, skälfde denna och grep tag i en stol för att kunna
stå; hon sammanpressade läpparne för att ej gifva
luft åt sin häftiga vrede. Hennes blick for genom
rummet, den stannade vid fönsterna, och då hon granskat
allt, sade hon kallt och föraktligt:

»Gunilla är redan så inne i sin kammarjungfruroll,
att den lilla komedien kommer att gå bra, men för
mig är scenen så vidrig att jag ej förr än nödigt är,
åskådar den samma, utan går att gifva madam Lind
nödiga befallningar. Här finnes ej mer än denna dörr;
här är dubbelfönster, så att du kan ej hoppa ut genom
dem, jag väntar dig därför här i yttre rummet».

»Förödmjukad sänkte Gunilla blicken.

»Faster!» hviskade hon under tårar, tog ett steg
framåt och skulle i nästa ögonblick bedt om förlåtelse,
om jag ej häftigt dragit henne åt sidan.

»Så, fröken, nu till toaletten!» ropade jag muntert,
och ut ur rummet skred fröken Beata med stolt
hållning.

Iklädd mina kläder och sittande på kuskbocken
for Gunilla den korta vägen från madam Lind till
landshöfdingeresidenset, och en half timme senare
smög jag mig, obemärkt af alla, till de anvisade
rummen: kort därpå visade jag mig i något ärende för
fröken Beata bland tjänstepersonalen.

Uppehållande mig under aftonen i damernas
toalettrum, åskådade jag från den halföppna dörren den
lysande balen. Hur skön var ej Gunilla i sin hvita
atlasdräkt och sina gnistrande juveler! Kavaljererna
svärmade omkring henne, hon log, skämtade och
dansade. Ingen mer än jag visste att det var en feberglöd
som brann på hennes kinder och lyste ur hennes bruna
ögon.

Då och då smög hon sig in till mig, för att i
mitt öra hviska en ny hälsning eller en försäkran om
hennes trohet, med bön om att framföra allt till
Seldén; därpå drack hon häftigt af det iskalla vattnet
och skyndade ut i salen.

Balen led mot slut, de dansande utförde en
ståtlig menuett, i hvilken Gunilla fördes af Filip.
Plötsligt stod fröken Beata midt framför mig i dörren, jag
drog mig af gammal vana vördnadsfullt åt sidan och
hon stängde själf dörren om oss två.

»Du erinrade mig i förmiddags att du ej längre
var i min tjänst», började hon utan all inledning, »jag
vill därför ersätta din resa hit samt denna dags arbete
för mig. Den summa jag bestämt åt dig till
hemgift, står insatt hos prosten, som nu är din
förmyndare. Jag är sålunda med detta fullkomligt kvitt från
alla förbindelser till dig».

Hon räckte mig ett par större sedlar.

»Ni bedrar er, fröken!» utropade jag, föraktfullt
stötande tillbaka handen med de erbjudna
penningarne. — »Om fröken har något samvete, blir ni mig
<i>aldrig</i> kvitt; natt och dag skall detta påminna eder om
grefve Maurits och hans dotter ... Se», sade jag och
öppnade sakta dörren till balsalen, »se där: som
Gunilla nu står kunde jag haft min plats, firad, hedrad,
strålande som hon, men vida lyckligare, ty jag kunde
varit Filips brud ... Och ni, fröken, ni kunde haft
tvänne brorsdöttrar, som älskat er, i stället för att den
ena, den erkända, nu hatar er ... Och jag, hvem har
jag väl att tacka för min förnedring, mitt lättsinne och
att jag likt en lösryckt kvist från ett ädelt träd slänges
åt sidan, att jag ej har något fäste, ingen själ; att jag
är hvad man kallar mig: en hafsfru? Hvems är väl
skulden, om ej er, min fars systers!»

Jag hade talat som i feberyra, orden blefvo lagda
på mina läppar, men nu stannade jag ej för att se
dess verkan, utan skyndade mig ut genom bakdörren,
som förde till ett betjäntrum. Men först kastade jag
ännu en blick ut i balsalen. Där dansade Gunilla
strålande skön, med feberrosor på kinderna; därpå föll
min blick på fröken Beata, som likblek nedsjunkit
framför spegeln. Så skildes jag från mina anförvandter.

Följande dag återvände jag till Lund. Efter en
veckas förlopp kom Seldén hem. Han hade under sin
bortovaro blifvit utnämnd till docent. Modern omtalade
Gunillas besök och jag frambar troget hennes
hälsningar. Han blef djupt uppskakad.

»I morgon reser jag till Ättlinge», sade han. »Gud
vet hur den hårda kvinnan behandlat min stackars
oerfarna Gunilla, innan hon drefs till ett sådant steg.
Nu måste jag söka hindra att man ej släpar af med
henne till Stockholm ... Mig lyster se, om nådig
fröken Beata vågar låta det komma därhän att domstolen
tillerkänner mig min brud».

Resan bestämdes till följande eftermiddag, sedan
Seldén skaffat sig visshet om att fröknarna Ättensköld
rest från Malmö till Ättlinge. Han brukade alltid stiga
mycket tidigt upp för att arbeta, äfven om han ej lagt
sig förr än efter midnatt, och då jag nu i
daggryningen bar in hans kaffe, satt han vid sitt skrifbord.

»Solen håller på att stiga upp, det blir en vacker
vinterdag», anmärkte jag.

»Drag då upp gardinen, så att jag får se henne, —
solen menar jag».

Han sade detta under det han blåste ut ljusen.

Jag lydde, och det föreföll mig, som om en hel
knippa solstrålar otåligt väntat att få komma in till
den unge lärde. Bländad af glansen vek jag tillbaka,
en underlig rysning genomfor mig, jag måste tillsluta
ögonen, ty alla föremål i rummet gingo omkring för mig.

Hur länge detta tillstånd varade vet jag ej, jag
väcktes till besinning genom Seldéns ord: »Jag
kommer, Gunilla, älskade, jag kommer!» och då jag vände
mig om, satt han liksom döfvad i sin skrifstol.

»Hvad hvar det? Hur är det?» frågade jag helt
darrande utan att förstå orsaken till min sinnesrörelse.

Han spratt till och flög upp från stolen.

»Hon var här ... hon fördes, bars af solstrålarne!»
sade han häftigt och afbrutet.

Hans blick föll nu på mig, han sansade sig, strök
sig öfver pannan, och satte sig ned på stolen.

»Jag måste hafva drömt», mumlade han och tillade
högt: »Vill du slå i kaffet, Helena! Sätt dig så ned
och berätta mig ännu en gång om hvad Gunilla ...»
Han afbröt sig plötsligt ...» Nej, jag måste bort, resa
genast! Det förefaller mig, som om hon i högsta
ångest ropade på mig, och nyss stod hon här midt i
solljuset och vinkade mig ... Det var naturligtvis en
synvilla, frammanad af min häftiga längtan, men jag
kan icke stanna».

Han tömde hastigt kaffekoppen och tog på sig
reskläderna. Efter en kort förklaring och ett farväl
till sin mor, störtade den annars så lugne
vetenskapsmannen i vild fart nedåt gatan i riktning åt en
hyrkusks gård; jag följde efter, bärande hans nattsäck,
den han i sin oro och brådska glömt.

Vi skulle förbi medicine professor Z:s hus. Här
stod en täckvagn, förspänd med ett par hästar, som otåligt
skrapade gatstenarna med sina fina hofvar; på
kuskbocken satt den livréklädde kusken från Ättlinge. Seldén
stannade ett ögonblick som träffad af blixten, därpå ökade
han stegen och stod snart vid vagnen. Den var tom.
Seldén var i begrepp att göra kusken en fråga, då
professorn resklädd syntes på trappan. Vid anblicken
af Seldén sade han i tillfredställd ton:

»Nå, ändtligen måste gamla fröken gifva med sig
och sända eder bud! Sitt upp, sitt upp, vi hafva
sannerligen ingen tid att förlora. Gifve Gud detta medel
ej måtte komma för sent!»

Jag hann knappt kasta upp nattsäcken till kusken,
förr än vagnen for af, fortare än det nu för tiden är
lofligt att köra på gatorna.

*


En vår — så väl jag minnes den — då allt stod i
rikaste fägring, äppleträden blommade, sippor och
smörblommor täckte skogsbottnen, då kom en natt ett
starkt snöfall. Trädens grenar brötos, blommorna fröso
ihjäl ... Hur denna bild alltid påminner mig om
Ludvig Seldén, då han, efter några dagars bortavaro,
återkom från Ättlinge.

Gunilla hade aflidit några timmar efter hans
ankomst. Sjuk hemkom hon från Malmö; det onda
förvärrades genom hennes häftiga längtan efter den
älskade och vissheten om att fröken Beata hellre skulle
se henne på bår, än tillstädja honom att se henne,
äfven om han fanns i slottet. Gunilla bedrog sig ej;
endast professorns maktspråk öppnade sjukrummet för
den förtviflade mannen, de två älskande fingo se
hvarandra, hon fick lägga sina händer i hans, bedja
honom att ej för länge låta henne vänta på
återföreningen; utan honom kunde hon ej tänka sig någon lycka
i himmelen eller på jorden.

Från den stund Seldén inträdde till Gunilla syntes
ej fröken Beata mer i sjukrummet; ostörd, glömmande
allt annat än sin kärlek och hoppet om återseende,
gick hon hädan med hufvudet lutadt mot hans arm
och under det framhviskade löftet:» Jag kommer åter
en morgon med solstrålarne och hämtar dig ...»

Från den dagen sof aldrig Seldén bort; en
soluppgång, och då två år därefter, då jag som vanligt
en morgon drog upp hans rullgardin för att insläppa
den första strålen, och icke en, utan ett helt haf af
strålar famnade den outtröttlige vetenskapsmannen,
föll han med utropet: »Jag är redo» tillbaka i stolen
och var död.

Läkarne förklarade att han dött af hjärtslag.

*

Filip Ättensköld gifte sig med en rik högättad
dam och bodde i hufvudstaden. Axel undgick ej ättens
olycksöde: han förälskade sig i en sångerska i Paris,
gifte sig med henne och for världen omkring. Efter
fröken Beatas död öfvergick godset i ofrälse händer,
och från den dagen visade sig aldrig »violetta frun»
mera.

Kort efter Seldéns död kom jag att flytta till
Danmark. — »Men hvad är klockan, go vänner; det
må väl ej vara midnatt?» afbröt nu gamla Lena med
en viss ängslan.

Husets äldsta dotter lugnade henne med att klockan
var — två på morgonen och att tupparna börjat gala.

»Nå ja, vi ha fått alla bönorna spritade!» sade
hon som en slags ursäkt.

Hon steg hastigt upp och hjälpte pigorna att
röja undan bönor och ris.

En half timme senare sof hon, fast och lugnt, och
klockan fem steg hon upp samtidigt med de andra
kvinnorna; men då med den nu ingående
novemberdagen den egentliga linspånaden, ett arbete som hon
föraktade, skulle börja, skuddade Lena linskäfvorna
från sin kofta och återvände till staden.

*

</chapter>

<chapter name="Sven Svens Sven. (Rönnebergs härad.)">

<h1>Sven Svens Sven.</h1>

<h2>(Rönnebergs härad.)</h2>

Det var ju ett farligt spektakel där var i Brödarp
med Sven Svensa Svens gifte. Hela socknen talade
därom i lång tid, men där var nog ingen, som i början
hade redighet på ställningen mer än Koppe-Kerstin, som
satte iglar på den stackars friaren, när blodet stockade
sig för starkt under hjärtat på honom. Koppe-Kerstin
talade i tysthet om hela galejan för Brödarpa smed,
som hennes dotter höll väl med, och smeden är en
torsk, som gapar om allt, och så tyckte Sven, att det
ej var något att hålla på, utan så kom det ut i hela
socknen. Det är en lång historia, som börjar innan

Sven Svensa Sven kom till världen i sällskap med en
bror, som det ovisst, hvad namn han har. Därför blef
det galet för den andre allt ifrån begynnelsen.

Saken var nämligen den, att midt emot Sven
Svensson i Brödarp bodde Hans Andersson, och ett stycke
af hans bästa åker låg intill uppkörsvägen till Sven
Svens gård, så att det var omöjligt att hålla kreaturen
därifrån, när de skulle drifvas från och till betet. Sven
Svensson hade mången gång bjudit nabon granna
pengar för åkern; aber nix: Hans Andersson slog sig
i backen på, att han skulle själf behålla just <i>den</i> åkern,
om han också skulle gå naken ifrån hela den öfriga
gården.

Men detta var, innan någon af dem var gift, och
de begge gingo och koxade på nämdemannens Boel;
när hon så gifte sig med riksdagsmanssonen och Sven
och Hans togo var sin kvinna utanbys ifrån, började
där talas om förlikning. Det var nog de båda
kvinnorna, som väckte frågan, för se, deras hönor hade
fått ovanan att värpa i en och samma buske vid den
där åkern, och när inte hönsen ville sluta upp med
detta umgänge, så måste också kvinnorna hålla fred
för äggens skull.

Och så blefvo också männen goda vänner, gingo
till hvarandra och drucko toddy samt spelade
tvåmanstolfva om ett runstycke, samt hängde ihop som
ärthalm på både kyrkostämmor, rusthållsmöten samt
då den nye prästen, den nya barnmorskan och
riksdagsman skulle väljas. Under denna tid blef det aldrig
fråga om den välsignade eländige åkerlappen, fastän
Sven Svenssons kalfvar hvar eviga dag dansade
»melevett» på den.

Men så ville det sig inte bättre, än att Hans
Andersamora en dag blef bjuden till
herrgårds-inspektorens fru, och där blef hon så illa galet lysten efter
kalkoner, så hon till och köpte sig en höna, för det
var fram på våren, när de börjat värpa. Hade hon
nu bara sagt detta här till sin nabokvinna, Sven
Svenskan, så hade det aldrig gått, som det gick, men hon
hade blifvit »stor i kräfvan», för det hon <i>ensam</i> var
bjuden till inspektorskan, och så tyckte kvinnan, att
hon inte behöfde skrifva annat folk på näsan, att hon
hade en kalkonhöna i hönshuset. <i>Något</i> skulle man
då verkligen ha lof att ha för sig själf, utan att andra
genast skulle skaffa sig likadant.

Hur det nu var eller inte var, så hade likväl Sven
Svenskan fått »sprackan» — fått nys om — på
kalkonhönan i nabogården, och en kan ju tänka, att hon
tyckte det var ledt att se sådan falskhet och svek hos
Hans Anderskan. Hon var dock ej den kvinna, som
sadlade i dag och red i morgon, utan innan en katt
visste om'et, hade hon en den grannaste kalkonhöna
i gården. Och icke nog med att hon hade henne där,
men för att nabomoran genast skulle få se hönan, så
släpptes hon ut på vägen, och så fick också det sjåpet
lust att värpa i den där pilbusken vid åkern.

Nu ville dock Hans Andersonskan visa, att det var
<i>hon</i>, som först bringat kalkoner till byn; därför skulle
hennes höna också ut och sola sig, och hvad där nu var
eller inte var vid den välsignade pilbusken, så är det
säkert, att dit skulle alla hönsen för att värpa, och
dit gick nu också Hans Anderskans kalkonhöna. Nu
blef där en äggröra, så fattiga bönder kunde gråta åt'
et. Ty se, den ena kalkonen var svart och den andra
gulhvit, men alla äggen voro lika hvarandra som bär,
och dock ville kvinnorna ha hvar sina af dem, som
funnos under busken.

Detta var galet nog, men det blef väl värre, då
Sven Svenskans gamla, vidlyftiga höns-höna, som
alltid låg ut sina kycklingar i smyg utom hus, en
vacker dag kom fram med en svart- och gulspräcklig
kalkonunge, den ende som detta år kom fram ur de
ägg, som vållade att nabokvinnorna nu tittade så snedt
på hvarandra liksom hönsen i regnväder.

Hvem rådde nu om den skatbrokige kycklingen?
Hela byn delade sig i två partier för hans skull;
presten bad Hans Andersson sälja både jordlapp och
pilbuske till nabon, och han föreslog Sven Svenskan, att
hon som likköp skulle åt grannmoran afstå den usle
kalkonkycklingen. Men ingen af kvinnorna tog reson,
och männen tordes hvarken för dem eller för
byfolkets skull ingå någon förlikning.

När klockaren hade sitt ystgille den hösten och
båda parterna voro tillstädes, föreslog han att uppföda
kalkonungen på socknen, som sedan kunde skänka den
som hedersgåfva åt prästfrun, men då fnös Sven
Svenskan som en häst, och Hans Anderskan kråmade sig
som en betslad gåskarl, så det förslaget blef till bara
vassla. Men där sitter nu den nya barnmorskan nog
så tyst och stilla och hör på detta kalkongräl, och så
säger hon:

»Om nu bara där fanns en liten duktig pojke i
den ena nabogården och en liten grann tös i den
andra, så blefvo de nog eniga om både höna, pilbuske
samt om jordlappen med, om bara inte föräldrarne
lägga sig på tvären».

Detta var det första ord, som blef sagdt i
anledning af Sven Svensa Svens gifte, och då var hvarken
han eller tösen född till världen.

De två männen tittade på hvarandra och räckte
på en gång näfvarne öfver bordet; kvinnorna tittade
också på hvarandra och blefvo liksom litet rödare,
men de sade ingenting. Här var dock flera som sågo,
att de vid kaffedrickningen beto sockerbitar midt öfver
och räckte hvarandra.

Andra dagen gick kalkonkycklingen och spatserade
med sin fostermor, Sven Svenskans vidlyftiga höna,
midt för Hans Anders' port, men följande morgon låg
det spräckliga trätofröet hufvudlöst som den kämpen
Goliath midt på den afmejade åkerlappen, och råttorna
fingo skuld för missgerningen.

Nu var det fasligt bra med de två nabofolken i
Brödarp, och de talade om att lägga hvar sin jordbit
till den där åkern och af det göra ett litet hemman
till ett par unga folk, som de nog visste hvar de skulle
komma ifrån, och så blef kalkonkycklingen så till vida glömd.

Så en vacker dag kom där ett par tvillingar i
Sven Svenssons gård, och hur nu barnmorskan
»fjamsade» med de två pojkarne, så visste hon hvarken,
hvilken som var den äldste eller den yngste, när fadern
kom, och sade, att hon skulle binda en röd tråd om
armen på den förstfödde, för den pojken skulle
gömmas tills han blef gammal nog att gifta sig med Hans
Andersas blifvande dotter. Som vi veta, var
barnmorskan ny i socknen, så hon var rädd om sitt
anseende, därför valde hon tyst ut den störste pojken
och märkte honom till man åt tösalifvet, som ännu
ej var född.

Det är nog troligt, att den rätta blef märkt, men
<i>säkert</i> är det visst icke, och det hade nu fått bli, som
det var, om inte Sven Svensas hönsapiga också blifvit
tvillingarnes barntös. Men se, denna tösakanalja hade
fått för sig, att nabomoran lömskligen dräpt
kalkonkycklingen, och därför unnade hon icke hennes ofödda
tös att få Sven Svensas störste och fetaste pojke, utan
hon tog märket af denna och satte det på den andre,
som hon tyckte var god nog till Hans Anderskan.

Denna mora blef, förstås, bjuden att bära sin
blifvande svärson till dopet, fast det ej skall vara
lämpligt, att kvinnor, som stå på resande fot, bli
gudmödrar, ty det är inte bra för någon af barnen. Men
barnmorskan rådde till att be Hans Andersson bära
fram den andre pojken, ty man och hustru äro ett
kött, sa' hon; därför behöfde en inte låtsa om annat
än mannens kött, och <i>han</i> skulle ju inte fara till
Tyskland, så här var ingenting att grufva för.

När nu pojkarne skulle till kyrkan, tog Sven
Svenskan märket af den ene, för nu, när pojkarne fingo
namn, kunde man ju känna dem åtskils, tyckte hon;
men hon bad ändå nabomoran ta väl vara på sin
gudson, för han skulle heta Sven och få det nya
hemmanet och Hans Andersas äldsta dotter — vill säga, när
hon först blef född till världen. Den andre pojken,
som skulle heta Hans, lemnades åt sin gudfar, så nu
kunde där omöjligt ske något misstag.

Under vägen till kyrkan gick också allt bra; men
när nu prästen, som aldrig förr döpt tvillingar, och
Hans Andersson, som aldrig förr burit fram något
barn, skulle göra sitt bästa vid funten, fumlade de så
med ungen, att den föll pladask ned på kyrkgolfvet.

»Sådana dröshasar!» sade Hans Andersonskan,
räckte ned sin ena näfve och hifvade upp pojken,
slog sanden af honom och lämnade så i ilskan och
förvillelsen den andre tvillingen åt sin man.

Ja, det är man i alla fulla fall inte riktigt säker
på, för båda ungarne voro i sina kristnakläder lika
hvarandra som ett par kålmaskar, så där är ingen
lefvande själ, som vet, om det är Sven, som blef döpt
Hans, och Hans, som blef kallad Sven, eller om Sven
blef döpt till Sven och Hans till Hans. Därom grälade
också gudfar och gudmor en lång stund under
hemvägen och moran påstod, att det aldrig fallit henne
in att släppa sin blifvande svärson ur händerna. Men
när hon nu skulle se till den tvilling, hon hade i sitt
knä, så hade lifvet gått ur honom.

Det kan väl hända, att hon nu fick ett hack i
samvetet af den dräpte kalkonkycklingen, men hon
sade inte ett muck, förr än de kommo till en stängd
grind; då sade hon:

»Tag hit Hans, eljest tappar du väl honom i
backen igen, när du skall af och öppna grinden», sa' hon,
och så gaf mannen, det fä't, henne den andre pojken
också. Men när de så kommo hem till Sven Svens och
skulle lämna från sig tvillingarne, så var det Hans
Andersas glött som var död och morans gudson, som
var lefvande. Var <i>det</i> inte märkvärdigt? »Det var inte
underligt att Hans, den yngste, gick bort, för han såg
så torr och spicken ut allt ifrån första början», sade
Sven Svenskan, och hon lade ändå till dessa ord: »Nu
kan ju Sven få ett par tunnland jord mera på sin
lott, när han gifter sig».

Och så blef den här tvillingen Sven Svens Sven,
och ingen mer än barnmorskan, barntösen och
nabo-folken visste, att han lika gärna kunde varit Sven
Svens Hans.

Emellertid, som tiden gick, fick Hans Anders mora
en tös, och hon skulle aldrig i sin tid fått veta annat,
än att Sven ifrån första stunden varit den han är, om
inte hans gamla barntös, som nu är stugpiga där i
gården, blifvit »krum i lefvern» på Sven, för det han
inte ville kyssa henne längre. Han var ju nu en lång
tamp och utsedd fästman till Hans Andersas Sissa.
Där må dock ingen tro, att tösabestet sa', att hon
bytt om märket, nej, det aktade hon sig för, ty hon
hade hört, att sådant straffades både med
halshuggning, lifstids spinnhus och ris på kyrkotrappan, och allt
detta, tyckte hon, kunde göra Hans Anderskan godt,
för det hon tog lifvet af den enslige kalkonkycklingen.
För se, tösen hade varit med i kyrkan och sett, när
nabomoran tog upp den ene tvillingen, och så tyckte
tösen, att moran gerna kunde ha skuld för hela
tvillingaröran allt ifrån första början.

Hvad Sissa sa' eller inte sa' till detta, skall en
låta vara osagdt, men när den lefvande nabotvillingen
kom en dag, klädd i sina kyrkokläder, för att med
talmannens tillhjälp redigt fria till henne, så tog hon
till ögonen och sade, att den <i>rätte</i> Sven natten förut
gastkramat henne. Och så bad hon om betänketid för
att se, om han kom igen eller hvad som eljes skulle
komma efter. Mer än detta kunde hvarken talmannen
eller friaren, som Sissa kallat för den <i>galne</i> Svennen,
få ur tösen.

Natten därefter, då Hans Andersson stått upp och
gått ut i hagen för att se, om pigorna voro ensamma
i blekboden, som de borde vara under den tiden linet
låg på blek, hade hans mora en rent förfärlig syn,
där hon låg ensam i sparlakanssängen. Detta har hon
själf omtalat för Koppe-Kerstin på det här viset:

»Rätt som jag ligger som bäst och väntar på, att
Hans skall komma igen, står där en annan lång hvit
en just vid sängfötterna. 'Är det du, Hans?' säger jag
då. 'Där var väl ingen af drängarne i blekboden?'

»Jag heter inte Hans, utan Sven; det är jag som
går till Sissa, och jag skall gå till henne ända tills
den förbytte tvillingen slår henne ur hågen! Ger så
den långe gasten sig till att hväsa, så jag blef så rädd,
som om det trumpetat till domedagsotta. Men jag
sansade mig ändå så pass, att jag sporde: 'Men är du
inte Sven Svens <i>Hans</i> och är bror till Sven Svens <i>Sven</i>,
som i går var här med talmannen?' 'Nej!' stormar
han då till och bär sig åt, som om han velat kränga
hela likklädseln öfver hufvudet. 'Jag är inte mera bror
till mig själf, än kalkonkycklingen, mor vet —'

»Men då blef jag så haj», fortfor Hans
Anderskan», att jag inte kunde höra mera, utan bad den
döde tvillingen, som nu är mäst lika lång som den
lefvande, att gå hvart han ville, bara han inte kom
mera till mig och inte for allt för illa med den arma
tösen. Och så försvann gasten genom hennes
kammardörr, men jag vågade inte tala om synen för Hans,
förr än det var ljus dager».

Se, detta har Koppe-Kerstin regalt från moran själf.

När nu Sissas betänketid var slut, kom den
lefvande tvillingastackaren igen för att fria till henne.
Men nu måste Hans Anderskan bekänna kort. Och så
fick Sven Svens Sven veta, att det var han, som var
död och begrafven för tjuguett år sedan och gick igen
och gastkramade Sissa, så hon var rent blekblå i
synen, det arma tösalifvet.

Då blef Sven, som om han hade varit hängd och
nedskuren, för de glömde ju rent att säga den enfaldige
stollen, att han var Sven Svens <i>Hans</i> och hade
lifhanken i bevar, som en annan köttslig människa.

Han kom, bevars väl, till lifs igen, men han
pratade, som han varit död, sa' Hans Andersson, som
red i fyrsprång på brudgumshingsten efter prästen.
Sven Svenskan körde sin man efter barnmorskan, som
först förbytte tvillingarne, för nu skulle här utredas,
hvilken af dem som var lefvande eller död, kan en
väl begripa.

Snart kom prästen från ett håll, barnmorskan från
ett annat och den gamla barnpigan från det tredje.
Och där blef en träta om ägg, kalkoner och tvillingar
emellan de tre och båda nabofolken, så det var lyckan
mer än konsten, att de inte pratade och skreko ihjäl
den tvillingen, som låg i sängen och bara bad att få
veta, om han var död eller lefvande, om han var Sven
eller Hans, och om han skulle ha Sissa och jorden
eller han skulle gå igen och gasta hos henne.

Det var ett väsen, värre än den finska messan,
och Sissa grät, som om hon suttit i kyrkan sista
bönedagen, då prästen predikar för offer. Ändtligen bjöd
prästen tystnad och tog så ensam till ordet:

»Käre vänner, af de lefvande kunna vi ej erfara,
om Sissa skall varda gifven åt den lefvande eller döde
tvillingen, alltså måste vi hålla oss till den sistnämnde
eller den, som hemsöker henne —».

»Det vill jag ju också, vördig pastor, jag håller
mig till Sven Svens Sven, som jag lofvat min tro, och
jag tar ingen annan,», gnällde tösen så ömkligt som
en katt, som fått svansen i klämma. Och alla de
närvarande togo till ögonen och gräto näfvarne fulla öfver
så mycken trohet mot en gast, som var så liten, då
han blef förlofvad med henne, som ej ännu kommit
till denna villsamma värld.

»Du har min välsignelse, Sissa lilla!» sade prästen.

»Tackar som mäst för det hederliga tillbudet!»
svarade nu Sissa. Men jag skulle vilja ha den till godo
tills gasten, jag menar Sven Svens Sven, själf visar
sig. Nu skulle jag bara hälsa ifrån honom, att far
skall sälja åkerlappen till sin nabo, så den lefvande
tvillingen kan få den, ty Sven har mäst lust för sjön».

»Tyckte väl, han såg så våt och slankig ut!» sade
Hans Anderskan.

»Och så önskar han, att den förbytte tvillingen
gifter sig med sin mors minstpiga, Elna, så han
ärligt kan bli kallad <i>far</i>, eftersom han inte kommit rätt
till sitt eget namn — och gasten sade att det brådskar».

Se nu blef tvillingen redig i hufvudet på eviga
fläcken, för se, han hade gått och slagit litet smått
för Elna, men hade inte vågat nämna sina vantar för
far och mor, som bestämt honom åt Sissa. Och så
blef där nästa söndag lyst för drängen och åbosonen,
välaktade och förståndige <i>Hans</i> Svensson på n:o 8 i
Brödarp och pigan, hederliga och dygdesamma Elna
Olsdotter därsammastädes.

Men prästen låg hvarje natt och väntade på gasten,
så att han var så våt under dynan, att han rök som,
ett svettigt ök.
En dag inträdde Hans Andersson till prästen, skrapande
med ena foten och sade:» Nu är jag här med gasten».

»Vik hädan, osälle ande!» skrek prästen. »Det
var inte jag, som tappade dig på golfvet».

»Åh, denne tyckes just ej vara så <i>borttappad</i>»,
sade fader Hans. »Det är bara kyrkovärden Sven Svens
Sven i Lödbo, som är sjögast eller likasom styrman
på briggen Tvillingbröderne' —»

»Och det var <i>han</i>, som — hm!»

»Jo, vördig pastor, det var allt han, som — hm!

»Så den ungdomen kan spöka, Hans!»

»Ja, och nu få vi spöka till och hålla bröllop för
den illmaria tösakanaljan, Sissa jag menar, och vill
därför ta ut lysning».

Nu säges det, att då Sven Svens Hansas, eller
tvillingens gamla barnpiga dagen före hans bröllop
skulle skura hans fötter rena, hittade hon en stor brun
fläck på hans ena lilltå, och den fläcken hade just den
af tvillingarne haft, som barnmorskan märkt till att
vara den äldste, så att, om nu bara inte hon också
förut förbytt bröderna, så är Hans Svensson likaväl
<i>Sven Svens Sven</i>.

*

</chapter>

<chapter name="Hur det kom sig att hin slättbon ej tålte höra åskan (Norra Åsbo härad.)">
<h1>Hur det kom sig att hin slättbon ej tålte höra åskan.</h1>

<h2>(Norra Åsbo härad.)</h2>

Efter som ordet går, skall denna här lustiga
historien ha händt nere på slättbygden, där folkslaget
förr i tiden just ej var så snabbtänkt, som det kunde
ha varit.

Detta var, vill en tyckas, ett slättbofolk, som mist
sin gosse, och därför var fasligt ledset dagen efter
begrafningen, för, vi ska säga oss, denne pojke hade
just rakt af ätit sig ihjäl på ett sådant gille efter en
flicka, som han hållit litet väl med, kan tro. På denna
ledsamma eftermiddag kom en karlastådare (tiggare)
till gården och ville be om en bit i Guds namn, en
vill säga. Slättbomoran var ensam hemma för tillfället,
och så skulle hon, begripes, ha besked på hvar
karlalifvet kom ifrån och hvart han skulle gå, innan hon
gaf honom maten, för se, nyfiken var hon både i sorg
och glädje.

»He jo, jag kommer ofvanifrån», säger då tiggaren,
ty han, kan tro, var inte tappad bakifrån en vagn, och
han kunde mycket väl se, att moran var något släkt
med träbocken, så fet hon (än) var.

»Ofvan ifrån, månne tro det!» begrundade
hon. »Då har du möjligen hört (något) till vår Nils
och kan gifva besked på, hur han har det där uppe?»

I detsamma började det åska ganska starkt, och
därvid tog bandhunden till att skälla eller gö, en vill
säga.

»Er Nils», säger då tiggaren, »för honom går det
både si och så; för såsom nu (t. ex.) när de andra
där uppe köra i kapp, går han och drifver med oxar».

»Vår Nils? Det skall då bli en jädrans lögn, att
vår gosse skall vara till narr och spektakel där uppe,
så (till och med) själfva hunden grafvar sig vid detta.
När du går dit upp igen, så var så god och tag med
dig vårt svartbläsiga ök till honom, med flitig hälsning
från mig, att de kunna behålla deras stutar för sig
själfva eller (också) gifva dem åt göingar eller
småländingar eller (också) åt andra stutapellar och ej, till
en riktig (ordentlig) slättbopåg (gosse)».

En kan nogsamt höra, att moran kunde haft lust
att själf fara upp i höjden och gräla med dem där
uppe, men vi ska säga oss, att hon vägde sina goda
sexton pund, och tiggaren, skall en veta, var torr som
Tors päron och lätt som en skata.

Tiggaren ville ej, kan en väl veta, säga nej till
moran, utan lofvade han nog så vackert uträtta
ärendet för henne. Han for, som en fågel, upp på hästen
och satte rakt af bortåt vägen, så det rök efter det.
När han så hade ridit en stund, mötte han
slättbomannen, som kom ledande med maken till hästen. »Hvar
skall du ta vägen med Bläs?» frågade han tiggaren.

»Upp till er Nils, som går och drifver med stutar,
när de, som äro sämre än han, köra i kapp med
rashästar, som far ju nu själf kan höra», säger då
tiggareskarnet.

»Mor har, kan tro, lämnat dig öket? Ja, det
förstås, ty hon är den, hon alltid har varit, en riktig
nötpanna! Hur däkers skulle Nils kunna köra i kapp med
dem, såsom de nu sätta till, med bara en häst? Se
här, ta Snopp med och rid för jädern i våld till
pojken med båda öken! Och säg till honom, att han ej
rent (af) flår ökakulorna för mig, men han må icke
därför låta någon köra förbi sig». Därmed lämnade
han tiggaren också den andre hästen, och denne
karlen satte af värre än ett skålladt troll och blef aldrig
synlig mera på den trakten. Men hvarenda gång
slättbofolket sedan hörde åskan, koxade och höjde de
hakan upp mot himlen, och när det knallade och
dundrade bra högt, sade mannen:

»Det är, ta mig dalern, vår Nils med Bläs och
Snopp! Man skall få se, han står sig mot de andra,
ty köra som en karl, det kunde pågen».

Detta hände sig i sommarens dag, när slättboarne
ha föga arbete för deras hästar. Men när det så led
mot hösten, började mannen tycka, att hans påg kunde
ha vettet att skicka hästarna ner igen med samma bud,
som fått dem. Själfva moran menade vid sig själf, att
nu kunde det vara nog med det där körandet och
flackandet, kors och tvärs på himlagolfvet, till ringa
nytta; men hvarken hon eller fadern kunde göra
något, när deras påg tycktes ha glömt, att rågen vid
denna tid var mogen i lerlyckan, kan (man) veta.

»Far», säger då moran en dag, »du får ta till
staden och köpa oss ett par andra hästar, ty Nils
behåller nog de han fick till sig; han har väl arbete till
dem», tillade hon, för hon ville, ska säga oss, icke
ställa (till) ondt för pågen hos hans far.

»Får väl så med», menade mannen», men nu
köper jag två ston, så föda vi upp föl», tyckte han och
körde så till staden med gillesöken.

På torget höll en trädgårdsmästare; bland många
andra ting hade han också ett sådant där gräskar eller
pumpa, en vill säga, oeh en sådan tingest hade
slättbon aldrig förr i sitt lif sett.

»Hvad kan det ägget kosta, som skickligast?»
frågade han och glodde snålt på pumpan.

»Aderton daler» (3 kronor), drog säljaren till.

Aderton daler, de' va' däkers! Hvad kan det då
vara för ett ägg?»

»Ett stoägg, kan mannen väl se», säger då detta
trädgårdsmästarbestet.

»Månne tro det! Å, ja så!» begrundar mannen,
ty detta var ju något för honom. »Blir ägget för
sexton daler (2 kr. 67 öre), så kunde jag kanske ha lust
att göra handel?»

»Låt gå, efter (som) det är det sista, men det är
rent för godt pris», påstår stuggen. Och så körde han
i slättbon en hel ramsa om, hur många föl där kunde
bli i ett sådant ägg, och det gick i slättbon som smör
och bröd i skräddare.

Nå, man kan tro, slättbon kom hem glad som en
spelman, ty efter denna dag skulle här bli föl i gården
så där skulle vimla af dem, sade han. Moran måste
genast bädda kakelugnssängen, ty där skulle mannen
själf ligga och rufva ut detta hästägget, kan veta.
Kvinnan hade likväl sina egna tankar om det här nya
sättet att få föl, och hon litade icke riktigt på
mannens rufvande.

Men han kröp ner i reden, tog ägget till sig och
blef liggande, så snällt som den raraste ligghöna, dag
efter dag.

»Det var en hunda tid detta rufvande varar!»
tyckte moran.

»Det kan väl icke gå fortare för mig än för
andra kräk, mor», tröstar han henne. Man kan vara viss
på, att här åtminstone blir två föl, och dem vill jag
ha skickat efter mig, när jag är död, ty jag vill ej
vara sämre körande än vår Nils». Och så rufvade han
ännu en vecka.
»Du blir en räli lathund till sist, på det viset,
far», muttrar hans kvinna.

»Var du bara tålig, mor, och gif mig sybehör, så
kan jag ligga och sy grimmor till fölen», säger då
mannen.

Men då hon (hade) sett på detta rufvandet en
vecka efter en annan, blef hon mätt på detta, ty nu
kunde hon begripa, att så god karl mannen (än) var,
så dugde han ej till att skaffa föl till världen, fast
han satt sig saken i skallen. Därför smög hon sig ut
i ängen, tog en handfull röda myror med sig hem i
sin kjortel, och då mannen just låg och sof från både
ägg och grimmor, lyfte hon upp hölstret, gaf pumpan
ett slag med mortelstöten, så hon sprack, och strödde
sedan alla myrorna öfver mannen, och så smög hon
sig ut.

Man skall tro, han blef ganska kvickt vaken.
»Halej, mor, kom hit i rappet! Fölen har krupit ut
ur ägget, de knaga mig på benen, så det svider så
rälit! Hit med grimmorna, stäng dörren och vakta
fölen så de ej ränna från mig medan jag hinner komma
i trasorna!»

På detta sätt skrek han och väsnades och var
fasligt befallande, medan han drog kläder på sig. Men
han fick nog själf se till att få fatt på de der fölen,
ty kvinnan, kan tänka, släpade på fötterna och
traskade i köket, så hon, förstås, hörde icke det minsta
grand.

Efter denna tid stängde slättbon sig oftast inne i
stugan, när det askade, ty han gittade inte tänka på,
hvarken hur hans Nils eller de andra öken hade det,
när det gått så galet med hans egen fölkommers.

*

</chapter>
<chapter name="De välförståndige barsebäckarne. (Norra Åsbo härad).">
<h1>De välförståndige barsebäckarne.</h1>

<h2>(Norra Åsbo härad).</h2>

Det var hvarken i denna eller den andre kungens
tid detta härnia hände, men därför är det lika visst,
hvad vi nu skola höra.

Ordet går så att en barsebäckare (Barsebäck,
socken i Malmöhus län) en morgon skulle köra till
skogen. Och som det var holians kallt, så blef han
valen om näfvarna, och så virade han tömmen om
halsen, för han skulle kunna ha dem i sina tröjefickor.
Men när han så hade kört en liten bit af vägen, blefvo
hästarna ledsna med sin vård och började skena med
barsebäckaren, som satt på vagnen och sof, och innan
han visste ordet af eller fick näfvarna ur fickorna, bar
det upp och ned med honom; tömmen drog till, så
att hufvudet hans rök af och flög för raggen i våld.

En stund därefter kom hans dräng, som, skam
att säga, var en större drummelbum än själfvaste
husbonden. När drängen fick se sin husbonde ligga utan
hufvud på vägen, kunde han aldrig begripa, hur det
hade gått till eller hvarthän hufvudet tagit vägen:
han sökte och sökte, men hufvudet kunde inte finnas.
»Kanske far inte hade något hufvud med sig, då han
körde från hemmet», grundade drängen för sig själf,
vände om sina hästar och begaf sig hem för att fråga,
hur denna sak förhöll sig.

Den första han mötte i stugudörren var barntösen.
»Vet du något, grebba», sa' han, »om far hade sitt
hufvud med sig i morse, när han körde till skogs».

»Det vet jäderen och inte jag! Det tittade jag
inte efter», svarade tösalifvet.

Då frågade han moran och störstpigan, om de
gifvit akt på, om husbonden hade haft sitt hufvud på
eller ej, men ingen af dem visste detta. Men till all
lycka hade barsebäckaren en liten tös, som där var
gry i, och hon sa': »Jo, jag vet, han hade sitt hufvud
på i morse för han öste åtminstone i sig en farlig hop
kål, innan han körde hem ifrån».

Så måste drängen asa sig å stad och försöka, om
han kunde leta efter husbondens hufvudknopp; det
lyckades till sist, men då blef han förvissad om, att
ingenting var att göra med den saken, emedan mannen
var död som en torsk, som man säger, och så
körde han hem med liket och hela raian (körredskapen).

Nå, så skulle där ställas stort gille efter 
barsebäckaren, och dit voro alla bymännen bjudna. Som de då
sitta där på gillet och snacka om ett och annat,
kommo de att tala om spickesill och hur dyrt detta sofvel
för dem blef i längden. Då är där den
välförståndige Mass Helgesen i Toramosse, som säger till de
andra gubbarna: »Hören I bymän! Viljen I som jag,
så kunna vi själfva föda upp en hel hop spickesill,
som vi om våren kunna äta».

»Hur skall det gå till du Mass?» säga så de
andre männen.

»Jo», säger Mass Helgesen, »vi ha vårt stora
bottenlösa byakärr. Om vi nu blifva sams om och släppa
dit lite af den spickesill, som vi ha köpt, så kan den
på två års tid föröka sig så, att vi själfva kunna hafva
vårt eget sillfiske».

»Du säger något, Mass!» skreko alla barsebäckarne,
mycket glada öfver att ha en så välförståndig man i
sitt lag som Mass Helgesen i Toramosse.

När gubbarne kommo hem, samlade de i hop två
halfva tunnor spickesill och slängde den ut i kärret.

Nu gingo barsebäckarne där och väntade i två år
på deras hemfödda spickesill. Men när den bestämda
tiden var ute, samlades allihop kring bykärret för att
draga fisknoten.

De drogo, och de drogo i noten, men allt hvad
de fingo, var antingen sillhufvuden eller sillrumpor,
och de kunde aldrig begripa, hvilken som ätit upp
all den goda, feta sillen, de själfva lagt ner för att
den skulle yngla.

Till sist fingo de en liten ålstackare i garnet.

»Se här!» säger då Mass. »Här ha vi ägget, som
gompan (gumpen) gjort. Det är just den altanen, som
ätit upp all vår fete, gode spickesill. Hvilken skulle det
annars vara?»

Nä-ä, hvilken skulle det annars vara, om inte den
rälie (förskräcklige) ålen. Han är också mycket fet, det
bestet!» utropade de andre barsebäckarne och glodde
fasligt illa på ålen. »Honom skall vi straffa till lifvet
på ett sätt, så han kommer ihåg det, så länge han
lefver, den sillslukaren!» sade de alla, oeh så började
de öfverlägga om, hvad dödssätt ålen skulle ha.

Till sist sade Mass:» Det säges, att ingen död är
så förfärlig, som att sänkas lefvande i vattnet, och
viljen I som jag, så dömma vi ålen till detta straff».

»Ja det är lika godt till honom. Det är inte mer,
än han har förtjänat, den otäcke glupske storslukaren».
skreko alla barsebäckarne, för ju mera de tittade på
ålen, ju ondare blefvo de på honom.

Nu kan tänkas, att de välförståndiga barsebäckarne
fingo brådt som en katt, som har två tallrikar att
slicka, för nu skulle de lägga ålen i en vagn och
köra honom ner till hafvet.

När de så kommo dit och skulle släppa
ålalifvet i vattnet, jag vet, så började han kroma och
slingra sig hit och dit med både hufvud och rumpa,
så han nära hade beväkt barsebäckarne. En af dem
sade till och med: »Jo jo, god vänner! En kan nog
veta, att döden är hård att gå på».

Och det säges, att hade det inte varit för skam
skull, och för det de en gång dömt honom af med
lifvet, så hade aldrig barsebäckarne haft hjärta i sig
och släppa ålen i lefvande lifvet ut i hafvet.

*

</chapter>
<chapter name="De blefvo lurade. (Norra Åsbo härad)">
<h1>De blefvo lurade.</h1>

<h2>(Norra Åsbo härad).</h2>

Alla veta att en inte får lof att behålla, hvad
en hittar i jorden, fast man skulle tro att det icke
rörde någon.

Därför hände det en gång, att en man, som hittade
en sådan skatt i jorden, blef något villrådig, hur han
skulle dölja sin skatt, för han hade en kvinna, som
aldrig kunde tiga med något. Till all lycka för
mannen var hon mycket dum. Därför sa' han till henne:
»Mor», sa' han, »det är godt och väl, att vi dag får
denna rikedom i huset, men det hjälper mig inte stort,
för i dag har tattarne kommit i land och vilja köpa
folk, och få de inte, som de vilja, så låta de regna
stenar på oss».

Käringen blef rädd och bad bönligt, att mannen
skulle gömma henne. Han tog då och välte öfver
henne ett bykkar, och så gaf han sig till att dundra
med stenar, det värsta han kunde, på karet. Käringen
låg så tyst som en råtta, för hon trodde att det var
tattarne som väsnades.

Därefter gick mannen bort och köpte sig ett knyte
kringlor. Dem hängde han utanpå väggarne till sitt hus;
därefter lyfte han af karet på käringen och sade henne,
att tattarne dragit deras väg, men efter stenregnet
hade där regnat kringlor, hon kunde själf se alla de
kringlor, han hade plockat upp och hängt på väggarne
till torkes.

Men innan mannen gjort allt detta, hade han inte
tänkt sig bättre för, än han gifvit käringen den kittel,
som skatten låg i; och det var justament därför han
fick hitta på dessa hyss, för hon hade varit springande
hos naborna och talat om sin granna kittel.

Detta kom ut i hela socknen, där blef rörelse, och
länsmannen kom på benen och satte af med
fjärdingsman och hela bråten bort till käringen för att luska
ut henne.

»Har du fått en kittel af din man?» frågade
länsmannen.

»Jaha, och det är en som är mycket stor», sade hon.

»När var det?» frågte länsmannen.

»Det var den dagen då tattarne kommo i land
för att köpa folk», nog så viss på saken.

»När var det, gubbar? sporde länsmannen. »Det
vet inte jag något om».

De tillfrågade männen visste det ej heller, men
käringen upplyste:

»Det var den dagen då de läto regna sten».

»Hvilken dag var det?» grundade de efter.

Det var samma dag, som det regnade så många
kringlor, jag vet», svarade käringen.

»Detta veta vi inte något om. Käringen är vriden
i skallen, hon har inte fått någon kittel, mer än jag
fått en», sade länsmannen, och de andra sade
detsamma.

Och så blefvo de lurade allesamman.

*

</chapter>
<chapter name="Den orädde skräddaren. (Norra Åsbo härad).">
<h1>Den orädde skräddaren.</h1>
<h2>(Norra Åsbo härad).</h2>

Skräddare ha, som en vet, inte just ord på sig
för att vara manhaftiga; men här ska ni höra om en,
som hade mod i lifvet, och det är nog troligt, att det
finnes många hans likar.

Det var så, att här i Riseberga socken, en gång i
tiden bodde en präst, som var så from, så att han
var inte det ringaste rädd för spöken. När han nu
inte själf var ängslig, så trodde han inte, att andra
häller kunde vara det. Därför så befallde han sin dräng
att sent en kväll gå in i sakristian och hämta en bok,
som han hade glömt där.

Men när drängen fick höra hvad det var frågan
om, blef han så rädd, så hjärtat sjönk ett godt stycke
ner i lifvet på honom. Han gick in i folkstugan och
beklagade sig bitterligt för sina kamrater; men där var
ingen af dem, som hade mod att gå i hans ställe.

Lyckligtvis var där för tillfället skräddare i
prästgården, och en af dem, som var både halt och sned,
tyckte, att det var eländigt, att store raske karlen inte
vågade gå in i kyrkan, hur sent det än skulle vara
på natten.

»Ja, vore jag inte så dålig till bens, som jag är»,
sade skräddaren till slut, »så skulle jag följa med dig,
men nu blir jag dig bara till besvär.

»Å nej!» ropade drängen», jag skall gärna bära
dig på ryggen, bara du kommer med».

Skräddaren gjorde några ursäkter, men där hjälpte
nu ingen kära mor, utan drängen tog skräddaren på
ryggen och knekade af åt kyrkan.

På kyrkan var det bara en ingång, genom
vapenhuset, så att drängen skulle igenom hela kyrkan.
Emellertid hade några tjufvar tagit sitt tillhåll i
vapenhuset, och ett par af dem sutto där nu och
väntade på kamraterna, för de hade lofvat komma dit med
en stulen bagge.

När de nu i mörkret skymtade drängen med
skräddaren på nacken, trodde de, att det var tjufven med
baggen, och den ene frågade:

»Är han fet?»

Hvad inte drängen var rädd, så blef han nu.

»Är han fet, för jag har knifven i ordning?»
hviskade tjufven igen.

»Ja antingen han är fet eller mager så han I
honom här!» skrek drängen och slängde skräddaren in i
vapenhuset och tog sedan till benen.

Men den halte skräddaren han trodde fullt och
fast, att det var kyrkegrimmen, som stod i vapenhuset
och ville mörda honom, och han fick en sådan skräck
i sig, kan en förstå, så att han glömde, hur halt han
var, och han satte ut ur vapenhuset och förbi drängen
och kom före honom hem till prästgården.

Från den natten var skräddaren bra i benen, men
mindre stor i orden.

*

</chapter>


<chapter name="Skeglingarne (Norra Åsbo härad).">

<h1>Skeglingarne.</h1>
<h2>(Norra Åsbo härad).</h2>

Det är något, som hvar och en vet, att de som
bo i Skeglinge (socken i Malmöhus län) äro människor,
fast de äro slättbor; men alla veta inte hur de lärde
sig att se med ögonen.

En lång tid trodde alla skeglingar, att de sågo
med munnen. Det är visst, ty vi ha ett ordstäf som
säger: »Du glor och gapar och ser med munnen lika
som en skegling» — så det är inte att taga fel på.

Men så hände det en dag, att en större brudfärd
drog genom Skeglinge by, och alla skeglingarne skulle
ut och titta. Där var två af dem som stodo på en loge
och tröskade, och som de slogo mera på bara
loggolfvet, än på säden, åstadkommo slagorna ett så
förfärligt oväsen, så att de inte hörde hvarken spelmannen
eller annat, förr än brudstassen var lika midt framför
loglängan. Då fingo de brådt, kan tänka. Där var ett
hål på lerväggen, och öfver detta satte den ene
skeglingen munnen och gapade allt, hvad han kunde.

»Jag ser inte det minsta grand», säger han.

»Flytta dig!» skriker då den andre. »Låt mig titta!»

Men denna skeglingen var något kort till växten,
så han satte sin ena träsko ofvan på den andre, och
klättrade så upp på dessa för att också gapa öfver
hålet i lerväggen. Men just som han satt munnen till
vrickade han på benet. Träskorna gaf efter och han
trillade ner, så att han fick sitt ena öga framför hålet.

»Nej, vet du hvad, Jeppa!» skrek han. »Jag ser
med ögat och inte med munnen; det var underligt!»

När den andre hörde detta ville han äfven försöka
se med ögonen, och då detta lyckades, pröfvade de
öfrige också på detsamma, och så lärde alla skeglingar
till sist att se med ögonen. Men de äro ännu så
beskaffade, att de glo och gapa på en gång, och detta
lägga de nog aldrig bort. På detta kan en också känna
dem från annat folk.

*

</chapter>
<chapter name="Mannen i kakelugnsbänken (Helsingborg).">
<h1>Mannen i kakelugnsbänken.</h1>

<h2>(Helsingborg).</h2>

Det var en gång en man, som var rent förhexadt
kär i sin kakelugnsbänk, och det stod inte till att få
upp denne karlen ur halmen och dynorna oftare än
vid måltidsdags, om man än velat draga honom med
två par oxar.

Kvinnan hans sa' mångfaldiga gånger till mannen:
»Truls, du får resa på dig, grannarne våra släppa
sina kreatur in på vår mark, gärdesgårdarne äro
sådana att en herreman kan köra i fyrspann öfver
dem!»

»Far min sa' att grannsämja är en ren
välsignelse», svarade då alltid Truls i halfsömn, och så
vände han sig mot väggen och drog fjäderdynan öfver
hufvudet.

Efter en tid hände det, att ett tattarfölje kom
till byn.

»Truls, jag säger, res dig på två ben, tattarne ha
stulit fem af prestens höns och hans bästa ligg-gås!»
ropade Trulses kvinna en morgon högt på dagen.

»Här är långt från prästgården och hit ner; vi
bo ju i byns ytterkant», tyckte mannen och drog
nattmössan ned för öronen. Men då han legat och
grundat en stund, satte han sig med fart upp i sängen.
»Mor du», sade han betänksamt, »när jag grundar
rätt på saken, så är här inte längre från byns ena
ända till den andra, än att en tattare kan hitta hit
till oss; derför få vi tänka på att skydda det lilla vi
ha, bäst vi kunna».

»Det är rätt, Truls, drag på dig stöflarne, och här
en bra käpp».

»Det behöfs rakt inte, mor, för du kan bara ta
den toppiga hönan, den gråhalsiga tuppen och den
svartfläckiga grisen och skicka dem till tattarne med
flitig hälsning från mig, att jag vill hålla fred med
dem och att de måtte vara så bra och hålla till godo
mina skänkaser».

»Jag menar, att du själf är toppig, Truls!» sade
då hans kvinna.

Du ska inte ta illa vid dig mor lilla, för tänker
du bara efter, så vet du att hönan är stygg till att
krafsa och sprätta i vår kålhage; tuppen väcker oss
så snart dagen gryr, och den svartfläckige grisen
bökar värre än den värste mullvad, så det blir en ren
vinst att, på två sätt, få fred på det här viset».

Kvinnan tittade på det hufvud, som rest sig från
dynorna; hon ville se, om det ej hade en skruf lös
under nattmössan; men då hon tyckte att Truls såg
ut som vanligt, när han höll till i kakelugnssängen,
så tog hon ett rent förkläde för sig, slängde spånhättan
på hufvudet och for af till klockaregården för att få
råd.

Klockarmor var för tillfället inne hos
landthandlarens, och när mor Trulses kom dit, stod också
rockadrejarens kvinna vid disken. Och hur det nu gick
till, så var boden full af både hattfruar och
spånhättemoror, och det innan man hunnit vända en hand.
Alla voro uppsatta mot tattarne, och när de nu hörde,
att en sådan ung och rask man, som Truls var, inte
gitte skona hvarken den toppiga hönan, den
gråhalsade tuppen eller det oskyldiga grisalifvet, så var det
rakt som att tända eld i blånor, så blossade
kvinnornas sinnen.

Handelsmannens fru fick kaffepluntan på i rykande
rappet: byns alla kvinnor bjödos in i själfvaste
förmaket, och nu, vid kaffetåren, kom det för en dag,
att hvarevilia en af dessa kvinnor hade hållit strid med
kakelugnssängen om männen deras. En hade gråtit
sin man upp ur dynorna, en annan hade kurerat
mannen för det der rufvandet, genom att ge honom ett
par näfvar fulla röda myror till sängkamrater;
handelsmannens fru hade jagat sin man ur dynorna
genom att ta hål på taket så det regnade ned i
kakelugnssängen så snart han somnat därstädes; en annan
fru — det är ej rätt kändt hvilken af dem det var —
hade sökt en klok, för att få sin man botad för
sömnsjuka. Men då hon så skulle tutta eld på det
ordinerade krutet, som hon lagt i en träsko under sängen,
visade det sig att hon visst tagit för bra till af det
medikamentet, ty sängen, med man och allt, for rakt
upp i vädret, och det kom eld i halmen. Men det
hjälpte i alla fall mannen till att bli vaken.

Mor Trulses hörde på det ena af dessa råd efter
det andra, men inget af dem, tyckte hon, passade
riktigt för Truls, för se, han hade sitt sinne för sig.
Och då alla kvinnorna, utom ungmor i Soltorpet, talat,
var Trulses kvinna lika klok som förut på hvad hon
skulle göra för att få fredadt hus och hem för tattarne.
Men då drog ungmor i Soltorpet henne i tröjärmen
och hviskade något i örat på Trulses kvinna, och
dervid sågo de båda så sakrisens skälmaktiga ut, så alla
de andra gåfvo sig till att skratta, utan att ett fnyk
veta hvad de skrattade åt.

Det var hög middag när mor Trulses kom hem.
Hon satte maten på bordet, kallade in husfolket, satte
sig själf på husbondens plats på tvärbänken bredvid
brödkakan, och började äta välling med husbondens
egen sked, med hans eget namn på skaftet.

Mannen hade som vanligt vaknat vid måltidsdags
och låg bara halfslumrande och bidade på att hon skulle
kalla på honom, men när hon inte gjorde detta blef
han ljusvaken.

»Mor lilla, är det middag I äten? sporde han
fredligt.

»Ja, lille far, men den kunna vi rå på, utan att
du behöfver resa dig», svarade hon lika fredsamt.

»Är det inte min plats du sitter på, mor?» tog
han i lite mindre mildt.

»Ja far, men jag fyller den godt, så du kan gerna
ligga!»

»Men, hustru, du äter välling med min egen sked
tror jag?»

»Visst gör jag så, man, men så bred hon än är
så får jag henne dock grannt i munnen. Ligg du bara!»

Och du har dristat dig till att ta min nye
fällknif ur byxfickan, kvinna?» Nu satt Truls kapprak i
sängen, arg så han fräste.

»Jag var rädd att du skulle skära dig på det
hvassa bladet, lille man, och jag är nog kvinna till
att handtera det. Sof du bara!»

»Ih, nej min lif och knif om jag står ut med
detta längre!» röt Truls, satte begge fötterna i golfvet
så det dånade i stugan och smet nattmössan i väggen.
»Tron I, godt folk, att jag ämnar vara utan både
välling och sked och min gode fällknif? Är här
husbonde eller ej i huset, eller har jag fått ett tattarfölje
in i min stuga?»

»Se så, far, lägg du dig bara igen! Tattarne
komma inte till oss förr än i öfvermorgon, då de ätit upp
de skänkaser du ville ge dem», sade hustrun och tog
sig en munfull välling ur husbondens sked.

Men nu var mannen på fötterna och framme vid
bordet.

»Flytta dig en smula, mor lilla, så jag får min
plats!» sade han fredsamt men myndigt, och då han
väl fått tag i sin fällknif tillade han i den rätta
husbondetonen: »Tattarne skola finna stängd port och
knutna näfvar, om de våga sig för nära min gård. —
Men vill du, min lilla hustru, hellre äta välling med
min sked, än din egen, så gärna för mig, bara ej din
vackre röde mun blir för bred dervid».

Då log Trulses kvinna så innerligt vackert, att
mannen måste kyssa henne midt på munnen, fast där
satt en liten vällingsrand rundt kring hennes röda
läppar. Mannens sked hade verkligen varit en smula
för bred för henne.

*

</chapter>
<table o l>
<td 2 c><h2>Andra samlingens innehåll:</h2>
<td><td r>Sid.
<td>Jungfru Lena ........................................................... <td r> 3
<td>Sven Svens Sven ................................................... <td r>71
<td>Hur det kom sig att hin slättbon ej tålte höra åskan <td r>80
<td>De välförståndige barsebäckarne .............................. <td r>84
<td>De blefvo lurade ..................................................... <td r>87
<td>Den orädde skräddaren ............................................ <td r>89
<td>Skeglingarne ........................................................... <td r>90
<td>Mannen i kakelugnsbänken ....................................... <td r>91
<td 2 c>————
</table>
<table o c>
<td><h1>BYHISTORIER</h1>
<td><h2>OCH</h2>
<td><h1>SKÄMTSÄGNER</h1>
<td>UPPTECKNADE
<td>AF
<td><h2>EVA WIGSTRÖM</h2> 
<td><h3>(AVE)</h3>
<td>————
<td>TREDJE SAMLINGEN.
<td><img></img>
<td>KOMMANDITBOLAGET CHELIUS & Co.
<td>STOCKHOLM.
</table>


<table o c>
<td>STOCKHOLM 1909.
<td>John Björkmans Eftr., Boktryckeri.
</table>


<chapter name="Jösse Posts historier.">

<h1>Jösse Posts historier.</h1>

</chapter>
<chapter name="1. En hemsk tilldragelse.">
<h2>1. En hemsk tilldragelse.</h2>


»Jösse Post! Hör han då inte? Jö-össe! Skalar
han inte i väg som den värste Lunkentus och låter
mig ränna både lefver och lunga af mig! Jö-ö-össe!»

»Har inte stunder, Lusse. Ska' gratis gå till
länsmannen!»

»Stanna minstingens ett känne! Ar det redigt sant,
det du nu sa' till Halta-Lena? Hon kom till mig där
jag satt i min oskuld och repade linknopp. Hon var
så altererad, så hon la' sig på näsan inne på mina
fattiga linknippor. Hur gick det till? Hvarför gjorde
hon det rysansvärda? Såg du 'et med egna verkliga
ögon?»

»Det gjordes gratis med min minste slaktarknif,
Lusse».

Du store tid och värld, jag tror jag går å efter
knäna! Jag får hålla mig i grindstolpen! Nej, ränn
inte från mig, Jösse! Jag sätter min ryggskrötta mot
grinden. Det skedde på loftet hos Sven Svensas änka,
där Marna är störstpiga, sa' Halta-Lena, att du hade
sagt. Hvad skulle du på loftet med knifven, Jösse?»

»Hvad jag skulle? Ja, säg det, Lusse! Du vet ju,
att det en tid var ett smulagran väl med Marna och
mig, men när hon började se bleknäsig ut, fick en
konstig fasonering och inte kunde dansa en ärlig
masyska med mig, utan att pusta som en blåsbälg, så
fick hon stå där. Men inte trodde jag hon gick och
drogs med lifvet på <i>så</i> vis. Skjöbba dig undan, Lusse,
jag far i väg till länsmannen!»

»Baraste <i>ett</i> ord till! Hvem vålleret, Jösse?»

»Det känner jag inte. Ingen själ vet det. Men
när hon skulle ta emot blodet efter Sven Svensas svarte
galt, blef hon med en momang hvit i synen, som en
mjölad sill, tappade vispen i blodbyttan och hväste
något om att ta lifvet af sig—»

»Den arma, hårdt pinade själen! Må tro hon var
något tillpressad!

»Ja, <i>det</i> var hon, Lusse. När jag såg att tösen
kraflat uppför loftstrappan, for jag som en raket efter
och såg henne stå bakom skorstenen och fjomsa med
ett snöre. Jag fram till'na med knifven i handen. Hon
rycker den från mig och kör den in —»

»Jag svimlar, Jösse! Rakt i bröstet, hva?»

»Nej, i <i>ryggen</i>.    Två tag, och lifvet var borta.

Hi, då. Blodet lefras i kroppen på mig! Och
Marnas unga blod förrann på loftet».

»Lifvet for af som ett nix, Lusse. Hon skar i två
tag af sina — snörband. Ajöss, ajöss, Lusse! Jag skall
skala å till länsmannen och slakta en tjur!»

»Din rälie agud! — Din torsk! — Din
snörstöfvel! — Ditt ogudaktiga snillefoster! — Nu får jag i
väg och stanna Halta-Lena, innan hon rantar i väg
med ravaljan! Den Jösse, den Jösse, som aldrig kan
hålla upp med att drifva hommer och teaterspel med
skickligt folk!»

*

</chapter>
<chapter name="2.   Under Svinottan.">
<h2>2.   Under Svinottan.</h2>

Om <i>jag</i> skulle relantera allt, som jag hört, sett,
upplefvat och utkunskapat, så skulle vi få sitta här
till domedagsotta och hela dagen efter, och därtill är
edra bänkar bra hårda; men bestås här en bra
kaffegök, så får det väl gå med domedagsottan och
lykten, som det kan, medan jag löser ett litet känn
på historiepåsen. — — —

Så, nu tack för mej! En sådan här pileknäck gör
godt i både mjälten och kroen på en människa, och
nu ska ni få höra!

Det var samma höst, som jag slog mig på och
blef min egen slaktare (fast jag till en begynnelse
bara slaktade andras kreatur) som detta hände. Jag
kom just i svinottan, en höstmorgon, från en sådan
arbetsförrättning ute i en af utbrytningsgårdarna, och
gick gratis genom bygatan. Det var mörkt som i en
tjärtunna, öfver allt, och jag kände mig invärtes som
en våt lutfisk, öfver det jag nyss varit vittne till och
helst inte ville behålla i tankelådan. Just som jag då
kommer i närheten af urmakarens luda eller uthus,
ska' kallas, får jag en förnimmelse af; att där är folk
inne hos urmakarens gris, och det faller mig in, att
det är någon, som fått lust till nästans julskinkor.
Tyst, som en andeuppenbarelse, sväfvar jag närmare,
finner ludans ena dörr på vid gafvel, och hör, hur
där hviskas inne hos grisalifvet, som låg på örat och
snarkte, rakt som en människa, och hörde inte det
bittersta grann. »Jag vill ställa mig bakom dörren och
lyss!» — dividerar jag med mig själf, men just som jag
trefvar mig för med fötterna, kan jag skymta, att
bakom dörren finns två tingestar, i liknelse af två
torfkulor, på platta marken, och från dessa
pyramidaler utgingo ljud, liknande mänskliga andetag. Då
jag klef på, blef mitt närmaste smalben omfamnadt
af den ena pyramidalen, hvadan jag förskapade mig
genast till en tredje torfkula, och där vi nu sutto, tre
i rad på hasorna, gick där upp en tankepråsa för mig,
så jag begrep, hvarför mor Holgersson, ute i den ene
utbrytningsgärden, blifvit drifven till sin förtviflade
gärning denna mörka morgon.

Pyramidalen närmast mig kungjorde sig med
tecken vara Stina — Pälsa-Stina kallad —, den andre
var skräddare Knast, och de hviskade, att det var
mor Holgerssons styfson, en pågablära på knappt 20
år,   som  var  inne hos grisen och dividerade med
urmakarns ena dotter, som vi skenbarligen hörde gråta
och snoppa, som om hon sett hela världen i en
pölseände.

»Kunde du inte förhindrat det?» snoppade tösalifvet.

»Jag visste inte det bittersta, förrän det var gjordt;
hon hängde i porten, när jag, för ett bra bete sedan,
blef väckt. Men mor har varit krum i lefvern mot
mig, sedan hon fått sprackan på mitt hemliga löfte
till dig. Vi kifvades i går om det, du vet, och hon
truade med, att hellre skulle hon dö, än jag skulle ha
min vilja fram, och så i dag, i första ottan, medan
jag sof som en stut, har det skett, för när jag vid
5-tiden i sorg och harm satte af genom porten, rände
jag mot kroppen, och då var hon kall. Men nu får
jag hem och få henne tagen ned och lagd på
vagnshäck, för ett bord förslår inte mer än en pinne i
Heljarp för den stora feta kroppen», säger pågabläran,
allt bra högt, för att vara ett mörksens tal.

Till all lycka för oss tre pyramidaler, skulle där
nu smiskas och smaskas, så vi fingo tid att omskapa
oss till mänskliga dimfigurer och försvinna bakom
ludan, men skräddare Knast kunde inte bärga sig med
mindre, än han måtte tillbaka igen ett tag och lyss
till pågens afskedsord, och, när han då kom till oss
igen, rände han rundt, rundt ack'rat, som flirer<footnote>Lefversjukdom hos får.</footnote> i en
sjuk fårlefver.

Stina och jag stöttade honom, och fick'en till å
stå, och, när han kom till förstånd igen, stönade han,
att det var unge Holger själf som hängt upp sin
styfmor i porten.

»Ja, det trodde <i>jag</i>, så fort jag hörde det unga
pågabelätet tala så hjärtefräckt om'et för tösen, som
han i hemlighet och löndom stämt möte med hos
grisen!» regalerar Pälsa-Stinan. »Och nu går Knasten
ordentligt till länsmannen med första anklagelseakten!»
ordinerade hon vidare, för hon var ett fejande
fruntimmer, men så band hon också själf mest alla byns
kvastar.



»Länsmannen är, till all Guds lycka, bortrest»;
säger Knasten, bäfvande på målet. »Holger är värre,
än jag tänkt mig en yngling, han är en förgrufveligt
grym krokandill, som mor Holger under hela nitton
år närt vid sin moderliga barm», tyckte Knasten, som
verkligen var lärd i astronomi och andra vetenskaper,
så han talade så grant ibland, så folk tog till ögonen
vid'et.

Men nu kunde Pälsa-Stinan täflas med'en bäst
hon ville, han var inte till att drifva åstad till
myndigheterna, utan stagrade ifrån oss in till gästgifvarens,
dit han var kallad att sy lönekläder till pigorna.

»Då får du, Jösse Post, gå rättvisans ärende»,
ordinerade Stina.

»Gå själf, får du känna, hur godt det gör!» svarar
jag. »Den som just kommer det hållet från, är Jöns
Post själf, och jag har denna morgon sett något, som
ej lätt skrifves i glömmeboken. Men tyst, min mun,
får du socker! Jag skall visserligen nu bort till
fjärdingsmannen och slakta hans gamle bagge, men tiger
gör jag, så länge jag får lof, <i>det</i> skadar ej henne, som
fick släppa till lifvet.

»Sådana hosesockar, vantar, disktrasor och
lappsalare till karlar har jag då aldrig förr sett, hört eller
känt maken till! »regerade Pälsa-Stinan. »Och värdet
inte, för det jag stått och försinkat baket hos
prästabonden, så skulle jag redan ha varit på väg till
Holgersskans likhäck och sedan hämtat dit fjärdingsmannen.

»Det olikar jag inte, Stina, men jag vill inte ha
mer med denna olycka att skaffa», svarar jag och
benar från käringen det bästa jag vinner.

Emellertid var inte baggen mer än halfflådd i
grådagningen — fjärdingsmannen lyste mig med sin
lykta —, förrän gästgifvaren kom och ville tala i
löndom med den ende rättsperson, som för dagen befann
sig i grannhället eller närheten, vill säga, och innan
dagen var ljus, myllrade där tjockt med byfolk kring
både honom, mig, och den då uppskurna baggen. Men
ingen fick ett ord af mig, jag tyckte, det skulle ha
varit stor synd.

Fjärdingsmannen måste ta in «Hjärnes testamente,»
så sökte saken honom, och gästgifvaren skickade bud
till sitt hem efter styrkande saker till hela laget —
jag fick min andel, men den låste inte upp mitt
munlås —, och ingen dristade tala annat än med förtäckta
ord, kan veta.

När där pimpelerats ett bra bete, blir
fjärdingsmannen så vännerligen fösad ut på bygatan, med
näsan vänd åt Holgers gård. Men värre tåga, eller
tjocka, eller dimma — jag menar öfver naturens
universum — har aldrig varit sedd af dödliga ögon. Men
dimman gaf mod. Fjärdingsmannen stagrade in i den,
nock så kavat, och på afstånd efter, gästgifvaren; en
bit efter honom ett par andra af byfolket, och detta
immer dikt, så bygatan trodde säkert, att en likfärd
eller en ogrundalös rad af gastar tågade fram.

Jag hade då baggen snyggt i ordning, och så
manades jag af mitt samvete att smita i väg efter.
Men jag tog genstigen, så jag fick tid slinka in genom
gårdens smuttelucka, innan de andre drabelerat sig
fram till stora porten, och så gick jag trankelemang in i
köket till pigan, som ännu grät, som om <i>hon</i> vållat
eländet.

»Hvar är Holger nu om pass?» spörjer jag.

»I logen, där kroppen ligger med ett lakan öfver.
Och han är rent vänstervriden och öfvergifven»,
snoppar pigan.

»Ja, nu får han ta' mod till sig, ty nu träder
fjärdingsmannen med mest hela byn in på gården»,
förkunnar jag, och så begaf jag mig, med henne i
gemenskap, till logen genom torfhuset.

På logen var skumt förut, och skummare blef
där, när rättvisans tjänare trädde in, och efter honom
en sådan flock, så jag trodde byfolket rakt ynglat af
sig i dimman.

Hvad gäller frågan?» sporde unge Holger
häpnadsfullt.

»Den gäller lif och död», svarar rättvisans
tjänsteman, och det ljöd, som om det kommit ur en tom
öltunna, men han knekade i hasorna, så gästgifvaren
stödde honom genom att gripa tag i bakre delen af
hans ämbetströja. — »Stanna, o yngling, och se dig väl
före, besinna, att lefva hur farligt det är!» — ramlade
han på, men kom inte på fortsättningen af den
ynkesamma visan, utan började på en ny bolina: — »Här
ståndar jag beklagande, anklagande sorgen, och bakom
mig är församlad den allmänna rättskänslan i hela
vårt byalag, och jag spörjer dig, som Kain sporde
Abel efter — efter sin styfmoder —», »Ja, <i>så</i> skall
det låta!» mumlade församlingen, ogrundalöst rörd.

Holger rök fram mot fjärdingsmannen med en
fart, så att lakanet drogs af vagnshäcken, och en ny
olycka skulle ha timat, om inte en anskrämmelig syn
visat sig för alla de församlade. Det var en stor bred
gestalt, som uppsteg från golfvet och höll lakanet i
blodbefläckade händer.

»Mor Holgers ande!» — bölades, vrålades, skreks
och viades där i flocken, och ut ur logen tumlade
hela fjärdingsmannens följe. Men, då länsmannen släppte
sitt tag i rättvisans bakskört, stöp ämbetsmannen på
näsan öfver häcken, där mor Holgerssons nyslaktade
ko låg och väntade på att bli styckad, ty det var <i>hon</i>
som hängt i porten.

»Det är ju ett ogrundalöst öde med kokräket»,
säger då mor Holger gråtande. »Först kifvas Holger
och jag, om kon var eller inte var i kalf; han påstår,
att hon är et, jag säger nej, för hvad förstår en sådan
pågabläre på de tingen? Så vill jag sälja'na till Jösse
Post, som inte vill ha'na, och Holger har lofvat
urmakaren, att han skall få'na, och så i vredesmod befallde
jag Jösse hit. Bu-uh-hu! Pågen hade rätt, kalfven var
så stor, fet och grann, att, fast vi koka sylta på'en,
är det både synd och stor förlust med det ofödda
lifvet, men inte hänger jag mig själf i porten för det,
inte». Mor Holgersson satte sig åter ned på sin
mjölkpall bakom häcken och utredde vidare sina kotarmar.

Men Knasten och Pälsa-Stinan, de fingo sju
sockendagar i veckan, ty se, hela byn påstod, att det
var <i>de</i> som hasplat och hamsat ihop hela historien, och
jag gick så oskyldig, som det hvitaste halfårsgamla
gemmerlam, för jag hade ju ej öppnat min knabba
om, <i>hvem</i> som hängde i Holgers port.

*

</chapter>
<chapter name="3. Lasse Kalun och hans familia.">

<h2>3. Lasse Kalun och hans familia.</h2>

Denhärnia hikstorian tilldrog sig i tjocka
skogsbygden för en del år sedan, då jag uppgifvit slakteriet
och blifvit komplajon med Spytte-Olan för att idka
trähandel. Det var i begynnelsen af
järnvägsspecklasjonstiden, då här fanns tjockt med skog ännu i
Skånelandet, och det var ej mera noga med ett lass bränne
eller gagnsvirke, än med en pölsa i slaktetiden. Därför
kunde en karl, som var bra om sig, bosätta sig på
en flat stenhäll och försörja sig och sin familia bra
nock. Detta gjorde minstingen Lasse Kalun.

Men eftersom jag har hedern förtälja hikstorier
i lärdt sällskap, som ej har kunskap om kreaturens
invärtes skapnad, får jag kanske förklara, att alla
talgdjur — utom människan, förstås — besitta en del
innanmäte, eller ränta, som saltas och tillberedes till
kalun, och det var efter sådan spis Lasse i Bögetorpet
fått sitt öknamn, efter som han aldrig bestod sig eller
sin käring med annat sul till brödet, än räntan eller
kalunet efter någon medlem af sin familia.

När Lasse hade fått i sinnet att gifta sig, valde
han ut en stor, flat, holians slät stenhäll i en
ljungbacke just i gränsskälet emellan två bönders
skogsmarker, tog samvetsgrant lika mycket timmer, näfver
och hvad han eljes behöfde till en byggnad, från hvar
och en af dem, och snart stod där en koja med fyra
väggar och tak öfver den flata stenhällen som tjänte
till golf. Det enda, han ej kunde ta i skogarna, var
en smula fönsterglas, men sådant kom han öfver på
en acksjon, som slutades med gille och slagsmål, så
fönsterna skulle ha rökit väck hos kyrkovärdens,
om inte Lasse passat på att lyfta dem af och räddat
dem i sin koja. Samma kväll kom han också öfver
en bra dörr, med lås, på acksjonsstället, och, som hans
fästekvinna var köksa där i gården, räddade hon en
smula sängkläder och en del annan nyttig remedja,
under det husbonden slogs med sina gäster, så
hårtottarna flögo omkring och förmörkade luften.

Fästekvinnan — Boel hette hon, innan hon blef
grattelerad Kalunskan — hade tjänt för tillhälftensfår
hos kyrkovärdens så bra, att, när hon flyttade till
Lasse, medförde hon ett svart får och ett hvitt bagglamm,
eller bede, som det rättvisligen bör heta, och dessa
kreatur hade på något ogrundalöst sätt ynglat af sig
två getter, ett kid och en bock. Detta var till en
begynnelse hela Lasses familia, för grisar hade han ej
kärlek till, förty de skrika så etter femton, när 'en
ska färdas i tysthet med dem, och därtill är ett svin
tungfödt, när en själf skall bestå det kosthållet.

Lasse hade väl varit gift en half snes år, när jag
kom att vännas i orten, men ingen själ i byn eller
nå'nstans hade sett det invändiga af Kalunens stuga,
utan igenom kyrkovärdens räddade fönsterrutor, när
hela familian var ute och gnodde i skogen. Men det
syntes granngifveligen, att getter och får lefde inne i
stugan, som barn i huset, med den förskillnad, att
Lasse nu och då ref lifvet ur ett får eller getkreatur
för att komma åt kalunet och sedan kånka ner till
byn — en halfmils väg — med familiamedlemmen på
ryggen för att sälja den. En panntoffletäppa hade han
och Kalunskan rotat till i ljungbacken: mjöl bytte
Lasse sig till mot slaktkräken, när han ej såg sitt
tillhåll att grabba till sig en påse full hos mjölnaren.

Där blef alltid en extra rolighet i byn, när Kalun
kom för att komersa, men han själf sa' inte många
ord, för han var lika så rädd att slita på käft och
språkremedja, som hans Boel i sin pigtid hade varit
om — hvad är det nu det kallas på fint språk? Jo,
vänta — »skemisetter», så hon nändes inte ha ett sådant
plagg på om natten. Men sparade Kalunen på orden
så rände i stället hans ögon omkring kvickare än
kärrhjul nedför en backe, och jag tror ibland, att han
hade magnetstenar gömda under getraggspälsen, och
att det var en sådan kraft, som drog så månget
lösöre ned i djupet på hans lommer, eller på fint språk'
taskfickor.

Så händer det en dag, under veckan före julafton,
att Kalun kommer in till gästgifvarens för att bjuda
ut sin äldsta familiamedlem, en grå bockdäker, som
en gång under hösten ute i skogen gaf mig ett sätt
med hornen i hasorna, så jag knälade. — Nå,
gästgifvaremor trodde sig om att kunna förvandla
bockryggen till lamkortletter till resande, och så blef där
handel.

»Nu skall du väl bestå dig ett halfstop till julsup,
Lasse?» spörjer jag, som var närvarande. Ack nej,
han var så nykter året om, hade inte råd till
svagdricka en gång, gnällde han. Dessutom var det
syndigt att kulpa i sig annat än rent vatten. Och hit om
här, i den stilen, pep han, men ögonen de hjulade
rundt kring glas och flaskor på disken.

»Ja, då är det inte värdt för mig att bjuda Lasse
en pileknäck i vinterkylan», orererar jag och går i
detsamma bort till gästgifvaren. »Hör, far» — säger
jag högt — »sätt ut två puteller malaga-rusinevin i
min vagnslåda, men af den sötaste sorten, för att jag
skall bjuda fruntimmerna, där jag bor, ett glas. —
Lägg bara flaskorna ofvanpå sätesdynan, tills jag
kommer igen; jag skall bara hjälpa gästgifvaremor att
förvandla Lasses gamle bock till ett årsgammalt
gemmerlamm.

Gästgifvaren visste, gu' pirovall nock, hvad som
mentes med malaga-rusinevin och lagade till något,
som höll sina tio grader, men var sött som sirap och
grannt rödbrunt, och bägge putellerna magnetserade
Kalun i mörkningen från min vagnsdyna ned i sina
pälsalommer.

»Håll till godo, min påg?» tänkte jag. Nu blir
där allt en liten rolighet hos dig och dinfamilia! För
se, jag kände till det slags nykterhetsdansare.

Andra dagen, vi hade då bara två dagar till
julafton, benar jag iväg för att se, hur Kalunens hade
det på morgonkulan. Dörren var mot all vanlighet
öppen, och, när jag steg in, låg hela familian och
snarksof i hvar sitt bås och kätte; Lasse och Boel
hade i glädjeruset bestått både får och getter en
styrketår eftersom de fått den oköpande. Jag uppehöll mig
hela dagen i närheten för att se uppvaknandet, som
inte skedde, förrän det var nermörkt, och, när jag då
trädde in till familian och hälsade god morgon, trodde
Kalunens, att det var en tidig otta.

»Hör, Lasse», säger jag, »du varsnade väl ingen,
som snokade i min vagn och tog mina två vinputeller?
Får jag sprackan på den jakoppiten, så, gu pirovall,
ska han fram för Pontius Herodes.

»Ja, om Jösse Post kan skaffa <i>bevis</i>», menar Boel,
som ideligen baddar vatten på ungbockens horn. »Vi
ha haft os här i natt och ha hufvudvärk öfver lag»,
upplyser hon.

»En räli os. Men Jösse får ha bevis», sluddrar
Kabinen.

»Å, det skall länsmannen snart <i>lukta</i> sig till,
prosenterar jag, som tror, att de tömt bägge putellerna i
ett kör, och jag bara höll sjåser med snålingarne.
Men i detsamma jag skall vända mig mot dörren och
gå, ser jag Boel stoppa en flaska ner i fårkätten och
fick så lust att höra Kalunens konservera med
hvarandra i ensamheten.

Vid den ena ytterväggen stod en huggebock, och
från den äntrade jag i en blink upp på jordtaket fram
till rökfånget och hör så Boel klinga med glasvaror.

»Vi göra bäst i att skaffa'at ur huset genast»,
skriker hon i sitt bakrus till Lasse. »Det är för sött
och godt att slå ut».

»Det värmer kalunet», tyckte Lasse och smaskade.

»Ja gu, måste det värma kalunet», tänkte jag
och öfverlämnade hela familian att reda sig med
mallagarusinevinet, bäst ske kunde.

Emellertid kan jag inte få Kalunen och Kalunskan
riktigt ur min tankelåda, utan tar en sväng dit upp
julafton på eftermiddagen, och hör då på långt håll
Lasse hugga ved.

»Go, kväll! Så brådt du har att hugga bränne!»
hälsar jag.

»Får väl flinta på och skaffa kölne till högtiden,
för Boel tycker, att djuren inte lämna från sig all den
värme, som tränges under högtidsdagarna, när det är
förbjudet att förrätta arbete», gnällde Kalun. »Vi ha
bara två dar till julafton, vet jag».

»Lasse är vriden i kalunet,» tänkte jag och steg
gratis in i stugan till familian. Där satt Boel och
kardade getragg och magull af de svarta fåren, ihop med
hvartannat, så det rök efter; fåren och getterna
memrade på hö och torra löf och uppförde sig också på
vanligt hvardagsvis. »Så flitig du är, Boel!» sa' jag.

»Är du nu härigen och nosmar!» snärjde hon till,
»Ditt vin får du lukta upp på andra håll, och det är
bara inte värdt att skylla oss för't».

»Den saken är klarerad Boel. Men att du kardar
ragg och svart fårto nu så nära in på helgen, det kan
jag inte begripa», sa' jag.

»Hva' begriper väl ett manfolk utan familia?»
klarnade hon till. »Vi ha <i>två</i> hela dar till julafton, och
jag hinner spinna några rullar garn till att fära hålen
i våra hoser me' och förfota de värsta under julen,
då det är okristligt att snurra på spinnrocken».

»Ni ska väl gå i julottan?» frågar jag, för jag
hade hört i byn, att Kalunens brukade gå dit och sno
till sig så många ljusstumpar, de kunde komma åt,
medan församlingen troppade af kyrkan.

Ack ja, det är så högtidssamt med de många
granna talgljusen vid bänkarna!» suckade Boel andäktigt.

»Förgät nu bara inte tiden!» förmanar jag.

»Vi ha två dar dit. Nu kan du ha stått här länge
nog och hornat! — — Puss på'n, Jakopp!»

Jakopp, — det var en stor bockrackare, en son eller
sonson till den, som gästgifverskan civiliserat resande
med som gemmerlamskortletter, och, just som jag
vänder näsan mot dörren, får jag mig en sättare i hasarna,
så jag kom — skam att erkänna — på hufvudet ur
Kabinens stuga, och han, Lasse, förstås, grinte som
en solvarg.

Jag hade också roligt på mitt vis, för jag begrep,
att Kalunens tagit sig två rus å rad af det söta vinet,
så de sofvit bort ett par dygn och nu voro dagvilse.
Jag hade ämnat upplysa snålingarne, men eftersom de
uppfostrat en ny familiamedlem till samma ämbete,
som den slaktade Jakopp, så skulle de ha tack för
mig och bli utan kyrkljus den gången.

Tredjedag jul i daggryningen kommer jag
händelsevis förbi kyrkan och skymtar ett par skapelser stampa
fram och tillbaka på kyrkogården, och där gick upp
en tankepråsa för mig, att det var Lasse och Boel.

»Hvad i allan tid och elementer finna ni på bland
de döde? Ni har väl ej någon af familian med er för
att bita buskknopp?» sjarmeserar jag och låtsar
förtrytelse.

»Ack nej, vi äro ensamma gångna till julottan,
men slippa inte in i kyrkan. Där är tyst därinne, men
ljusskenet lyser så grannt genom fönsterna. Kan du
löcka opp för oss kanske?» klynkar Boel.

»Det är månen i sitt nedan, som lyser på
kyrkfönstret <i>tredje dag jul</i>. Ajöss, hälsa hem till Jakopp
och den öfriga familian!» säger jag och försvinner
bakom prästens vagnsskjul för att speja ut dem.

»<i>Tredje dag jul</i>. — Det är vinet, som gjort'et! — Inga
ljusbitar, bara slitning på lär'skorna och kyrkklärna»
hör jag dem tragga och trulka, när de gingo förbi.
Men så skymta snålingarne tre fyra hafrenekar, utsatta
till fåglarne på prästens happaranda, och dem snodde
Kalunen till sig för att skänkasera åt sin familia. <i>Någon</i>
ersättning skulle de ha för vandringen till kyrkan.

Sedan såg jag inte till de två gnuarna förrän
fram på vårsidan, då jag orienterade mig med en
skinnjör, som skulle utstaka den förste järnvägen i
dessa trakter. Då slumpade det sig så, att linjen
utprenotades med pålar tvärs öfver den ansenliga
fäladsmark, där Lasse sommarfödde sin familia. Jakopp
var redan ute och höll utkik uppe från en stor
klipphäll, så  jag tog en omväg fram till kojan för att
bereda Lasse på förändringen. Men både han och Boel
hade sett folk på fäladsmarken och ställde <i>mig</i> nu till
rätta, för det främlingar vågade sig in på en
betesmark, som de haft, allt sedan de blefvo gifta, och
därför tillhörde dem och deras familia.

Detta var en <i>för</i> svår frestelse för mig, som visste,
att Kalunens inte ens hade äganderätt till stenhällen,
på hvilken de byggt stugan af böndernas timmer.
Dessutom hade Jakopp stigit ned från sin tron och
såg beredd ut till hvad det skulle vara.

»Håll bocken i spalier, Lasse, så skall du få höra
ting, så du skall rysa i ryggbastet!» säger jag. Och
så förtäljer jag med skälfvande röst, att de herrar,
som slogo ner pålar i fäladen, voro utskickade från
ryssen och engelsmannen, som lågo i håret på
hvarandra, och nu beslutat utkämpa den afgörande striden
i Skåne och utsett den stora fäladen till slagfält.

»Och det ger <i>vår</i> kung bifall till!» hviner Boel.

»Sverget är bara en tugga för engelsman och
ryss, regalerar jag, och vi få hålla oss liktornala, när
de stora vilja ha ett stycke af er fälad att kriga på.
<i>Er</i> komma de ej att göra annan förtret än ta edra
får och getter och bryta ner huset till ved att lägga
under deras fältgrytor. Men nere i byn ligger det
värre, för där skall generalerna ha fritt kvarter».

»När skall detta ske?» spörjer Lasse, hylande.

»På den yttersta dagen, när denna världen tager en
ände. —Ah, så jag pratar i min bäfvan! — Det
kommer att börja med kanondunder här vid klipphällen —
låt mig se i min almenacka! — jo, presisement på
Canutusdagen, den tionde Julius. Ni har väl en sådan
här kalender i huset?»

»Vi hade en de första åren, vi blefvo gifta, men
den höll aldrig stånd med någon ting, fast den
tillhört kyrkovärden!» hylade och pylade Boel.

»Du behöfde därför inte ha gett den till lekepöcke
åt kiden, för nu kunde den varit nyttig. — Eller kan
<i>du</i>, ditt fårahoed, huska på, hvad dagen hette?»
vremsar Lasse.

Nej, det stod inte i Boels förmåga, och efter ett
ogrufligt prutande och dividerande köpte Lasse min
almenacka för tolf skilling, för den var starkt inbunden,
så den kunde räcka i många år, tyckte han. Så satte
jag ett stort blyantskors för Canutus, tog mössan af
för Jakopp, som nickade god mening, och så benade
jag tillbaka till skinnjören på andra vanen om fäladen.

Det hade gått i bosset med min komplajon, så
jag slog mig på järnvägsarbete på den nye linjen och
glömde rent bort Kalunens, ända tills arbetet retirerade
fram mot fäladen. Det var verkligen den andra veckan
i juli, och när jag då skådar omkring efter huskojan,
Jakopp och den öfriga familian, fanns där inte en
fnyk mera öfver stenhällen än fyra väggar, utan tak
eller dörr.

På kvällen gaf jag mig in i tjocka skogen, för
att upptäcka snålingarnes gömställe, och styr kosan
gratis till en plats, som jag misstänker. Det var en
grusgraf, som för längesedan var öfvergifven, men som
jag inte nu var människa till att hitta, och jag skulle
ha trabelerat omkring i skogen kanske utåt natten, om
jag inte hört ett svagt: Bä-hä-hä! och ett mää—ä—ä—ha!
stiga upp ur jordens inälfvor.

»Pirovall!» <i>Där</i> har jag vännen Jakopp och
familian!» tänker jag och går närmare. Jag upptäcker
då, att grushålet fått ett alldeles platt tak, som var
fördolt af jord, enebuskar och snår af alla de slag,
skogen hyser, och jag fattar kvickt en beslutning och
träder upp bland snåren, där jag regalerar att ett
lufthål måste finnas.

»Ja, aller nådigste ryssgeneral!» skriker jag så pass
högt, som behöfs, när en talar till en främling, som
ej förstår svenska, Lasse Kalun rår om de fyra
väggarna, och jag tror inte, han skulle neka att hysa
generalen mot skälig betalning. Tre riksdaler om
dagen och ersättning för han lägger dit taket.

»Kvax, kvax rasibius, yes,» svarar jag mig själf
på ryska, Ja, nådig general, det är sjangtilt, att vilja
ge fyra riksdaler, men jag vet inte, hvar Lasse Kalun
med sina familia bonerar nu; vi få söka annat kvarter.
Slaget kommer ju att uppskjutas under tiden.»


Hallå! vänta ett känne, <i>här</i> bonera vi!» hördes två
röster, och Kalunen körde upp sina två kalufver
emellan takbräderna. »Här ha vi inrättat oss sommarnöje,
och om nådig ryssgeneral vill vara så gemen och
genedig att hyra vårt hus, så — —»

Nej säger du det, Boel! — Ja, det var ju en
sjantilemang jordkula, ni skaffat er i stället för kojan, som
<i>järnvägen kommer att gå rakt öfver</i>. Kriget är förbi
nu, begrips.»

Nej, nu skall döen ta dig, din rälius, din djäkla
lögnhals, din räfvarepäls — din — din» — — Så
förmår Lasse inte mera för arrighet, utan nu var det
Boel, som tog i och hväste:

Puss, Jakopp, puss, Jakopp! Stånga ihjäl'n! Puss
Jakopp! — Stanna bara ett känne, Jösse, din fördyflade
hummer!

Men Jösse Post drog sig i tid undan med värdighet,
och från den stunden såg jag aldrig Kalunens eller
deras familia, för jag fick befattning annorstädes.

*

</chapter>

<chapter name="4. Kaften Hillers pölsegille.">
<h2>4. Kaften Hillers pölsegille.</h2>

Nu ska ni få en nyslaktad bit, inte många år
gammal, men det kan ju vara smakligt att få en smula färskt
till sist på sin fixértallrik, som kaften Hiller sa', när
han åt gurkan okokt.

Kaftenen hade farit kring hela jordens runda klot
mång'evelia gånger och sett allt, hvad tänkas
kantade grant och rälit, och så med ett tag får han lust att
bli landtbrukare, köper sig ett hus med tillhörande
jordbit, på ett fiskeläge, långt katten i våld från
någon stad. Jag var en del till åren nu, hade en bror
på fiskeläget och var just på ett längre visitbesök hos
honom, när kaftenen slog sig ner på platsen, och där
blef ett snatter, arkeli och hurrlomhej, som om det varit
en fiskmås, som värpt och laggt sig på ägg midt ibland
en flock änder.

Hiller hade hvarken hustru eller barn —
åtminstone inga synbara —, men han hade icke bonerat på
landbacken i fjorton dagar, förrän där gick rykte om,
att han var gift på turkiska viset, och hade smitit i
väg från hela harhemmet med ungar och hela alltet,
och nu ville lefva i fred och inkognito — det betyder
i hemlighetsfullhet, som kungar och andra stora
herrar ibland pläga.

Eftersom jag alltid älskat läraktighet, så jag
varit görveten på min nästas företag, fick jag också lust
att bli bekant med den där sjöfågeln på ett sjangtilt
manér, hvadan jag köpte en spädkalf uppe i kyrkbyn,
blåste upp kroppen, så den fick utseende, skar till en
grann lårstek och begav mig med den ned till kaftenen.

Han hade då handtverkare, som skulle snuska upp
rummen, och han agiterade rent som en turk med dem,
när jag kom in.

»Hvad är du för en ny idiot?» röt han till
mig.

»Jag är inte så värst ny, steken här är långt
nyare,» svarar jag poliskt.

»Hm!» — tyckte han — »kanske du, min gubbe,
skulle kunna hjälpa mig af med de här idiotiska
garsångarne, som inte komma ur fläcken med måleriet,
och skaffa hit ett par andra?»

»Idiotiska garsånger, eller på vårt hvardagsspråk
<i>målarepågar</i>, äro alla på samma fasonering; mot dem gagnar
det bäst att vara tålig och långmunt,» prosenterar jag.

»Hm!» tyckte han på nytt. »Men folket här vid
stranden kan jag inte konservera, det är inte ett språk,
utan något slags kattost, de parlementera; vi begripa
ej hvarandra,» dundrade han till.

»Kattost växer här visserligen nog af, men den
ätes inte och kan ej ha skuld till språkremedjan här
på fiskläget, utan den är medfödd, herr kaften, och
kallas därför modersmålet.»

»Du är inte född här,» parlamenterar han, för se
han märkte genast, att jag var språkkunnig (något som
också höres af hvem som än talar med mig), och hur
vi så dividerade, blef jag antagen till kaftenens
faktorum, det betyder språktolk och ett som annat.

Till en begynnelse åtog jag mig att bryna
kalfsteken, och kaftenen satte, på det behäftet, fram hela
sitt smörkrus och sa', att jag inte skulle spara, men,
när han kom under fund med, att jag hällt sirup öfver,
för att få steken brun, började han agitera, skällde
mig Stuart, usel kusin, och jag vet inte allt, tills han
drog till med idiotisk garsång. Då blef jag varm i
hättan och prosenterade, att det fick gå för Stuart
kusin och allt det andra, men jag frånbad mig att
bli förvexlad med en idiotisk garsång, som betyder
målarepåg. Då saktade han sig, drog på smilbandet,
och sedan kallade han mig alltid Stuart, som betyder
kunglig köksmästare på hafvet.

Pö om pö skaffade kaftenen sig husdjur, men allt
skulle vara utländskt. En holländsk ko, en dansk häst,
höns från Jerusalem och Kinesien, ett par gödsvin
från Gotenburg. Ja, ända till hans trefärgade katt
så kom den från utrikesort, så långt borta som
Varberg, med en skeppare.

»Här tränges till fruntimmershjälp, kaften», tar
jag till att ordinera, när målarepågarne ändtligen hade
klabbat ner allt, hvad de satt sig före. »Kaften får
städja sig en så kallad jungfru till att grilljera huset,
jag hinner inte med mer än kaften och de osjäliga
djuren». — Men, du min lefvande Lasse, så ilsken
han blef! Jag trodde rent, att både lefvern och hela
hans ränta blifvit vänstersnodd, som han agiterade.
En jungfru! Hade han då inte haft nog af sådana i
aktern, när han for med ångfartyg? Skulle han nu
därtill ta en sulamit, som parlamenterade en fördyflad
kattost, och inte förstod ett enda civilt språk! Nej,
han skulle nu. när garsångarne hvisslat sin kos, sätta
i tidningarne, att han var redo ta emot en
mademoselle — det betyder en dam midt emellan fru och
fröken  —, som kunde styra om hela alltet.

»<i>Ahå</i>» — tänkte  jag, — »nu lyser han efter en
dam från sitt turkiska harhem. Harhem är det samma
som mormonhem, där barnen också få sköta sig, bäst
de kunna, ackrat som harens ungar — nu blir här
rollians i kajuttan !»

Kaftenen skref annonsen, och, tjyfvingen i mig,
kom där inte inom åtta dar så många skrifvelser till
svar, att postbudet hade sin väska så sprängfull af
bref i alla de former och kulörer, som tänkas kan;
kaftenen måste minstingen haft lika många turkiska
mademoseller, som kung Salomo, om inte fler.

»Komma alla de, som svara på efterlysningen i
tidningen, att konditsjonera här, så, gu pirovall, blir
här konfekt nock», säger jag en dag till kaftenen.

»Jag regalerar mig med en, de andra få dra till
Röda hafvet», svarar han så muntert och spaserligt,
som om han aldrig ens sett nästippen på nå'n af de
andra mademosellerna. Och ett par dagar senare får
jag sätta den danska hästen för sjäslången och hämta
den utvalda damen vid stationen, en mils väg från
fiskeläget.

Inte var där vidare grannlåt mä'na, för att ha
blifvit efterskrifven så långt borta ifrån; närsynt var
hon, och hvälfde med ögonhinnorna, som en sömnig
höna, men hon talade inte konstigare, än jag var karl
till att förstå det mesta af hennes språk.

När jag aflevererade henne till kaftenen, gjorde
både han och hon sig till, som om det var första
gången, de bekikat hvarandra.

»Kaften Hiller, antar jag?» kvintilerar hon nock
så fint.

»Jaha, och det är ju fröken Busk?» svarar han,
krum som en ål.

»Ja, inte ä ni två buskablyga, som tro er om att
lura   gamle  Jösse Post», multiplicerar jag i tankarna.

I början spionerade jag flitigt på dem, men blef
inte stort klokare, för de talade mest turkiska med
hvarandra, och af det språket inhämtade jag inte stort,
ty det parlamenteras så ogrundalöst fort: »oui non rita
rabs, kvits, kvats», gick det som käpp i hjul. Men
jag   snappa  upp,  att pardon det betyder nåd—, mon 
diu betyder min pinna dö, och detta sista svor fröknen
så tidt de parlamenterade, så de voro inte värst fina
i munnen, när de talte turkiska.

Hennes kockerande i köket skall jag inte kriticera,
eftersom kaftenen var nöjd med de råa gurkor och
okokt grönfoder, hon bestod till köttet, men hon hade
skrifna resefter till hvartenda lagemang, hon tillredde,
om det inte var annat än fläskpannkaka. Men nu
kommer det galnaste af hela alltet: Människan hade fått
för sig, att där på fiskeläget fanns ett slags giftiga
fiskar, som hette backsiller, och att jag jämt ville
förgifta henne och kaftenen med att blanda af denna
sillsort i all vår föda. Till sist torde jag inte komma
nära köksbordet, förrän hon gaf hals, att jag hade
sådana backsiller gömda i mina skinnpälsaärmar. Det
allra värsta var, att hon smittade kaftenen med denna
sin galenskap, så han såg backsiller öfver allt, värre
än min förre komplajon, Spytte-Olan, såg flugor, när
han druckit för mycket bränvin, och till slut gick
det så långt, att de två tosingarne sammankallade
fiskelägets alla kvinnor och höll två predikningar för
dem, om hur de skulle ödelägga den giftiga sillsorten.
Kvinnorna nickade andäktigt god mening till stollarnes
predikningar, men, då ingen lefvande själ sett eller
fångat en enda backsill, så togo de naturlemang
snacket, för hvad det var värdt, och gjorde sjåser bakom
ryggen på mitt herrskap.

Mademosellen hade aldrig förr bott på landet;
därför var hon förfärdeligt rädd för alla slags lefvande
kreatur, men allra värst för små möss. En gång skrämde
jag henne med ett dödt musalif, så hon for högt i
vädret, som en svart hopplihopp, och skrek, som hon
fått en slaktareknif i strupen, och, som jag blef rädd,
att hon kanske också skulle börja se möss öfverallt,
så sa' jag aldrig ett mock om, hur tjockt det var af
sådana i kaftenens lilla vinkällare, dit hon sällan gick,
för hon hade hört af mig att där spökade.

Emellertid hade vi kommit till slaktmånaden, och
ett af kaftenens svin skulle jag till att slakta. Det
gick, förstås, galant, för kaftenen tog emot blodet och
höll i benen, medan jag skållade och skrapade svinet.
Mademosellen tordes inte titta till den nakna kroppen,
ännu mindre taga kännedom om dess invärtes delar.
När jag märker detta, dividerar jag med mig själf,
att det blir regalast, att jag tar mig an svinräntan,
för eljes kunde det kanske slumpa till, att
mademosellen trodde, att pölsan låg färdig inne i kreaturet
och genast kunde läggas i grytan.

Under tiden har hon fått blodet in i köket och
ej väl fått syn på det, förrän hon får ett
backsillanfall, som också fortplantar sig till kaftenen, och, som
de båda trodde sig kunna göra de därnia sillerna
ofördärfliga genom att koka dem, skulle blodet <i>genast</i> på
elden. Jag blef galen i hättan, för jag hade inte
tarmarna i ordning att fjäla pölsan uti, men, då
kaftenen höll med sin mademoselle, att blodet skulle först
upphettas, i fall där fanns baksiller af den allra nyaste
sorten, några jäklar, stora som två af de andra och
därför benämndes tu — det betyder <i>två</i> — tu
bergkolosser. Och, enär de agiterade och orerade värre än
vanligt med mig, ansåg jag, att den klokaste gjorde bäst
i att hålla knabban och låta stollarne laga pölsa på
deras turkiska vis.

Men jag ville minstingen se till, hur det skulle
spela å med det kockererandet. Nå, resefterna breddes
ut på köksbordet, och mademosellen rörde i blodet
många goda ting, såsom rusiner, stora äplebitar, mjöl
och mångahanda, som icke ens jag kunde rättvisligen
kreditera, som bakvändt, och så sattes hela grytan
öfver elden, för att där skulle tas lifvet af de där
kolosserna, som skulle vara grymmare än alla andra
af de backsiller, som fiskeläget produktserade.
Eftersom det kunnat vara farligt att kifva med henne, som
eljes var holians klok — liksom kaftenen — utom
hvad denna remitten anbelangar, så lät jag henne göra,
som hon ville, och skötte i stillhet mina tarmar ute
på gårdsplatsen, och, när jag i skymningen
kommer in med de rena fjälsterna, det betyder tarmar, att
fjäla all slags pölsa — förstår ni —, så var
blodkitteln putsväck ur både kök och spiskammare.

»Se så, min släkt!» tänkte jag. »Nu kan både
kaftenen och Jösse Post ta harar för blodpölsan efter
detta svinet.»

Men när jag nästa morgon i grådagningen kommer
in i köket, så, gu pirovall, om inte mademosellen
sätter pinnen för den sista pölsan och dänger den i
en kokande gryta.

»Kaftenen har bjudit tre, fyra narrar på blodkorf
klockan tolf», säger hon galant, och jag gör oxelvation
på, att hon, ut-för-ett, rör och rör i den öfverblifna
blodmaten, tills hon får tag i sin pingstnäs — det
betyder näsglas utan bågar — som hon begagnade,
förty hon var närsynt som en mullsyrk.

I rättan tid var bordet dukadt med vin och ett
som annat, och när harrarna rettirerat, steg
mademosellen in, krusad, fin och knisp båd' fram och bak,
så den yngste af de bjudna kaftenerna gjorde en
skrapning med högra bakbenet, räckte henne krokarm och
rekvirerade henne fram till bordet, där jag, klädd i
mina blå kläder, just satt ned ett rungande fullt fat
med rykande svarta korfvar.

Du lefvande Lasse, så desse fyra barrar snärde i
sig pölsa! Jag misstviflade om att få annat än skinnen,
då den ena kaftenen med ens säger: »Det var en hård
bit äple!» Och kratsar ut ur fjälstret en liten tingest
med fyra ben och en lång svans.

»Här är nock en!» pustar den andra gästen! Det
är ju möss, kaften Hiller!»

Kaftenen hade fått hälften af en på gaffeln och
var blek om näsan; mademosellen skrek i vildan sky
och samlade ihop sina kjortlar, som om hon trodde,
att djuren skulle flyga på henne.

Då tog jag dristeligen till ordet och presenterade,
att det nog bara var tubergkolosser eller någon annan
sorts backsiller, som ingen skada gjorde, eftersom de
blifvit kokta i pölsan. Men där var ingen som ville
höra på mig; alla kaftenerna hade blifvit sjösjuka på
torra landbacken, och mademosellen hade fått
konvolsjoner — det vill säga sprallan och fäktade med både
armar och ben.

Hon gick sedan till bekännelse, att hon satt den
kokta blodmaten ned i vinkällaren öfver natten, på
det inte jag skulle snoka i grytan, och så hade de där
långsvansade backsillerna omkommit däri.

Följande dag satte jag åter den danske hästen
för sjäslången och kuskerade mademosellen till
stationen; kaftenen sålde hus och hela alltet till en rik
skeppareänka och for genast utrikes till Varberg med
den ene af de inventerade kaftenerna, den samme, som
skänkt honom Varbergskatten, och detta blef slutet
och lafäng på kaften Hillers pölsegille.

*

</chapter>

<chapter name="5. Spytte-Necklasens ande.">
<h2>5. Spytte-Necklasens ande.</h2>

»Tänkte historiepåsen icke innehöll något mera —»

Än hustaflan och bordsböner. Tänkte så med,
herrfru; det förhåller sig dock med mig, som med de
goda mjölkkorna, det rinner till under seklets lopp.
Men liksom kokreaturen måste ha stark förtäring om
de med tjangs ska idka modernäring. — <i>Det</i> gick, min
lif, på rim sa' Ola Grim — så får jag också ha mig
en liten menuett, fast jag hör till handjurens
gramatikaliska adjektiver — —

Tack, det jonkade i skröttan! Med förlof frågadt:
Begagnar herrfrun det här glaset till fingerborg på
söndagskalaser? — Hm — Ja, det är litet som kan
granna, sa hin tösen, brände upp håret med
eldtången. — Hm! Så ta vi väl då den paschasan som
ligger öfverst i min påse, eftersom jag just upplefvat
den härom sistens.

Är här någon i detta upplysta sällskap som eger
kännedom om Spytte-Necklasa käring? Inte, hon är
eljes en sådan rännemaska, så hon helst skulle bena
land och rike omkring med sitt sladder, om hon bara
kände till vägen och samfärdselskom-komisjonerna.

I våras då jag var inne ett tag hos adokaten —
folktalarn, de skäller'n — för att höra hur det spelade
af vid häradstinget med skomakarens orättvisa process,
som adokaten för talan i samt till yttermera visso
odla mina själskunskaper med att läsa hans aviser,
så kommer den förgjorda Spytte-Necklaskan — hon
heter Sissa i sig sjelf — flyande och farande, som hin
i ett torrt pölseskinn, och rekvirerar mig till sin gubbe,
som låg på tvärs för dörren, jag menar för döden. —

»Hva ska jag hos din gubbe? Inte kan jag hålla
lifhanken i' en» prosenterar jag, som satt midt i en
politeknisk artikel om kineserna.

Bevara mig väl, inte är jag en <i>sådan</i> synderska,
att jag skulle begära <i>det</i>», svarar hon snoppande, så
näsan skakades, som af en jordbäfning. »Jag vill
baraste att du kommer och arrar upp'en till att tala,
eljes går han in i andra världen och lämnar mig här
lika klok som ett nyfödt lindebarn», pylade käringen
under gråtande tårar.

»Dra åt Heljarp med er begge!» röt adokaten. »När
jag skrifvit hvad jag skall, kommer jag efter», lofvade
han mera höfligt, och på den bolinan benade jag i väg
ett stycke efter Sissan.

När jag kom in i hennes och gubbens logement,
stod hon öfver honom vid sängen och skakade honom i
skuldrorna, hvinte honom in i örat värre än en
domsbasun: »Necklas, Neckla-as! Svara då, karl, och ta
inte hemligheten med dig i grafven!»

»Hvad är det frågan om?» spörjer jag då. »Har
Ola ett brottsligt förhållande på samvetet?» 

»Det är väl värre! Hållen ett tag kring härerna
mens jag försöker en gång te!» säger hon så
anarkist, att jag sätter gubben rak i sängen och hon
hviner honom in i vänstra örat: »Svara människosjäl,
<i>hvilken dag ledde du vår ko till byns tjur</i>?»

Spytte-Neklasen sa' inte så mycket som bu en
gång, för han var död som en torsk, men jag blef
så etter galen på käringen, att jag på gubbens vägnar
och signalement lofvade henne att han skulle gå igen
af glatta lifvet för det hon i hans dödsstund ingifvit
honom värdsliga boskapstankar. Därefter skuddade
jag fjäder och sänghalm af min promenadrock och
lämnade käringen att reda sig bäst hon kunde med
liket och sin ko.

Jag kom dock med på begrafningen, och lade då
märke till, att hon fått en smula manfolk i huset.
Det var, förstås, bara en pågablära på omtrent fjorton
decennier, det vill säga år, och blek om näbbet som
en mjölad sill. Det var hennes systerson från
Jerusalem i Malmö, sa' käringen; någon far hade han aldrig
ägt, sa hon, och aldrig hade han varit utom staden
förr, kände inte ett får från en ko eller en kyckling
från en groda, men kunde läsa som den värsta präst
och hade fått premier för'et på landtbruksmötet,
sa' hon.

»Aha!» tänkte jag, »spytteänkan är harig vorden
i hjärteroten. Hon är rädd att gubben skall gå igen,
som jag profeterade, och den kunskapsrike pojken
skall, vid behof, läsa bort'en».

»Hvar logerar unge herren nattetid?» sporde jag
kavaljermang.

»När nu liket kommit väl ur huset, får han ligga
där det stod i det gamla kammerset på gaflen», sa'
Sissa.

»Men där står ju din ko,» deviderade jag.

»Ja», tyckte hon, »den arma varelsen kan väl
behöfva någon hos sig, då hvarken hon eller jag vet
hennes tid och stund, eftersom Necklas alltid skulle
förtiga sina handlingssätt».

Så talade jag ej mera med änkan, för det ej
gillesfolket skulle tro, att jag hade så kallade hederliga
afsikter. Men jag tummade den kunskapsrike pojken
och utransakade hur illa rädd han var att Necklas
skulle komma igen och se om kreaturet, den första
lefvande ko, som pojken sett i sina lefnadsdagar.

Så var det en sen kväll, nu i höstas' att adokaten
och jag sutto i vår oskuld med en smula toddi och
en tvåmanstolfva, då vi få höra skrik och det
ogrufligaste arkeli, utanför Sissas stuga, och pojken kom
farande som en torpedobåt rakt på adokatens upplysta
fönsterruta.

»<i>Han</i> — liket — är hos vår ko», flåsade han.
»Moster vill inte släppa mig in, hon vet att han då
kommer till henne, säger hon. Kära, välsignade, goa
harrar låna mig hus! Han är iskall om nosen — han
luktade på mig och suckade så fasligt».

Adokaten hade ingen lust till äfventyret, men jag
tog den premierade pojken i skjortgeren och drog af
med honom, fick genom dörren makt med änkan så
hon slapp oss in till sig och tände ljus.

»Välsignade Jösse Post, upplät inte kammersdörren
förr än min hane galit tredje resan!» pylade käringen.
Men, ein, swai, drei, föste jag änkan före mig in till
kon.

»Alla goda andar lofva!» hviskade hon slak i knäna.
»Där står han och känner kon på juvret!»

Jag blef först en smula haj i själen, men när jag
kom närmare kon blef jag arg på den dödes vägnar
och segnalement; för nog var Spytte-Necklas ett
segslitet nöt i denna världen, men att hans käring skulle
ta en diande hvitbrokig kalf, som därtill var en kviga,
för hans ande, <i>det</i> kunde väl gå en lefvande karl i
lefvern.

*

</chapter>
<chapter name="6. När August Febb ville bli fabrikör.">
<h1>6. När August Febb ville bli fabrikör.</h1>

Denna sannfärdeliga händelse tilldrog sig så långt
tillbaka i seklet, som — låt mig se, sa' den blinde! — den
höst när Ola Mickelsson satte en blodpölseända på
tvärs i halsen och uppgaf andan. Och detta hände
ackrat 1852.

På den tiden var folk i allmänhet inte när så
belefvadt och barbariskt som i våra dagar; därför var
det också mera fart i all rollians och man upplefde
helt andra ting, än att bli ihjälkörd och ramponerad
af bantåg och annan hästlös hjuldon.

Då hände det sig, att gamle Sven — Gnuen
kallad för sin ogrundalösa snålhet och annan förhärdelse —
dog sig ihjäl och sonen, August, ärfde gubbens
pengar och hela redligheten. Sven hade aldrig haft annan
tittlatur än Gnuen; men se, August ville för brinnande
lifvet kallas herre, sålde därför skogshemmanet och
köpte sig frack, men som han var en uslians liten
poggetröfvare,<footnote>paddetrampare.</footnote> vann han på den affärden att få heta
Febben, det betyder på lärdomsspråket r—hm, en smula
svans. August hade i gubbens tid ej varit längre från
hemmet än någon gång i kyrkan, när gubben beställt
honom skickliga tolätter, hvilket inte skedde förr än
August såg ut som om höken varit i läsarne på'en,
men nu hade han gett sig raggen på, att han skulle
bli storkaxe och han tyckte att han till en början
skulle ta sig för att göra sig till fabrikör.

Vid den tidpunkten tog han mig likasom till sitt
kommerseråd, fast jag var yngre än han, men han
kände mitt snille, förståss, och själf var Febbens själ
ackrat lik Per Anders gåse, som tog höjden och damp
i brunnen, som ordstäfvet förmäler. På den
kontinenten där Febben hade hemma, fanns inte svängrum till
en sådan fabrikör, och som han var lika glad i
hvilket ämne han fick tentera, bestämde jag mig för att
insätta honom till slipstensfabrikör, emedan jag hade
en kusin, Ola Toft hette han, som rådde om ett
gammalt sandstensbrott nere vid kusten.

Jag har alltid haft lätt för att färdas till fots, ty
jag anropade alltid förbifarande om att få åka fritt
den ena våglängden efter den andre, och så kom jag
också denna höst ned till kusten en half fjärdingsväg
eller så från Ola Tofts logement. Men den natten blef
det en så ogrufvelig storm, en redig cykelorkan, så
jag fick stanna öfver natten på fisklägets
gästgifvaregård, där jag hamnat på kvällen.

Hvad som tilldrog sig vid stranden denna natt
skall jag inte omtala, för jag var inte med, utan ställde
mig liktoral emellan tullsnokarne och fiskarena, som
skulle hjälpas åt att bärga strandgods och ett som
annat. Men vid sextiden på morgonen, då stormen var
någorlunda human, begaf jag mig till Ola Tofts hem,
utan en anelse att hansa dotter — Gilla hette hon,

var hemma, eljes var hon arangerad till
vinkällarejungfru hos gästgifvarens. Min stig förde mig gratis
till Tofts dörr, som stod öppen, så jag trädde oanmäld
in i stugan, men där fanns ingen mer än en svart
katt, som låg solo och allena i tvåmanssängen. Jag
visste, att Toft inredt och möblerat en af de gamla
sandstenshålorna till svinstia, där hans käring under
höst och vår matade och gödde en gris med
sillhufven och annat fiskkrams nere från fiskläget; där blef
mera drygnad i fläsket, när det smakade en smula
tran, tyckte Toftskan.

De ha väl varit ängsliga för att stormen skulle
ränna i väg med svintunnan, dividerade jag och begaf
mig till grishålan. Men just som jag sticker in
hufvudet genom dörren fyrar Toft af ett skott midt i
snaggen på mig och han själf drattar vid knallen
baklänges i svintråget och hans käring skrek till som om
hon fått en knif i halsen.

»Bevara mig, människor!» säger jag. »Skjuter ni
på folk med silfverhalsade buteller? Det är rena
kungakröningsvinet och det är högförräderi att spilla ut
det», preparerade jag. Hvarifrån har det kommit hit
till svinen?»

»Vi hade ju bara <i>ett</i> svin, men det är förbytt till
två lådor sonnahärnia knallflaskor», jämrar sig Toft
och högg mig i armen när jag satte silfverhalsen till
munnen. »Låt bli jäderstyget! Du kan själf springa i
luften åt'et».

»Springer inte dit!» sa' jag, och hur jag lirkade
med dem fick ett smällkork till oss hvar flyga ut i
svinstian och vi läskade oss bra. Men när så Toft och
Toftskan skulle resa på sig, hade de rakt fått månsken
i hasorna, så de knälade. Värst var det för käringen,
för hon tog till att sjunga: Bevare Gud vår kung»,
och Toft, som eljes skröt af att vara en lika god
nykterhetsdansare, som en uppblåst spädkalfskropp, började
hålla tal om svalg och dryckenskap. Han var dock ej
värre galen i hättan än att han förstod att lägga sig
tvärs öfver de två lådorna, som på något ogrundalöst
sätt kommit dit med stormen.

»Sök efter grisen, för vår nära släktskaps skull!»
bönföll han, och som han var en lång galgaristare
och låg som en drake på silfverhalsarne, begaf jag
mig ut på reknogsering kring stenbrottet.

Om det nu var för det jag fick det smula vinet
på fastande kalun, eller jag i min ungdom inte
tålde kampanjvin skall vara osagdt, men det var högt
på dagen, innan jag upptäckte jämmerfulla rop i en
af de hålor, jag ville undersöka, och såg att Toftska
grisen låg där ynkeligen bunden till händer och fötter,
och jag bringade honom tillbaka till svinstian. När
jag kom dit in, fanns där ej af lådor och flaskor så
mycket som jag kunde lägga på min nagel, och då
jag gick in i stugan och började spörja efter
smällkorken, sågo mina släktingar på mig med sorgfulla
blickar och erbjödo sig att förlåta, att jag kommit till
dem så illa drucken, att jag ännu pratade, som om
jag hade tungan i en träsko.

Nå ja, jag kände mina pappershjälmare och lät
fem vara fyra och föredrog mitt ärende i konseljen.

Ja, hille dö! Toft ville nog sälja stenbrottet, med
villkor att han där fick fri bostad åt grisen, och han
hade sprackan på en annan spekulant, så det kom an
på hurudana villkor Febben bjöd. Sedan vi pratat hit
och dit om saken hela dagen, gick jag till fiskläget
och dikterade för skolmästaren en handskrifvelse till
Febben, som jag rekvirerade till vår kontinent.

Det dröjde inte många dagar, förrän Agust Febb
anlände på rapphöna i sällskap med en kappsäck, minst
så stor som en bra hvalfisk. Och utan att jag har en
aning om svek och argan list, står Cilla Toft i sina
förfäders stuga för att hjälpa dem välfägna
Febbalifvet, som aldrig förr skådat en vinkällarejungfru. Cilla
var en jädrans grann tösatäfva och kvick som en
jordloppa i hvarje vändning, så August blef rent
förfimrad ända ned i hjärteroten af nyväckt kärlekseld och
sa' till mig, att han ville henne upphöja till gemål
och slipstensfabrikörska, om jag ville vara hansa
böneman hos föräldrarne.

Ola Toft tyckte, att detta inte var något
puckelknasigt tillbud för Cilla, men Toftskan slog knorr på
näsan åt den lille poggetröfvaren, som knappt skulle
kunnat kyssa Cilla på munnen utan att klöra upp på
en bra träpall.

Cilla sa' hvarken ja eller nej den första dagen;
och andra förmiddagen kom spekulanten nummer två
och bjöd på stenbrottet.

Det var en lika lång galgaristare till karl, som
Ola Toft, men utom sin längd ägde han bara
fjärdeparten i en liten segelskuta, som, efter hvad folk så
tyst sade, helst lossade lasten nattetid i räfvaväderlek.
Han bjöd under Febben, men tillstadde grisen att
behålla sitt logement, liksom att Ola Toft finge bo kvar
i sitt, men Ola Toft hade nu fått i skallen att han
skulle bli fabrikörsvärfar och bo i det schatull — det
betyder slott — som Febben skulle bygga, så jag var
viss på vår seger öfver skutskepparen.

Fjärde dagen var handeln så till vida afsluten och
jag, min tvåbente talgoxe, lyder med välvilja Cillas
vink, att Febben borde bjuda likköp nere hos
gästgifvarens, och då måste visa sig som herreman, om
<i>hon</i> ens skulle titta till'en.

Men, du store luftballong! Blef jag inte flat som
en rödspätta när vi inträda i dryckessalen och fann
där fiskelägets alla hemmavarande förnämligaste män:
butikspatronen, ålkungen, roddareåldermannen,
skutskeppare, och bland dem alla stod han, som bjudit på
stenbrottet, rak och hög som en fabriksskorsten. Då
gick där upp en ljuspråsa i mitt snille, så jag skönjde
att det gamla stenbrottet dugde äfven till annat än
svinlogement och att det varit nybörjare på den platsen,
som under stormen råkat vilse och fått kampanjevinet
in till Ola Toftsa gris.

August trodde mellertid, att de alla voro
församlade för att hälsa den nye medborgarefabrikören
välkommen. Han skalade af sig ytterrock, kalosser och
en smula spasserkäpp och stod nock så andaktsfull
i svarta skinande byxor, en hvit väst långt ned på
magstackaren och frackfebben baktill. Hvit halsduk,
ibedem handskar, som skapade till hansa näfvar, så
så fingrarne strittade värre än spenarne på en
nykalfvad ko, som längtar efter mjölkedejan.

Nu, min käre Jösse Post, reviderade jag för mig
själf, får du ta din hand från den rebuspliken och
låta Febb vara Febb!

Ola Toft represerade den blifvande
stenhuggarefabrikören till höger och vänster, och Agust bockade
och neg, så febben vimsade värre än på ett dibarn,
men han tycktes vara rakt osynlig för hela laget. Toft
och jag blefvo däremot spenderade med så mycken
puns vi ville dricka med dem, och efter den kom Cilla
in med några små blågröna flaskor med ståltråd kring
korkarne och när de bojorna löstes, knallade och fräste
de små däcksarne ackrat som kampanjen i Ola Tofts
svinstia. Både Ola och jag begrepo, att silfverhalsarne
blifvit omtappade och omdöpta till <i>sodavatten</i>, till
tullsnokarnes förvillelse, och vi sa' inte nej till sådant
invärtes vatten, förstås. Men det var ett sjujädra tyg
till att gå i näsan och purra i skallen! Punsen hade
inte gjort mig det allrabittersta pårus, men
sodavattnet, de skäld'et, var klart till att småknäcka mig. Det
var dock icke värre, än jag också var med när den
långe skutskepparen ropade på Cilla, att hon skulle
komma med det finaste vin gästgifvaren hade, och då
kommo de <i>stora</i> silfverhalsarne fram och knallade som
de värsta kanoner. Där skålades, dracks och gjordes
sjåser, utan att Agust fick en syl i vädret.

Till sist blef han modig, gick rak i ryggen, så
febben smet in i hansa hasor, som svansen på en rädd
hund, fram till Cilla och sporde henne så tyst, om
där ej fanns något ännu finare och dyrare än
kampanjevin.

»Jo», säger hon lika tystlåtet, »en bål flankmarsch».

»Tag genast in en sådan. Jag skall, min lif, lära
dem förstå hvem jag är!» Därpå klef han upp på
disken, bjöd tystnad med hvita handen — med handsken
på, förstås — talade och sade, att han, som deras
blifvande stenhuggarefabrikör, skänkte dem sin
bevågenhet, bad dem inte vara blyga för honom, fastän han
var af högre stånd och kaliber, utan ta mod till sig

och blifva hansa gäster vid den bål, han ville bjuda
dem af gästgifvarens allra, allra finaste och dyraste
varor.

Där blef en stor tystnad i salen. Den ene tittade
på den andre, det såg ut tyckte de som om Febben
ville sätta svansen i vädret, så liten han var och Ola
Toft han kråmade sig som en betslad gåse.

Ingen kom sig för att begära ordet eller så
mycket som att säga tack en gång; ingen rörde på
ledamöterna utom Toft, som stagrade fram för att hjälpa
sin oförgriplige svärson lyckligt ner från hansa
upphöjelse på disken. Men så syntes Cilla i dörren med
en otaribelt storaktig soppskåll, som hon nog så
andäktigt satte på bordet, midt i salen.

Fram skrider nu Febben till bålverket, slår åter
ut med hvita handen, och bjuder alla de närvarande
tömma den ädela och förnäma drycken, som eljes inte
bjudes utan åt svenska krigshjältar och därför varder
hedrad med namnet — <i>flankmarsch</i>. Och därmed öser
den dumme poggetröfvaren en blandning svagdricka
och mjölk i glasen.

Du  store  luftbalong,   sådant  skratt  och  oväsen
Alla  kände  vi, förstås, till hvad flankmarsch betydde
på dryckesspråket; det var bara Agust, som var dum.
Men  nu  försvann han också, som en ande med febb
och allt.

Stenbrottet blef osåldt, den långe skutskepparen
gifte sig till'et med Cilla, och det kan nock vara, att
Ola Toft under mörka nätter hade liksom en
förnimmelse af mystifikationer i de djupa hålorna kring
svinlogementet, men han sa', att när en bor så nära kusten,
får en vara beredd på besök af strandvaskare, det vill
säga gastar efter omkomne sjömän, som söka skydd
mot otrogna, hedniska tullsnokar, kan veta.

*

</chapter>
<chapter name="7. T. Demons brefdufvor.">
<h2>7. T. Demons brefdufvor.</h2>

Nej, nu må min röda höna gala! Komma icke
tidningarna immerdickt med sina stämplade
brefdufvor, liksom om det skulle vara en rent färsk nyhet
med sådant fyle i mänsklighetens banaler! Nå ja, en
får förlåta tidningsskrifvarne; eftersom de skola sno
ihop ett eller två blad om dagen, ha de ej tid bli så
bevandrade i den högre pose-poesien, som en annan
var redan i sina fagra ungdomsdagar, utan få de på
egna boliner sätta ihop sina notiser, ser herr frun.

Vore de så välbekanta med den historiska
forskningen som jag, skulle de veta, att det har i
evärdeliga tider funnits brefdufvor, men man brukade bara
inte stämpla dem, liksom man stämplar fläsk, ty man
visste ej då, att fylet var behäftadt med trikiner. —
Ja, herr frun som är på min ålder, känner kanske till
kung Frittsjoff och hans hustru Elida? — Ja så, inte
det. — Jo, de lefde här i landet under förra
decenn-decemberiet och Frittsjoff, som var gifta karlen, höll
sig med en stor skock brefdufvor för att, bakom Elidas
rygg, kunna sända kärlekskorrespondenter till den
undersköna prinsessan Ingeborr.

Hvarken på den tiden eller i min ungdom fanns
här telegraftrådar, telefontrattar eller en kringstrykande
flock brefbärare; därför var också svenska folket
mycket poetiskare än nu vid sekelslutet, och jag kan
justament förtälja om en yngling som rakt tog kung
Frittsjoff till sitt kärleksmönster, med den skillnad,
att denne yngling ännu inte var gift, som väl varförrexten.

Ynglingens far hette Jens och hade fått
öknamnet Reson och rådde om Smörhålan, ett eländigt torp
under Lindeshög. Dessutom spelade Reson på fiol och
hansa påg blåste flöjt på alla dans- och bröllopsgillen.
Pågen var döpt till Truls, men sedan han i skolan
blifvit upplärd i svenska språkläran, ville han hvarken
heta Truls eller ta resonnamnet upp, utan förändrade
hela redligheten T. Demon, när han <i>skref</i> namnet,
men eljes värdt han kallad Tedemon, sen han blef
för lång att kallas Trulsapågen.

I den nejden lefde då gamle Petter Olsson, som
var frälsebonde under Lindeshög och skulle göra
hoadagsverken — på lärdt språk: hofveri eller hafveri —
vid herrgården, liksom Jens Reson. Petter skickade
sin äldsta dotter, — Ana hette hon —, och enär
Trulsapågen funnit på något osnyggt i skolan, som i mera
bildadt talspråk kallas fiasko, uppgaf han lärdomsvägen,
kom tillbaka till Smörhålan och gick till hoa på
herrgården, när han inte blåste flöjt. Där blef Ana och
han kontanta kärestar, men Petter blef galen i hättan
samt ville inte höra talas om T. Demon som sin
svärson. Och jag, som då tjänte hos Petter som körapåg
fick den sommaren ett par hvitblekta treskäftabvxor
af hans kvinna, för det jag alltid skulle hålla mig
emellan Ana och Demon. Men det är då en eveli sanning
hvad som skrifvit står af den vise konung Apsalong,
att ingen kan utgrunda den väg som en dräng finner
till en piga. Och ändå Demonen inte var dräng, utan
flöjterist och Ana var frälsebondetös, så träffades de
på de mest ogrundalösa ställen, utan att jag kunde
hindra det.

En gång, när de trodde sig vara rent osynliga,
smet Ana före och Demonen efter in i den ihåliga
linden i herrgårdsparken, utan att bry sig det bittersta
om huruvida lindormen, som bonerade därstädes, tillät
sådana där sympatikurer i sin närvaro. »Se så, nu är
det, min lif och lilla låda, snart etablissemang med
dem!» tänkte jag i min häpenhet, förty jag hade
redan i mina pojkår så god reda på lindormens
naturalhistoria att jag visste, hur grisk han var på
människospäck, när inte han af lindens egendomsherre
blef ordentligt utfordrad med en svinskinka då och då.
Men som jag alltid har varit en smula martisson, smög
jag mig ändå bakom linden, och fick då höra att det
var sista dagen i Anas lif, som hon fick lof att gå på
hafveridagsverken, ty nu hade la'fo'den på herregården
friat till henne med hennes föräldrars samtycke och
abonnement på giftermålet.

Ana gret och snoppade värre än en förkyld
spädgris och Demonen svor kärlekseder och läste upp ett
stycke vers af kung Frittsjoffs och Ingeborrs klagan,
tills de båda — jag menar Ana och Demonen —
edeligen lofvade att de skulle i all evighet älska hvarandra
i nöd och lust samt till vårtecken gifva hvarandra
kärlekstecken med två af de hvita tasdufvor, som
Trulsapågen uppfostrat i Smörhålan. Det var ett historiskt
sätt, som de lärt af Frittsjoff, förstås. Ana tyckte nog
att det var ett bra och romantiskt sätt att underhålla
kärlekslågan, för hon upphörde med sitt snoppande
och bad att af det hvita dufvoparet få durken —
hanspersonen, må veta —, så kunde Demon först sända
honom med en runa under venstra vingen, som är
närmast hjärtekulan.

När jag nu fått reda på hela detta etablissemang,
smet jag väck, men ändå inte längre bort än jag såg
Demonen kränga sig fram ur lindesstammen, och en
stund därefter kraflade Ana sig på alla fyra ur
lindormslogementet, alldeles som kung Karl den tolfte ur
kattabalikekstubben i Bender.

Nästa morgon fann jag den hvita durken
instoppad i Petters hönshus, innan hin fått skorna på, och
när Ana kom ur sängdynerna för att känna efter om
hönsen gick med ägg, hade jag redan läst
kärleksbrefvet och där stod dessa ord skrifna med rödaste bläck:

»Den dag min rena Balderkärlek till min Ana» —
det där hör ihop med kung Frittsjoff och Ingeborr —
»slocknar ut, skall den snöhvita tasdufvan blifva
kolande svart. Och sviker du mig för la'fo'den, Neglas,
må durken, jag dig sänder, förvandlas till en spätted
höna, för att vittna om ditt falska hjärta».

Ana tog detta brefvet och läste det med besvär i
hönshuset, men som hon aldrig lärt skrifva, ritade hon
med röd blyant en sådan där runa, som Ingeborr
brukade rita ihop till Frittsjoff och som hade det
syndboliska  utseendet  af ett hjärta genomborradt af en pil.

Hur i heljarp de sedan krånglade med sina
ostämplade brefdufvor, blef jag aldrig rätt konfirmerad på,
men ibland hade Ana dem bägge två i hönshuset och
ibland voro de borta, men Neglas la'fo'd kom så tidt
han hade tid att tänka på Ana och giftermål.

Och skall jag nu tala ur mitt hjärtas
uppriktigaste djup, så unnade jag förr honom, än den
spelevinklige Demonen att få Ana, som jag själf, för min
spädare ålders skull, ej tordes prenumerera uppå, ändå
hon var min första kärleksflamma och jag mer än en
gång kört henne i rullebör — eller på lärdt språk
skottkärra — öfver torfmossen, liksom Frittsjoff gjorde
med skön Ingeborr. Dessutom gaf la'fo'den mig en
spritt språngande fällknif, på det jag skulle abonera
för honom hos Ana.

Det ena med det andra verkade så, att jag talade
om runskriften för tösabitens mor. Då skedde det en
morgon, när Ana skulle ned och möta sin hvita dufva
i hönshuset att hon fann henne vara svartblå från
hjässan allt intill fotabjället, och vid detta järntecken
köfnade tösen å midt ibland allt hönsafylet, så där
blef ett väsen och allo, som om hela världen suttit i
en pölsänne. Hon tog dock lif igen när den svarte
tuppajädern började sprätta henne på bringan och gala
som en turk, och jag sprang till samt räddade henne
ur vidundrets klor. Men hufvudet hängde och dinglade
på henne, som en fyllig mognad ros på en smärt liljas
brutna stängel. Och i ett skrek hon, att Demonen var
en afgrundens ande, därom vittnade den förvandlade
brefdufvans svarta fjäderskrud, då däremot durken som
sist burit hennes runor — de liknade mest
pepparkakshjärtan i fysionomien — satt bredvid en brun höna
som den hvitaste oskuldsblomma.

Så kom Anas mor sättande och snappade till sig
båda kärlekskorrespondenterna, och då jag nästa dag —
af en ren händelse förstås — befann mig i Smörhålan,
såg jag en rödspättad handufva slå rakt ned i knäet
på Demon, där han satt på ett tvättbräde och spottade
in  melodien  till  Frittsjoffs  Knallarebalk<footnote>Jösse menade nog <i>vikingabalk</i>, men som här finnes en
parodi på denna, benämnd Knallarebalk, hvilken är tryckt
som flygskrift och sjöngs på samma melodi som
vikingabalken, må den välvillige läsaren ej tänka ringare om Jösse
Posts beläsenhet för detta förlåtliga misstags skull.

<tab><tab><tab><i>Not. af uppteckn.</i></footnote>  i sin gule

flöjt. Jag väntade att få se äfven honom tratta bakut,
men till min stora diversementhet bara hvälfde han
på ögonhimiorna som en sömnig höna, tittade ett tag
på den förvandlade brefdufvan och sa: »Jaså, hon har
nu svikit mig för kung Ring» — han menade förstås
Neglas la'fo'd — »Nå, så kan jag då genast ta ut
lysning för mig och skräddarens Karna!»

Detta gjorde han också, och samma söndag lystes
det äfven för Ana och Neglas la'fo'd, så där blef en
skillnad på T. Demons kärlekshistoria och kung
Frittsjoffs, så till vida, att Neglas öfverlefde sin kvinna och
och Karna sin man, så Tedemon inte kunde gifta sig
med hansa änka.

Men till allt detta var mor Mätta Petter Ols det
sanna skuldregistret, ty det var hon, som med min
tillhjälp, färgade om dufvorna i breselja och fernbock
— påskäggsfärg, herr frun vet — för, se, på den tiden
var inte angelinfärgerna kända och fruntimmerna hade
ännu ingen bekantskap med andra
glödritningsprepparater än de gloröda järntenar, hvarmed deras
käraster ritade krusameller i ostkar och annat möbelemang. —
Men de hjälpte sig med litet nog i den tiden, särdeles
hvad som anbelangade <i>kärleksaffärder</i>, och slog sig
bra ändå igenom med manfolken.

*

</chapter>
<chapter name="8. En etikettsfråga.">
<h2>8. En etikettsfråga.</h2>

Pardon! Det betyder nåd, herr fru. Pardon för det
jag så här sangfasång presenterar mig i samma
momang, som jag för åtta dagar sedan aseptinerade mig!
Men herrskapet skall inte tro att jag kommer för att
få traktamente eller för att sitta ner och revidera gamla
historiska föremål, utan mitt ärende idag är, att
underställa lika belefvade personer, som jag själf, en
sermonisak och titelfråga, som bringat missförhållande
emellan mig, Pytteskräddaren och slaktare Månsson,
som för tillfället var nästan nykter.

Hvad nu Pytteskräddaren, (eller Pyttan, som han
generelt kallas) anbelanger, så är den smula manfolket
bara lappskräddare, eller på franska hosenmacker, men
när jag i går stötte samman med lille ordpytten i
Skandinavisk källare tillika med ofvanbeskrifne slaktare,
och sporde belefvad efter hans titel, eller om vi inte
skulle lägga bort dem oss emellan, slår denne
poggetröfvaren ut med skräddarehanden och svarar: »Inga
titlar, Jösse Post! Inga titlar för mig! Kalla mig bara
rätt och slätt skräddarefabrikör Lindgren!»

Men det var egentligen inte detta som låg mig
om hjärtat, som hin skolmästaren sa' när han en
timmes tid predikat nykterhet för pojkarne, utan om
sättet hvarpå jag blef okompandis med slaktare Månsson,
som i ätikettsfrågor har en lägre uppfattning än jag.

Men fastän jag låtit arangera mig hos honom som
köttransportör med eget bärtråg och linneskynke öfver
vigtualierna nu under julveckan, så lät jag både
honom och Pytten veta, att om någon vore bevandrad
i sermonilagen, så måste det väl vara en person, som
justament för samma frågas skull afbröt sin militäriska
bana samma år som jag, i egenskap af beväringspåg,
ämnat börja densamma, hvadan jag egentligen nu borde
ha varit sjarrsant med boställe.

Saken ser herrskapet, var den, att vi på vårt
kompani hade en koppral Kron, som var stor i hättan för
det han hade <i>vise</i> framför sin tittel och därför jämt
ärrade upp mitt snille till hvarjehandla specktackler.
En dag kallar han oss beväringspågar ihop i ett tält,
ställer upp oss som talgljus och förkunnar oss med
högtidlig röst följande generalorder: »Om I blifven
nådigt spräckta an af vår allernådigaste konung, hans
nådige son, herr kronprinsen, dennes högnådigaste
bröder, prinsarna, alla nådiga generaler, öfverstar,
öfverstelöjtnanter, majorer, kaptener, löjtnanter,
fanjunkare, sjarrsanter och deras nådige vederlikar, skolen I
svara: »Gud bevare konungen, kronprinsen, prinsarne,
generalen och så vidare hela ledet igenom, utom till
mig, vise koppralen».

Beväringspågarne stodo där så slaka som om de
haft månsken i hasorna öfver det där långa
tittlatur-lexikonet och jag hjälpte sedermera på mitt sätt
kamraterna att lära hur den lexan rätteligen skulle
tillämpas. Däraf kom det sig, att så fort någon af befälet
tilltalade en beväringspåg af vårt kompani, svarade
han flux: „Gud bevare vår allernådigaste konung, hans
nådigaste son herr kronprinsen, dennes högnådigaste
bröder prinsarne, alla nådiga generaler,
öfverstelöjtnanter» och så hela befälsraden igenom och alla
slutade de lexan med: »utom vise koppral Kron».

Nå, det blef snart underkunnigt, att Jösse Post
instrujerat pågarne i det där lexikonet: jag var nära,
att få plikta för majestätsbrott, men ställde mig
idioatarisk och slapp undan med att afbryta mitt
militäriska avansemang.

Men tänker herrskapet att <i>denna</i> redogörelse bet
på slaktaren eller Pyttedäkerskapet, så tro ni rasande
galet! Därför var jag irriterad och nervös när vi tre
lämnade Skandinaviska källaren på sena förmiddagen,
just som sådana fruar, som bära tittlar, hedra
slaktarkärrorna med visitbesök, och jag satte mig i sinnet
att visa de två obelelefvade hornufvarne hur en <i>sant</i>
bildad, belefvad och barbarisk kavaljer, som sett många
fler förnäma städer och personer än Pytten kan räkna
byxlappar, uppför sig.

Nå, Månsson står vid sin luggbok, jag bredvid
kärran och Pyttefabrikören ställer sig i
posse-possantiv och börjar fingra på våra upphängda gäss, för att
få folk till att tro honom vara gåssteksaspirant, när
själfvaste öfverstelöjtnanskan, klädd i flöjel och mård
— som det står i visan — gångar sig fram till oss
med sin köksfröken till adjutant, och börja underhandla
om en riktig förnäm gödkalfsbringa. Jag, som stod
bredvid henne, kunde höra att hon nog kom gratis
från frukosten eller <i>lunken</i>, som den kallas bland
rangpersoner, och hade pröfvat julmaten, ty hon fick den
ene sappören efter den andre, där hon stod i
regnkylan. — Sappörer, herr fru, är detsamma som
rapningar på bondspråk. — Välbekomme, säger jag då och
skådar blygsamt upp i hennes ansikte, mitt herrskap,
varsnar att hon hade en bra klick äggula i den
närmaste mungipan. Nu vill jag fråga, om en belefvad
kavaljer kan låta en högt betitlad dam gå omkring
på torget med matklickar i fysjonomien? <i>Jag</i> kan det
minstingen inte. Därför bockar jag mig, stiger henne
närmare och säger alldeles diskrätt: »Hennes nåd har
nog spisat löskokta ägg vid lunken och glömt torka
lilla munnen!» Därmed spottar jag på min högra
hands pekfinger och stryker henne ren om munnen i
en sekund. Damen blef röd, som droppande
kalfvablod, ty hon hade naturlemang inte väntat sådan
sälskapsvana hos en tarfligt klädd kött-transportör, men
jag puffade henne uppmuntrande på höften och sade:
»Inte behöfver nådig öfverstelöjtnanska» — ja, <i>mannen</i>
är bara löjtnant, men det tillhör en bildat konversation
i våra dagar att ta alla titlar ett eller ett par noter
högre, ser frun — alltså: »Inte behöfver hennes nåd,
öfverstelöjtnanskan, skämmas för en liten äggklick?
Sådant kan hända den allra bäste; det har händt mig
med blodpölsa!»

Hennes köksfröken, som hade svalningar af grädde
i sina båda munvikar, dök med hela ansiktet ned i
sin muff, rädd, förstås, att jag skulle vara så
demokratisk att jag ej skulle göra skillnad i artighet
emellan henne och en hennes nåd, och så försvunno de
båda, som andar, med svängande kjortlar, ty
kalfbringan var skamligt dyrbar. Men nu for Månsson på
mig som en regäl slaktarhund och Pytteskräddaren
kacklade som den värste kapun, att jag — <i>Jösse Post</i>
— inte lärt veta hu — hm — högre sällskapstakt. Och
hit om här galpade de värre, än om jag, som en
oborstad lama, hade spottat hennes nåd i ansiktet med mitt
högra pekfinger, som var lika rent som den stund jag
kom till världen. Emellertid strejkade jag som
Månssons kött-transportör, omgjordade mig med mitt köttråg
och hvita skynke samt flyttade min verkningskrets till
korffabrikör Hors — di kallar'n. Dock har det legat
mig om hjärtat att få vittnesbörd på att jag uppfört
mig efter en högre ättikett än den lille usle
Pytte-skräddaren begriper.

Alltså hoppas jag, mitt herrskap reflekterar på
sanningen af min utsago, att jag ej nu presenterat mig
för att berätta historiska föremål (något som min
inspirerade och upprörda sinnesstämning för tillfället ej
skulle tillåta mig) ej heller var det min mening att
bekomma jultraktamente. — — Hm — nå artigheten
anbefaller en bildad karl att inte visa sig motsträfvig
mot en bättre dam. — Alltså, skål mitt herrskap!» —
Godt julöl, herr fru, går hvarken i hufvud eller
hasor. — — Andra glaset må jag få tömma för ett godt,
nytt sekelsluts år!

*

</chapter>

<chapter name="9. En varnagel.">
<h2>9. En varnagel.</h2>

Om jag själf — jag Jösse Post — aldrig haft
någon kärleksaffärd? Man skall justament vara ett
sådant torskhufvud, som du, råbo-Nilla, för att kunna
i lärda damers sällskap komma med sådana skenerande
reproduktioner! — Jag ber herrskapet pardonera henne,
ty man kan inte lära sig hålla sällskapstakt genom att
under hela sitt lif slamra lefnasvägen fram på för korta
trätofflor och med en kupa full af sådana våra
stumma bröder, som koljor, torsk, flatfiskar och krabbor!
Nää, du Nilla, Jösse Post räknar sig ej i familia med
det slags bildade personasker, som gör visor,
romanser och andra skenerande beskrifningar om sina egna
hjärteplågor, odygder och ett som annat, som aldrig
bör göras specifikt för andra än doktor och
barnmorska. Den som annorlunda lefver och lärer — skrifver
själfva Mårten Luther — han vanhelgar allmänheten
och blir sjelf straffad, hvilket jag till yttermera visso
kan med lofliga eder bekräfta och hvarpå jag här vill
framställa en varnagel och lefvande exempel.

Harrskapet (jag utesluter härmed råbo-Nillan, som
på sin höjd kan tituleras S. H. T., som i öfversättning
betyder: Som Hon — eller Han — Ter sig) alltså
harrskapet har naturligtvis kännedom om de invensjöna
inrättningar som kallas sommarpanksjoner och inhysa
sådana personer — mest äldre och yngre fröknar, som
under vintrarne antingen gjort sig pank på hälsa eller
så kallade platoniska kärlekskänslor. — Ja, det begriper
<i>du</i> ej mer än en honsill, råbo-Nilla — och behöfva
dekretera sig i landsbygdens skogspartier.

Nu är det så, att jag är känd och ryktbar i vida
verkningskretsar, och hade jag bara kommit till denna
världen i rätt och behaglig tidpunkt, skulle min kallelse
blifvit: upptäcktsresande till lands och vatten, för att
ej nu på skryt taga luftballonger med i pärs-specktiff.
Alltså slog jag mig i förfjol sommar ned som
magasinsförvaltare hos en landtgrossör uppe vid
skogs-riksgränsen i en by, som helst ville kallas köping medan
den låg och inspirerade på att blifva pevilligeradt
stadssamhälle. Grossörens närmaste granne var en
änkekaftinska, som redan i mars månad averterat i en
häcklefjälls hop tidningar, att hon tog emot panksjonärer,
som fick tillgång till skogar, sjö, båtekor, kokettplan
med klubbor, kulor, nät och annan remedja, utom den
fina maten, förstås. Men hvad den sluga räfvesan inte
nämnde i annonsen det var, att ungkarlsvaran där på
platsen var à costa, för att inte säga lafinis.

Du lefvande Lasse! Kom där inte fröknar, så
tjockt som Egyptens gräshoppor, från alla väderstreck
och i alla de färger som tänkas kan! Det rent
harmonierade mig att se dem gå och dra bakfötterna efter
sig på torgplanen och visa sina galejhattar rakt som
plymaskerade kröningshästar på målaretaflor; och då
jag var platsens ende ungherre, visade jag mig
dagligen för dem som åskådningsmaterial och surtogat (på
hvardagsspråk: bättre än ingenting).

Men under det sommaren led och skred för
frökenpanksjonärerna som lu — hm — lucidor på en
tjärad sticka, där de stodo och hängde på
kokettplanen eller lågo rak långa, som slaktade får, under
skogarnes vemodsfulla granträd, hände det sig, att en af
de därnia herrarne (som råbo-Nillan här ville ge mig
till mönstersjablon) en af de lätteräre, som själf satt
sina odygder, hjärteklämmor och hin med hansa mor
och mormor på boktryck, därför blifvit så pank på
krafter, att han författat ett bref till kaftinskan med
höflig begärelse att få vistas i hennes
skogsluftsinrättning, för att en tid få dväljas i enslighet och löndom
för stora världens synder och flärder.

Kaftinskan fattade då pennan för att låta honom
veta, att hon hade hälsan, mådde bra och önskade
honom samma goda gåfva, när han ville med sin
närvaro hedra hennes panksjon; men klok som sju räfvar
förteg hon sina aderton sommarfröknars tillvaro. Hon
misstänkte, förstås, att karlstackaren ej för tillfället
reflekterade på mera hjärtelände.

Alltså anlände han, som ett menlöst, okunnigt barn,
midt i fruntimmerskulan — jag hemtade honom vid
stattsjonen — och då han fick se hela denna
församling af silkeplusar, svalkofter, apefrackar och
kjortelremidja, så gick där en darrning genom hela hans
förvissnade narrvsystem och han blef blekblå ut på
nästippen. Men hur älltnerad han var, så gick det
smordt med pres-pressenningen, och det var en hel
jäder till att kunna hålla reda på de aderton
sommarfröknarnes både för- och tillnamn, så de genast stodo
liksom i en stor förtjusningslåga.

Under de tre första dagarne gick det helt galant
och han avanserade nock så spanskt som en betslad
gåse i fronten för de aderton ut i skog och insjö, men
på den fjärde kvällen for kärleksdäkeln på nytt i
honom och han började igen att sätta sina radikala
begärelser på rim, och af gammal stygg vana vände han sig till
den fröken som för stunden satt honom närmast vid
sjöastrand.

Hvar och en karlsperson, som är ordentligt
belefvad i sällskapsvärlden, vet hur det käns att vara
ensam solostämma bland en flock damer och der vill,
serra tre, andra både narrver och fysikaliska krafter,
än det manfolket disenterade öfver, för att vara allena
med aderton tunnklädda sommarfröknar utan att få
det bleka vanvettet i hjärnkastellet. Och denne härnie
stackaren — hva' hin var det han skälldes för? — hade
inte väl rabblat upp en kärleksförklaring, framställd i
frågor och svar, förrän han blef spritt språngande
dillerium och rusade som en vild turk in i tjocka skogen,
bland gästgifvarens betande nötkreatur.

Fröken, som händelsevis suttit honom närmast då
han nog så konservativt rimmat fram kärlekseländet,
satte af värre än en jagad hare hem till panksjonatet,
och de andra sjutton efter henne, så kjortlarne
uppväckte en orkan omkring torget.

»Han visste ju, att jag var <i>den enda af oss</i>, som
är förlofvad!» pylade hon. — »Och så faller hans
kärlek just på mig, fast han har sjutton att välja på!» —

Trösta sig, trösta sig, fröken!» säger jag då. »Det
är bara det nymoderna sättet att vara radikalt
olycklig. Man friar bara till den man aldrig kan få, ser
damerna, och antingen <i>blir</i> man då galen eller <i>gör</i>
man sig till stollemajor för att komma i bladen»,
säger jag högfilosofiskt. Men se, denne karlspersonen
hade nog allt för mångfaldigt expermenterat med
kärlekskval och odygder, till att nu utan skada kunna
börja igen med en flock af aderton sommarfröknar.
Vi hörde honom reklamera om brand, hand, sjöasal,
och hjärtekval, så att det sjöng i bergsknallarne,
hvadan jag, min pringsipal och ett par gröfre stenkrossare
måste ut på skallgång efter städaren, efter som han
gjorde skogen osäker för alla aderton sommarfröknerna.

Det var naturlemang jag som dref upp tosingen,
där han stod och höll gästgifvarens rödbläsige
tjurkalf om halsen och klagade sin hjärtenöd för det
oskyldiga kreaturet, som icke ännu hade fått naturligt
förstånd på sådana saker. Sedan vi klafbundit stollen,
föste vi honom till panksjonatet och släckte hans
kärleksbrand med ett par ämbar friskt källvatten och lade
senapsdeg vid hans usla förslitna hjärterötter.

Och när jag nu i få ord reklamerat vådan af att,
vare sig på prosarim eller annat slags snackeri, rabbla
om  sina odygder, kval, däkelstyg och
fruntimmersanklageri, är det min blygsamma förhoppning att hvarken
råbo-Nillan eller någon bättre dam sätter i fråga att
jag själf — Jösse Post — skulle vara så simpelt
verserad, att jag ville öppna mitt förgyllande hjärteskrin
för en görveten världsallmänhet.

*

</chapter>

<chapter name="10. En lärorik berättelse.">
<h2>10. En lärorik berättelse.</h2>

»Hva' nu, Jösse? Sitter du och blir krum i lefvern
på din egen tidning, som ändå heter »Posten», liksom
du själf! Du rent knabbattar läset, så vi andra, som
ha den i hop med dig, sedan inte kunna se hvad där
står».

Det vore, min lif, också det blygsammaste för en
sådan feminin, som du, Karna tvätterska! Avisen är
lärorik, det är icke fråga om den saken, för här finnes
i den allt hvad tänkas kan af vantro, förtviflan och
andra svåra synder och laster, som skrifvet står i
katkesen, och det från hela jordens runda klot, så du,
Karna, talar som om du hade tungan i en träsko, när
du förmenar att jag opposittsjonerar mig mot
publisositeten. Jag är väl ingen landsförrädare mot tredje
ståndet och fjärde statsmakten, vet jag! Men det
regalerar jag, och därvid står jag så fast, som en tiggare
vid sina påsar, att ju mera läsning ungt folk slefvar
i sig, ju attanvärre gånger blir plurariteten
dyrkdrifven i alla Röepetters afgrundsfalkuteter. Ja, tille'me'
jag skulle kunna på detta vis blifva rekarnaerad —
det ordet syftar inte på dig Karna! blifva rekarinerad
med de tusendetals outsägliga kanaljerier och andra
skamfulla banaliteter, om jag icke från ungdomen vore
så väl, ja bättre moraliskt och fysiskt prepprerad än
om jag slitit finsidan af mina pantalångbyxor på
skolbänk under mina många pojkår.

Vi kan bara ta ett efterdöme, bland de
mångtusende, när vi nämna Olof Späcks ogruflige påg, Isidor
Adamantus Mellanton — Tussen kallad —; finnes här
väl på denna gröna jord ett syndafält eller en lastens
åker, som inte den aguden rotat igenom med sitt tryne,
som ej är äldre än att det nu hänger öfver kattkesen
hos prästen? Och har inte ändå detta grönskållade
kadaber blifvit så tidt skolpremeradt som en rastjur
på våra landtbruksmötet kanske?

Här forleden träffade jag denne Tussen, där han
stod i Falks port och svor ralänger så långa, att
hvarken porten eller gården skulle kunna inrymma alla de
Röepetters rangklasser, som pågen åkallade, och detta
bara emedan pågabläran inte kunde få sin rögesegar
till att brinna?

»Hör du, unge Mellanton — spräckte jag en an —
du brås inte på din bibelske historiske namne, som
var en särdeles oppsalvator på anständigt uppförande».
Och när jag vidare ville förmana och tillhålla honom
att förblifva i den allmänna sedlighetskänslan och
troget fullgöra hvad hans plikt fordrar, som han nu igen
får lära hos prästen, så ger aguden sig till att stå mig
i näsroten och svärja skäppor fulla af olofliga eder på,
att Mellanton aldrig i sitt lefvande lif stått i
bibelhistorie-lexor, utan i svenska språkläran i närheten af
Moderus, Carsus och deklamation; detta måste väl han
— Tussen — bäst veta, som just fått en premie för
språkläran. Men nu blef jag ettrande arg, för jag hade
varit beläst i historien om Moderus och Carsus långt
innan Tussen ens var påtänkt. — Jag minnes ännu
granneligen, att historien var hopfäst med Flickan utan
händer, som var tryckt i år på Lundbergs boktryckeri
och ensam kostade mig en sexstyfver, hvadan jag nu
ställde till en lärd dispyt med Tussen och förhörde
honom både i fysiska, kemiska och filtologiska ämnen
bland en storartad flock åhörare i porten.

Men nu blef Tussen rent villfarande, så han svor
och påstod, att <i>korinterna</i> blefvo lagda i hvetebrödsdeg.
Och när jag ånyo beslog premierpågen med falska
vittnesbörd, svor han till, att han nu gaf hela
lexmellevetten sju svedda, och så vidare, sedan han sluppit
från skolan och nästan krånglat sig fram för prästen.

För resten ska jag nu upp på teatern och
representera på min rollians som mördarebiträde!» sade
han och smet väck som en svartalf.

»Ska du det!» sa jag till mig själf, »så får jag
allt ha ett öga på dig, så du inte stjäl bort
primadonnan eller någon annan kuliss,» förty jag var samma
kväll arrangerad vid den nya truppen som ansvarig
rekvisitör för allt långodset jag skrapat ihop i staden.

Men för att slippa frå detta exemplaret af
nymodern estukation — Tussen var den där kvällen bara
min lakejbetjänt — ska jag tala om hvem jag fann
midt ibland teaterdamernas egna kistekoffertar — Gissa
du, Karna, för du kände människan! — —

Nå, här kan du, och ni andra, se hennes nyaste
namn tryckt i avisen! Men <i>det</i> kommer nog ej att
upplåta ditt minnes hvalfportar, Karna. Men du
kommer nog ihåg det året, du blef tilltrodd att ha kokat
ihop <i>kolera</i> och mordbus med stickelbärsgröten i ergig
koppargryta, som det skrefs i avisen, då mordbusen
började sprida sig i samhällets kroppar?»

»Ja visst så!» Javisst var du oskyldig att ha
döden i grytan, som skrifvet är om hin profethustrun
Elisa». Men håll nu snällt knabban på dig ett
tiondedels sekel ska ni få höra! Det är inte en medelålder
sedan, men här fanns ändå ännu icke andra
pigjungfrur än sådana, som presenterade ett eller ett par
lefvande barn med någon tittrelärståndpersonskarl, och
alla fröknar voro i den tiden annorlunda välborna till
världen än nu; därför skälldes rådmannens Fina rätt
och hederligt för kammarpiga.

Karna ruskar nog unga rådmanskans
komedidillelirium och hur hon lånte ut både Finas och sina egna
kjortlar till hvarenda trupp för att få fribilliga
inträdesaffischer till hvareviga komedispel, hvadan
tösalifvet än arrigerade det ena fördärfliga fruntimret, än
det andra, så det var med både henne och matmodern
liksom med den premierade Tussen här; de voro
degraderade i all världens traskassorier.

Så exempelvis lärde både Fina och unga
rådmanskan att sminska till sig med både rödt, svart och
hvitt, så de rakt sågo ut som marknadsdockor till tolf
öre stycket, och när så <i>ko</i>leran, med mordbusen i följe,
bröt fram i samma gård som du, Karna, kokat en
skuta stickelbärsgröt i en oförtennt bykkittel, for, skam
till säga, själfvaste pannicken i alla stadsboarne.
Rådmannen ville genast köra väck sin svärmor tillbaka
ut på landet, där hon eljest bonerade, och ta unga
frun med sig långt jäderen i våld från mordbusen. Men
se svärmutter var likasom litet hushållsaktig med sitt.
Allt detta skisserade förstås Fina, som nu skälls för
fru Pral-Borg-Pettersson, förty hon har varit förmäld
och skild några hvarf sedan jag kände henne som
kammarpiga. — Hvar befann jag mig nu? — Jaså,
jo, svärmutter, som var i stånd till att slicka råttan,
som omkommit i syltburken, hade prenummarerat på.
tolf varma badbiljetter, och hade ej begagnat mer än
de sex, och som hon, naturlemang, inte kunde spilla
de andra sex, rultade hon på en och samma dag fyra
gånger till badhuset och lade sig i blöt en halftimme
samt kände sig riktigt bra uppfriskad. De andra två,
baden ämnade hon ta följande förmiddag före afresan.
Men då hon på morgonen tittade in till sin dotter,
som, med Finas benägna biträde gjorde sin <i>to</i>-alett,
voro de båda två rent svartfläckiga i anletsdragen och
det ena af rådmanskans ögonbryn stod på ända
uppåt tinningen.

»Ko-leran, ko-leran!» gallskrek gamlan,
ballanserande baklänges ur kammargemaket, genom
kökspersonalen och ut på gården, där hon började hålla för
magen och vänstervrida sig värre än ett halfflått
ålkreatur. Och nu flöt där män, kvinnor, barn och
människor ut ur hvarevilia gårdslogement och den ene
öfverljudade den andre, värre än när svin slåss om
sänghalmen på en kvällstund, ända tills Fina kom
sättande för att för gamla frun förklara svartsmåleriets
hemlighet.

Men vid åskådningen af Fina for först den rätte
pannicken i hvar och en af de församlade, ty se —
mina åhörare — hon ante inte det bittersta om, att
hon själf såg ut som ett gammalt
skrifbordsläskpapper i synamentetet.

Se, saken var den — skisserade fru Fina
Pral-Borg-Pettersson för mig — att hon själf först hjälpt
upp sina ögonbryn och diverse, samt därefter, på
samma konsterfarna vis, snyggat upp sin fru till
afskedsvisitbesök, men så hade de båda fallit i
gråtkonklusjoner vid tanken på, att kanske inte på långliga tider
komma i tillfälle att offra — Fina sa inte <i>kjortlar,
stoldynor</i> och andra föremål, <i>men det var det</i> i alla
fall — att offra på den <i>drastiska konstens altare</i>, sa hon.
Och genom tårefloden hade svartmålningen spridt sig
öfver bådas anletsdrag, förstås.

Kortligen sagdt, reste de, på nytt uppsnyggade,
sedan gamla frun på samma förmiddag blött sig
ordenligt för de två sista biljetterna. Men hon nådde
knappt till sitt landtligt natursköna hem, förrän
magsmulan igen konstrade och döden i en handvändning
lärde henne en rimligare hushållning.

Ja du, Karna, <i>sådant</i> är lärorikt att höra, men
hvarken <i>du</i> eller andra — vore det så själfva
prästen — ska få mig till att vara beundrande och
vördnadsbjudande mot en premierad pågablära, som par
exampel vill smita i <i>mig</i>, att historien om Moderus och
Carsus är latin och står i Sverges språklära.

*

</chapter>
<chapter name="11. Basilisken.">
<h2>11. Basilisken.</h2>

Hva tänker harrskapet om dennehärnie Isterharzy
och de andra venstersnodda fransoserna? För min
enskilda del har jag rakt fått arvertissemang mot ett
folkaslag, som aldrig i tiden kunnat hålla sig i
skinnet, utan ställt till riflasjoner den ena dagen och i
själfvaste kronans kammarsätt skälla på hvarandra
som de arriaste bandhundar den andra dagen. Somliga
af våra egna aviser ha för sed, när de bli riktigt galna
i hättan på allmänheten, att skälla svenskarne för
Norges fransmän, och det borde straffas enligt både lag
och vangelier, om det ej kunde bevisas att den
äreröriga beskyllningen i hastig moderation blifvit
utslungad i rymden under svåra prenummerasjonstider,
då många af dem, som gifva ut blad, äro mest att
betrakta som sjukpasjenter. Ser harrskapet, på
filosofvisk betraktelseväg har jag kommit till det resultatet,
att när ett folkaslags fäders barn träda i deras
missgärningars fotspår, så blir straffet, att hela folket
kommer att lida af de underjordiska makternas regemente,
såsom nu fransoserna af Dreifus-prosesseriets
soalister — för att inte tala om norska frågan, Kreta med
sina kretiner, tyska körutpolimiken och annat, som
härleder sig från osynliga nedstötta syndaflodsandar och
basilisker.

Hvad som menas med nedstötta andar och
basilisker? Ja, ser harrskapet, just för det denna
vetenskapsgren nu föraktas nästan lika mycket som
predikan, som det står i kattkesens tredje
budordsförklaring, få sådana maktlystna jäklar så stort öfvertag, och
det är min mening, att om dendärnie Isterharzy inte
är en af de nedstötte, så är han en redig basilisk.

Vetenskapligt taladt, äro de nedstötte egentligen
onda andar efter syndaflodsmänniskorna, men
basilisken är en mystifikation från djurvärldens grundvalar,
eller, på lärdt språk, mineralogien, emedan det
specifikt rör hönsens mystik. Se, »om en höna galer,
förlorar huset hvar gång nio daler», står det skrifvet i
Syraks vishets-bok och i ett annat kapitel: När hönan
vill för hanen gala, kvinnan vill för mannen tala, då
går ingenting i lås», och nu har jag så länge
studerat kvinnofrågan, att jag härleder den till basiliskens
aflelse. Ty, se, när hönorna gala, samlas det i tuppens
hjärta en egen sorts galla, som, när denne familjefader
blir ålderstigen, naturialiserar sig till ett litet, litet
tuppägg, som han i sin olycka värper ned i en brunn.
Häraf utkläckes omsider en basilisk, som reinkarnar
sig i någon människa, såsom förhållandet nog är med
Isterharzy, men basilisken kan också uppträda som
drake, sjöorm och, om jag ej missräknat mig, är
Storsjöodjuret en sådan folkfördärfvande mystifikation.

I den tiden, då jag som yngre ungkarl hade min
verkningskrets i en skogsbygd, som jag förr skisserat,
fick jag ett tag — det var i början af min vistelse
på den orten — rykte om att vara klok. Det behöfves
visserligen inte mycket för att få sådan ryktbarhet,
och af min person var den hvarken kommen af
ärftlighetens outgrundliga lag eller af förvärf, utan rakt
uppkonsternerad af mitt enskilta naturenliga snille.
Och på denna numera ovanliga väg kom jag i
beröring med en basilisk; men han var ej af så polisistiskt
slag, som Isterharzy.

Det hampade sig nämligen så, att jag, som
främste man, anförde en timmerfora mera söderut i
väderstrecken, och då vi första kvällen rastade och betade
vid ett usaligt, fattigt mellantärboställe och löste våra
matpåsar på kalaktärslängans fallfärdiga haparanda i
skuggan af humlestänger, lockades där någon medlem
af tjänstehjonsstadgan af våra pölseännar och
smöraskar, så att, då vi på morgonkulan skulle ta oss nock
en bit, var min matpåse försvunnen som ett
andeväsen. Vid denna upptäckt blef jag rakt hypnoserad i
skallen och ropade med högtidlig predikareröst ut i
daggryningens mörker ifrån happarandan, liksom
fordom den vansinnige mannen på Jerusalems
förstörelses murar i slutet af den gamla psalmboken. Ve, ve,
ve öfver den som med tjufvahand tagit min matpåse!
Jag är man till att upptäcka och näpsa honom, gömde
han sig än i jordens djupaste invellvor! Så spände
jag för mitt lass, låtsade ingenting vidare om de
personligheter som travilerade omkring våra eckompacher,
men när jag körde ur gården, hade jag min matpåse,
nästan ografverad, bakpå i höbundten.

Mina följeslagare trodde nu skenbarligen att jag
kunde mer än äta med munnen, hvadan de utbredde
ryktet om min klokskap, och snart kommo andra
ortod-<i>oxar</i> från många håll och sökte mig både
för tjufvaupptäckt, kärlekssjuka och mångfaldiga andra
människokroppens åkommer.

Till en begynnelse tyckte jag att det var en jäkels
treflig muntrasjon, och eftersom jag allt ifrån min
späda barndom kunnat läsa latin, rent som vatten,
både i aviser och romanser, tog jag sådana ord, som
jag här och där lärt mig utantill, som exempel: »Wass
ist dass, wollen sie haben, können sie få, wollen sie
nix, så kast i bunken», med flere andra varitéer.

Men detta blef mellan-kolikts i längden och jag
hade just på våren sagt upp mej till afflyttning hos
näseskräddaren Pers änka, där jag en tid haft min
egen loge, då där kom ett springande bud från
knallare-Nelssens, att när de samma morgenstund kommo
ner i deras pantofflekällare, för att ta upp
sättpantoffler, hade drängen sett ett förfärligt odjur med
långt grått hår och gloende ögon ligga hopkrupet på
golfvet vid den ene väggen. Drängen hade gett hals
och farit tillbaka upp i dagsljuset, husbonden och det
öfriga husfolket hade försiktigt kikat dit ned och sett
samma ogrufveliga skådespel, hvarpå byamännen
sammantutades i byhornet och öfvertygades om sanningen
af uppenbarelsen i källaren och dikterade, att det var
en basilisk, eftersom knallare-Nelssens gumphöna hade
galit och hans gamle hane värpt ett litet omyndigt ägg,
som blifvit funnet invid brunnen.

Dragon Fält var med på detta, och som alla
byamännen hade del i krigskarlen, blef han anmodad att
anfalla basilisken, men därtill sade han sig ej vara
af några krigsartiklar förbunden, såvida
knallare-Nelssen inte först ville stöta ut källarhålans jordvägg, så
dragonen kunde gå i ärlig strid med odjuret. Fält
dividerade i tysthet, att knallen inte skulle gå in på
en sådan <i>rum</i>ponering, men han hade, min lif, genast
fått fram kofot, järnspett och alla de vapen, som fanns,
och med byfolkets tillhjälp kom det snart ett hål i
väggen, en redig kalfbresch, så att en ko kunnat tränga
in, och nu drefs dragonen fram för att med lyftad
sabel klyfva hufvudet på basilisken. Detta — så
skisserade budbäraren — hade Fält modigt gjort, men både
han och hela publiken hade i samma sekundant flytt
från slagfältet, dit ingen nu vågade närma sig, emedan
basilisken fortfarande låg där och lätt kunde ta lif, om
den ej blef läst ihjäl med latin.

Det var en konstig bolljong, som fransosen sa'
om mjölgröten, tyckte jag i mitt inre, men jag tog en
latinsk bok i handen — det var till me' Axel och
Marja med de korta raderna, författad af en viss
Tegnér, och följde budet. Ensam som Napoleon var med
Stora Helena, blef jag dock lämnad med basilisken,
och jag vill inte negligera att det ryste i mig, när jag
blef varse den oförgruflige store besten med sina grå
hårtoppar och ett mörkrödt gap efter dragonens sabel.
Men som fruktan inte finnes i mitt fysiska lexikon,
trädde jag närmare vidundret — det var med hår och
allt stort som en i ring liggande byhund — och fann
att det var ett träfat med stora attanhalare till mögel
grodda blodpaltar. Jag tog kvickt hela alltet och dängde
neret till svinen, som snart latinade det i sig, men
både Fält, knallen och många med dem, trodde hela
sitt lif, att jag läst bort en basilisk från dem.<footnote>Undertecknad har för en del år tillbaka på annan ort
hört berättelsen om denne basilisk, och finnes sägnen tryckt
i en af mina folkdiktnings samlingar. Men, som den boksynte
läsaren vet, lär det ju i våra dagar hända, att icke allenast
samma idé födes samtidigt i flere hjärnor, utan är det samma
förhållande med många tilldragelser, hvadan det vore orätt
att beskylla en så mångkunnig man som Jösse Post för plagiat.

<tab><tab><tab><i>Not af uppteckn.</i></footnote> Och
hade jag nu bonerat i Frankrike, kunde jag kanske
blifvit kallad att läsa bort själfva Isterharzy.

*

</chapter>
<chapter name="12. Knastens talang.">
<h2>12. Knastens talang.</h2>

En sådan karl till att ha talang, som denne här
Knasten, har jag aldrig i mitt lif och lefverne skådat.
Jag menar nu inte bara hans talang till att klippa
med öronen, lyss, höra rafgalet och förtälja historier
rakt uppåt väggarna, utan tillika hans erbarmeliga
fingernemhet, som var så märkvärdig, att Knast aldrig
kunde röra vid ett stycke vadmal, verken, skinn eller
hvad det vara månde, som skulle under käftarna på
hans sax, utan att där alltid följde ett bra stycke med
saxen hem.

Knasten var en alltför ödmjukeligen sinnad själ
för att skräppa och skryta med denna del af sina
talanger för han var medveten om, att ha fått den i arf
efter sin mor, som under den tid, hennes son
förbereddes till inträdet på det här planetsystemet, råkade
hitta en silfverriksdaler i sin matmors
skinnkjortlalomma. Men det säger <i>jag</i>, Jösse Post, att hade <i>jag</i>
råkat få en sådan arfvedel och kunnat förvalta den
såsom Knasten, kunde jag haft rå att breda svinflott


på båda sidor af brödskifvan och lägga två slags färskt
kött ofvanpå hvareviga dag, och ändå haft matstack
i min spiskammar under slaktmånaden. Jag skall dock
ej påstå, att jag är så ogudalös, att jag grämer mig
öfver talangers och gåfvors olika fördelning på jordens
runda klot.

Man skulle kunnat tro och tänka, att kunderna
respekterat Knastens ärfda talang så om pass, att
ingen vågte ha med'en att bestilla, men detta är ett stort
felsteg, mina vänner. Fruntimmerna voro rent
förgjorda i denne skräddare, förty ingen tog så knappt
tyg till deras tröjor och lifstycken, som han; de sutto
så, att där måste två man till att knäppa plaggen i
medjan, och det tyckte de om. Detta var Knastens ena
skräddaredygd; den andra var, att han alltid snurrade
rundt på bordet och vände sin ryggtafla till, när
kvinnfolken skulle lägga sig om kvällarna i storstugorna,
där han satt uppe till midnatt och sydde.

Manfolket vore inte så värst dana i Knasten —
och inte de fetaste mororna heller, för den skull —
för han tillämpade sin talang väl mycket äfven på
deras plagg, så det hände ibland, att de fingo hålla
armarna utsträckta, som om de ville fånga höns. Men
Knasten förklarde då, att plagget vore figurligt och
efter nyaste bruket på herregårdarna, och så gaf man
sig till tåls med, att klädespersedeln ej ändå var så
liten, att man rakt inte kunde dra den på kroppen.

Tidt och tätt slogo husbönder och moror vess med
sina naboar, att de skulle vara i stånd att oxelvera
så skarpt på Knasten, att han inte skulle förmå bruka
sin talang på deras tygstycken, men bet blefvo de
alltid, det var lika klart som fläskspad julaftons middag,
och det hade blifvit till en tretsam vana i byalaget
att slå vess om Knastens ärfda talang.

I den tiden bodde där en förnäm herre på
Hersensborg; hvad han fått för namn i dopet, vet jag
icke, men han var gammal, när han ärfde godset, och
det var hans begäran att bli grattelerad gubbenören,
fast att han ej var som värst gubbavuren att se till.
Skolmästaren han hette på den tiden Klockström, men
kallades mest Bjällran, för han hade häpnadsväckande
förmåga att tala, så ingen annan fick en syl i vädret.

Klockström och Knasten kappades jämt och samt
om, hvilken af dem som ägde den största lärdomen,
och de deviderade och regalerade alltid på hvar sitt vis
om allt, som Gud skapat, och naturelemang också om
gubbenörtittlaturen. Knasten gaf sig etter femton på,
att det var en titel, som, i vurnad af en straffdom, af
svenska kronan tilldömdes sådane förnäme skollärare,
som läst med mycket höga herrars pojkar och haft
käppen till pekpinne några gånger. Klockström gick
på som käpp i hjul och prosenterade, att gubbenor
var det samma som kunglig rådgifvare, och att
ägaren af Hersensborg blifvit satt dit för att kunna ge
kungen råd, hur han bäst skulle kunna regera och
spaliera skåningarne; ibland voro de två lärda
karlarne nära att komma ihop och knabattas om
gubbenören, men det blef aldrig utransakadt, hvilken af
dem som hade rätt.

Emellertid hade gubbenören en betjänt, som i sig
själf hette Sven Nilsson och var från vår egen socken
men, efter det han varit med sin husbonde i Paris,
skref sig svinois — ja, nu tror ni att jag sitter här
och lögnar, men, knif i min talg, är det dagsens
sanning, och när han själf skulle säga detta sitt nya namn,
vrängde han till'et, så det liknade mest till att bli
Svin-noak. Jag kallade honom Svin-nojs, för han var
lustig, när han fått sig en pileknäck, men där var
andra, som grattelera'n Svin-nos och mente, att han fått'et
till öknamn af fransoserna, som ska vara oskäligt
nyktra i kalufven. Men också på detta behäftet visste
Klockström besked och prosenterade, att det var det
finaste sättet i Paris att Säga Sven-soa, och att ifall
Mass i Lyckan kom dit, blef han kallad Massoa, och
jag skulle bli skälld för Jöss-soa, men det tycker jag
ännu i denna dag är för mycket med svin i ett så fint
folks språkremedja.

Det var nu detta om namnen, på det jag ej skulle
bli anklagad för osanningsenlighet, och så kunnen I
tillika märka er, att vi ej hade brist på sjangtil
lärdom i vår socken.

Som jag för en momang sedan sade, hade det
blifvit liksom ett folknöje att slå vess om, hur vidt
Knastens talang eller tygräckornas ägare skulle vinna
seger, när skräddaren var på tyget med sax och mått.
Detta hade äfven kommit till gubbenörens kunskap,
och han lofvade Sven-nojs en hel silfverspecie, om han
kunde vaka öfver det kläde, som Knasten skulle sy
leberi af till både Sven och kusken. Sven-nojs mente,
att det skulle bli lätt förtjänta pengar, och han satt
som om han varit beckad fast vid bänken i
herrgårdens borgstuga, medan skräddaren krympte först det
gula klädet och sedan det mörkblå, och Sven tog själf
hand om'et under torkningen. »Denna gång skall
Knasten bli bet!» prosenterade Sven och bröstade sig värre
än en kalkonhane, som har stjärten uppslagen.

»Väg inte talgen, förrän oxen är slaktad!» säger
då jag. Men Sven-nojs var så djärf och oförvägen, att
jag inte fick näsa opp, för'n med mindre än vi skulle
slå vess om den specie, han skulle ha af sin husbonde.

»La' gå!» säger jag. »Men jag vill se på själf,
medan Knasten klipper till leberierna; jag kan tälja
några tjog pölsepinnar under tiden».

Det gick Sven helt fröjdefullt in på, för nu skulle
fyra ögon öfvervaka saxen.

Nå, Knasten rullar upp det fina, mörkblå klädet
till styckets hela längd, mäter det med sin måttstock,
känner på'et, berömmer färgen, tar upp sin näfverdosa
och snusar så oskyldigt, som om han haft en anelse
om att vara misstrodd för någon ärfd talang, och Sven
stirrar, så ögonen stå på skaft, som på en årsgammal
honkräfta.

»Ska det vara en pris, Jösse Post?» bjuder så
skräddaren och räcker mig dosan tvärs öfver bordet.

Råkar så glida med vänstra bakbenet och spiller
så snuset på klädet, ger detta en svängning rakt i
synen på Sven, så han till att nysa och hålla för
tittgluggarna. Men, när han igen kan bruka dem, har
Knasten lagt leberimönsterna på yttersta ändan af
klädesräckan och klipper till kuskens långrock i sjungande
rappet.

»Se så, nu skall jag bara jämna af de här små
remplingarna, så räckan blir rak i kanten; håll saxen
ett tag, Sven, mens jag rullar bättre ihop'na!» säger
han då, med ryggtaflan vänd åt Sven, som nock så
grant håller den farliga saxen med båda händer; sedan
rullar mäster ihop det granna klädet. »Nu kan Sven
vara så bra och själf gömma räckan, tills jag skall
klippa till ditt liberil» anhåller han oskuldsfullt.

Jag var rakt färdig att spricka af invärtes skratt,
ty jag hade sett, hur fermt Knasten lade klädet
dubbelt, medan Sven snusade med både näsa och ögon,
så där blef <i>två</i> långrockar tillklippta i stället för <i>en</i>.

Jag brydde mig ej om att se, hur det gick med
det gula västklädet, men någon tid därefter kom jag
öfver skräddaren i hans hem, då han med en visp
och tjock blåelse stod och förvandlade en kanaljegul
väst till en blåstänkt, som blef både grann och
finurlig. Fram på våren kom Knasten till bröllop hos mor
Holger, som gifte bort styfsonen med urmakarens
dotter, och då var mäster rent öfveränna fin i blå
långrock och blågulbrokig väst. Då sade jag Sven-nojs,
hur knepigt Knasten brukat sin talang, och Sven måste
ut med den speciriksdaler, som han af gubbenören
fått för sin stora vaksamhet.

Detta låg dock sedan jämt och gnagde i räntan
och lefvern på Sven, och han lurade på tillfälle att
ge in Knasten för hans talang och jag var inte heller
emot ett nojs, när det kunde bära till.

Så hände det på sensommaren, att Svensa gamla
farmor, som bara var skinn och ben, la' näsan i vädret
hos hans föräldrar, som ägde en liten hemmansdel i
vår socken. Knasten fick bud att komma dit och sy
en mörkblå klädesberedd vadmalsklädning till Svensa
syster, och jag blef bebådad dit att rifva lifvet af en
griskulting och en kalf, för där skulle göras stor ståhej
med äredet, eller, som vi nu säga, begrafvelsen, efter
käringen. Det var visserligen sant, att detta ej var
någon vidare passande anledning att drifva hommer
och pajasspel med någon dödlig, men frestelsen kom
så gratis oskuldsfull, att jag skulle varit stark som
engelen Simson för att stå emot. —

Knasten sitter i undantagsstugan, där käringen bott
och dött, och han syr, så nålen är som en
hvitglödgad järnstång. Fruntimmerna slå degen till det sötsura
gillesbrödet, så varma degklickar flyga utåt golfvet;
jag sitter och skrapar grishufvudet, Svensa far har gått
ned på logen, där liket ligger och väntar på sin kista;
han har med sig osläckt kalk och en skål vatten till
traktering åt råttorna, som hålla på att bli husbönder
i gården. Så kommer Sven-nojs hem från herrgården
med rusiner och annat fint till småkakor, som han
fått reseft på af husmamsellen, och där blir nu ett
prenotande<footnote>utsira med kakformar.</footnote> och bakererande ända till midnatt.

Under detta ståhejet talar Sven med mig om, hvilka
gäster som skola rekvireras till gillet, och att de ej kunna
gå förbi Knasten, som för all säkerhet hämtat dit sin
långrock och hängt den in i den dödas klädskåp, för
han var så illa rädd för, att den skulle bli anammad
af tjufvar. Men så kommer Svensa far från nock en
rundaria på logen hos liket och anser, att råttorna ha
mera lust till hennes ben, än till den osläckta kalken,
och så blir där regaleradt om flyttning.

»Ja, inte kan vi ha både liket och det sursöta
degtråget här i stugan», exelerar moran. »Vi få bära't
in till Jösse i farmors lillkammar».

»Där går det inte genom dörren», menar gubben;
»vi få bära in'et till Knasten».

Skräddaren hade släckt ljuset och låg på sitt gröna
öra, och det var bäst så. Moran listade sig in på
hosesockarna och satte fram ett par stolar, vid ett känne
månsken, och ett litet bete därefter kom Sven bärande
vid ena ändan och jag vid den andra, skridande så
saktmodigt in genom dörren, och allt skulle ha gått
galantemang, om inte Sven ränt emot skräddarebordet,
så både sykorg, sax och aln ramlat i backen.

Då vaknar Knasten. I stor förfärdelse sätter han
sig upp och ger hals, att det är tjufvar, men skymtar
så det hvita täckelset öfver vår börda och nämner
darrande mitt namn: »Jösse Post! Jösse Post, här vill jag
inte ha'et!» säger han ynkesamt, och det var i den
momangen, frestelsen for i mig.

»Ligg du bara i ro, Knast, en så läslärd person,
som du, kan väl ej tro att det ofredar någon! Men
jag medger, att det hvita lakanet ser spökaktigt ut. —

Stanna här och kalmera Knast, tills jag kommer
med något svart att breda öfver, så ser han inte
gestalten, prosenterar jag i andäktig ton och gaf Sven en
teckenpuff.

»Där ligger en paltakalle, eller lappmatta inne i
farmors säng», säger Sven-nojs räfvapolitisk, »men där
skall du, Jösse, ligga i natt och tränger kanske till kallen».

»Jag reder mig den förutan, här behöfs den»,
svarar jag stillsamt, går in i kammaren, kommer
tillbaka och säger till Sven: »Paltakallen var inte i sängen,
men på kistbänken låg detta här, som räcker till att
bre öfver lakanet!»

»Det är mors fina, klädesberedda vadmal, som
blef öfver från systerns klädning, kan jag känna»,
svarar då Sven-nojs trovärdigt; »men det kan ju inte
skada tyget att ligga utbrett här. Tag du i ändan, så
lägga vi det dubbelt tvärs öfver, så här på tvären.
Har du tag i båda ändarna, Jösse? Ja, då är det bra!
Sofver du igen, Knast? — Jo, och det, så det hörs!
Det är lyckligt för vadmalet, men jag får ta det bort
härifrån innan han plär komma i lasarna och slå eld».

Så var allt i ordning, och jag gick in i likets
kammers och la' mig i käringens gästsäng, men lät dörren
till stugan stå och slog inte eld på ljuset. Där var
graftyst inne hos skräddaren, ända tills jag tog till
att sy skor till kungen, eller snarka — ni förstår —
så det hvisslade i knutarna; då började det min lif
och knif att pussla i stugan och jag ser en hvit skymmelse
komma tassande fram och dra igen dörren. Aha, tänkte
jag, nu har Knastens talang fått regemente öfver hans
förskräckelse för spöken! Och så sydde jag nock ett par
bra becksömsskor åt konungen. Men som jag drar till
som starkast, far dörren upp i en blink och smäcktes
så igen som en blixt, och där står Knasten, fäktar och
sparkar för att komma lös, men se, bakfliken af hans
lärftsskjorta satt i klämma i dörren.

»Kom hit och hjälp mig, Jösse!» hväste han som
en halfkvald gåse. »Liket håller mig fast! — Läs, Jösse!
Vakna då, det gäller lifvet! — Min gärning nådigt
skåda. Hvad jag i dag har syndat. — O, evighet, din
längd mig fast förskräcker!» gick han på i ett kör.

»Hvad i Heljarp fallerar dig, karl? Du hoppar
och fäktar värre än hin i ett torrt flundreskinn! Hvad
står på? gäspar jag i min säng.

»Hon håller mig i bakgeren, ändå jag inte gjorde
'na den bittersta skada! Ack, Jösse, kom och befria
mig och ge mig rum i sängen bre've dig, tills det
börjar ljusna! Hjälp, hon är på låset! Jösse! Jag
besvimlar!» — — —

Nu tordes jag inte drifva sjåserna längre, utan
skred till och befriade höntingen — Knasten var
tämligen utminuterad till växten — och stoppade ner
honom i min säng.

»Förtälj nu sanningsälskande, hvad du upplefvat,
så du kom i detta öfvernaturliga tillstånd och
förhållande i dörrspringan!» förmanar jag så högtidligt som
en präst.

»Ack, Jösse, jag skulle bara gå upp och dricka,
hade glömt, att hon blef satt intill mig, trefvar för mig
med händerna och råkar dra bårklädet och lakanet af
liket. — Hu, Jösse! — När jag så böjer mig ner,
hväser käringen till tre tag: Pst, pets, pest! och blåser
mig midt i snaggen».

»<i>Käringen</i>! Hon ligger nu på bordet i stugan.
Det är ju baktråget med den sötsure degen, som bars
in till dig, Knast. Tror du mig inte, skall jag flinta
upp eld på ljuset, så får du se, hur degen jäser.

»Nej, eljes tack, Jösse!» svarar han och hoppar
kvickt som en padda ur dynorna och försvinner som
en dimfigur genom dörren. Men inne vid baktråget
stod Sven-nojs med en tänd talgpråsa i näfven och
lyste på Knastens fine långrock, som mist båda
skörten; Knasten hade i mörkret öfvat sin talang på
rocken, i den tron att det var morans fina klädesberedda
vadmal.

Knasten tackade och sade nej till
begrafningsbjudningen.

*

</chapter>
<chapter name="En lycksökare.">
<h1>En lycksökare.</h1>

I närheten af en af våra mindre städer ligger ett
herregods, hvars vackra park var upplåten åt
allmänheten och som under söndagarna utgjorde en omtyckt
samlingsplats för den del af stadens invånare, hvilken
blott på hvilodagen hade tid att vistas några timmar
i den fria naturen.

Här syntes hvarje regnfri söndagseftermiddag de
af stadens arbetare, som ordentligt började sina
göromål på måndagsmorgonen; här visade tjänstflickorna
och sömmerskorna sina nättaste sommardräkter, hvilka
dock ej alltid kunde fredas från en och annan rispa,
då änkleken mellan träd och buskar eller ringdansen
på den därtill upplåtna gräsplanen kom rätt i farten.

Dylika missöden voro dock vanligen förenade med
så många glada minnen, att skadan bars med tålamod,
lagades och glömdes. Nästa söndag var flickskaran lika
fin och nätt igen och de unga männen lika muntra
och oförvägna som vanligt, och parken genljöd af
friska, lefnadsglada skratt och sånger.

En varm söndagseftermiddag sutto trenne flickor
på en bänk i nämnda park och mönstrade förbigående
lustvandrare, under det de gjorde sina anmärkningar.

»Nej se på, konsulns Tilda har fått sig en
kavaljer för sig själf. Hon har hittils haft boddrängen ihop
med byggmästarens Elise», hviskade den ena af de tre.

»Det är bara för tillfället; den där var bagaren
Brun. Han blef förra söndagen smått 'okompandes'
med sin rätta fästmö, hans husbondes stugpiga, därför
slår han — för att göra henne ängslig — idag för
Tilda», upplyste den andra.

»Ängslig för en gesälls skull!» utbrast den tredje
flickan föraktfullt. »Då skulle jag, min sju, ej bättre
ha lärt eller sett».

»Jo, du, som tjänar som kammarjungfru här på
godset, ser naturligtvis större herrar — gå din näsa
förbi; men när en af oss tjänstflickor har gifvit sin
kärlek åt en gesäll, så kan det vara ängsligt nog att
bli ovän med honom. Eller hvad säger du, Ida?»

Den talande var borgmästarens Lovisa, en
tjuguåttaårig tärna.

»För det första är <i>jag</i> ej tjänstflicka, utan
klädsömmerska och kan ej döma öfver edra hjärtans
känslor, för det andra ville jag ej offra frihet och nattro
för en bagares skull; de lära ju hänga i degtråget
hvarje natt», upplyste Ida. »Men hvad är det för en
fin herre, som står och stirrar så på oss där borta vid
den stora eken?» sporde därpå de andra.

»Ja, fråga du Alma därom, så får du kanske
sanna, att mången spottar i den skål han själf får supa
ur. Herremannen där borta är gesäll hos skomakare
Lund», svarade Lovisa.

Ida såg på Alma under det hon själf jämkade sin
lösfläta längre fram under hufvudduken. »Känner du
honom? Hvad heter han?»

»Tallkvist, tror jag», svarade Alma, dragande sin
ljuse stråhatt längre ned i pannan för att dölja sin
rodnad. »Jag kan väl ej hjälpa att han, som andra,
kommer hit hvarje söndag. Lovisa skall då alltid pika
folk!» 

»Åh, du behöfver ej bli ond för det man råkar
se dig under hatten. Du kan ej neka till, att han
alltid passar på att träffa dig de stunder, du är här ute»,
sade den obarmhärtiga Lovisa.

»Är det så ställdt, är det väl bäst säga dig farväl
nu; vi skulle med våra hufvuddukar kanske blott
genera herr Tallkvist, som kanske blott umgås med
hattflickor», sade Ida, utan att dock röra sig från bänken.

»Tallkvists far var i många år vedsågare; jag har
ofta munhuggits med honom, då han skar
borgmästarens ved för lång», upplyste Lovisa med stort eftertryck
på hvarje ord.

»Tyst, flickor, tala ej så högt, det kommer en hel
flock herrar hitåt», varnade Alma, döljande sin harm
för att ej gifva Lovisa tillfälle att förnya sina anfall.

»Nej, se Ida och Lovisa! det var bra vi funno er;
vi äro just ute för att söka flickor, vi ha nämligen
kommit öfver en fiolspelare, och nu skall dansen stå
i lunden den gröna, som det står i visan!» sade
anföraren muntert. Ida och Lovisa stego genast upp och
slätade ut sina ljusa kattunskjolar, Alma rörde sig ej
från stället.

»Man vågar väl ej taga sig friheten bjuda mamsell
Lyrén med till en liten svängom i det gröna?» frågade
anföraren för ungherrarne med någon förlägenhet.

»Nej, jag tackar, jag dansar aldrig så där i
solskenet. Komma ni igen snart, flickor? Eljes får jag
säga er farväl», sade Alma med en tillgjord stelhet,
som illa passade till hennes vackra, vänliga ansikte.

»Vi tänka dansa både i sol- och månsken!»
svarade Lovisa, som hade förvärfvat sig ett stort rykte
för sin uthållighet i alla slags danser, från
»tyrolervalsen» till den vildaste galoppad.

Ida sände en blick af saknad till den plats där
den vackre Tallkvist stod, nu, som det tycktes,
försjunken i betraktande af den ståtlige
herrskapsbyggnaden, hvars framsida vette åt parken.

»Jag kommer igen om en stund», hviskade hon
till Alma, då hon lämnade denna för att följa sina
andra vänner till dansplatsen.

Den glada skaran tågade bort, Alma blef ensam
och tvekade, om hon längre skulle bli kvar på platsen
eller gå sin väg. En förstulen blick under det vida
hattbrättet smög sig samma väg som nyss Idas
ögonkast. Då steg hon upp, låtsande sig se åt motsatt håll,
ty det lifliga, bruna ögat hade upptäckt, hvarthän den
vackre handtverkarens tåspetsar voro vända.

»God eftermiddag, Alma!» hälsade nu en manlig
stämma halfhögt.

Hon vände sig om. »Nej se, herr Tallkvist här!»
tonen ljöd så förvånad, som om hon aldrig tänkt sig
möjligheten af en dylik händelse.

»<i>Herr Tallkvist</i>!» upprepade han vänligt
förebrående», jag trodde att vi förra söndagen lade bort
titlarne; jag fick lof att säga Alma, och hon lofvade
säga Ernst».

»Ack ja, nu minnes jag det! Ernst är ett riktigt
fint namn, hvem kunde hitta på det åt honom?» Alma
drog sig åt sidan för att lämna sin beundrare plats
att gå bredvid sig på sandgången, som förde till en
mindre besökt del af parken.

»Det gjorde min mor», upplyste han helt glad
öfver att hans namn föll henne i smaken, och i det
han tog ett litet danssteg, för att komma i takt med
hennes små fötter, fortsatte han: »Min mor var rätt
bildad; hon höll sig med böcker från fru Tannes
lånbibliotek, där äfven allt bättre folk lånar romaner.
Kort innan jag kom till världen hade hon läst 'En
nyckfull kvinna', där hjälten heter Ernst, och hon blef
så förtjust i honom, att jag fick hans namn».

»Nej, så intressant! Den boken får jag visst läsa!»

»Jag skall låna den hos fru Tannes», erbjöd Ernst
ifrigt, tagande ett nytt danssteg. »Men då vi nu
kommit in på kapitlet om romaner och kärlek, så kunde
Alma nu, när vi äro så här bra allena och för oss
själfva, säga om hon sedan i sitt hjärta tänkt på, hvad
jag i söndagskväll hade dristigheten säga om min
kärlek?»

»Jag lofvade ju ej svara därpå i dag», svarade hon
undvikande.

»Nej, men se, Alma, tiden är så rysligt lång, när
man skall gå och vänta på sin lycka, det går ej rätt
bra att arbeta när hjärtat kväljes af fruktan och hopp»,
sade han nästan missmodigt.

»Åh, den som lyder under andra, får allt arbeta
lika bra om hjärtat är plågadt eller ej»,

»Almas hjärta har visst aldrig känt kärlekskval,
annars talade hon icke så».

»Jag skall säga Ernst, att den som kommit i en
sådan ställning som jag, får ej låta kärleken springa
af med sig i otid. Min far var tjänsteman, statens
postförare, min syster är gift med en kustsergeant och
min bror, som ej varit annat än kypare, har nu
blifvit en stor herre, sedan han vann på lotteriet. Han
har köpt sig gård och skall bli vingrosshandlare. Se,
Ernst, jag är rädd att vi två skulle bli som sparfven
i tranedans bland min släkt. — Vore Ernst ändå
mästare, så —»

Det kostar att skaffa sig lager, därtill räcka ej
mina besparingar. Ett litet nätt bo hade jag tänkt,
samt arbete på styck hos min mästare Lund».

»Se, Ernst, där som fönstret står öppet och
tyllgardinerna synas, bor jag! Vi kunna gärna gå litet
närmare slottet; herrskapet är ej hemma och dessutom
ser Ernst snarare ut som en grefve, än en
skomakaregesäll». Alma gick upp på ett litet stenkummel,
hvarifrån man kunde se in i hennes rum. Ernst följde
henne med någon blygsel öfver »gesällen», men med
större stolthet öfver sin likhet med en grefve.

»Alma bor som en prinsessa», sade han blickande
in i rummet, där en rosig matta, en förgylld
spegelram och en mängd små prydnader på en hörnhylla
dansade om för hans syn. »Jag kan nog förstå att
jag får slå mina tankar ur hågen». Han vände sig
bort med en suck.

Alma slog med parasollen på spetsen af sin fina
tygkänga, ett verk af Tallkvists händer, och som
kanske förde sin mästares talan.

»Då är det väl bäst att jag säger farväl för evigt
och håller mig till mina likar?»

Alma spratt till vid den på en gång sorgsna och
afgörande tonen. Hon vände sig mot det håll, han
tycktes stirra; hennes blick upptäckte sömmerskan
Tilda, som synbarligen sökte någon. Alma trodde sig
veta hvem.

»Ernst skall då alltid ta så häftigt i! Jag har ju
ej sagt nej. »Hon rörde lätt vid hans arm och gick
sakta ned från kullen, samt slog in på en gång, som
förde till en rakt motsatt del af parken, än där den
farliga Tilda gick på jakt.

»Har hon verkligen ej!» utropade Ernst, glad och
förbryllad tumlande efter henne ned för stenkumlet,
utan en tanke på sina blanka stöflar, hvilka fingo
betänkliga skrubbsår af de skarpa stenarna. Men hvad
betyder ett par stöflars välfärd för en skomakare, då
han har utsikt att få sina hjärtesår lagade?

»Alma säger hon ja? pustade han andfådd då han
uppnådde henne.

»Ernst kan gärna säga <i>du</i>, 'hon' låter som om
han, nej <i>du</i>, frågade någon annan», svarade Alma i
blyg ton.

»Du vill då bli min <i>fästmö</i>?» Hon såg upp, som
om hon blifvit skrämd och kämpade synbart med
stridiga känslor.

»Fästmö!» upprepade hon långdraget. »Det får
stå an med detta till en tid, ty jag skall säga dig,
käre Ernst, att när jag förlofvar mig och går arm i
arm med dig, så blir det på fullt allvar och ej som
vissa andra flickor, en i dag, en annan näste söndag;
därför vänta vi så länge med trolofningen».

»Huru länge? Det blir en tung tid denna, att
sitta på verkstaden; jag kunde bli frestad att hålla
frimåndag och —»

Gör du det en enda gång, så är det rakt slut oss
emellan».

»Men hvarför kan du ej ge mig ett ordentligt
ja?» envisades han.

»Min rike bror är min giftoman, jag vet just ej,
om han mera har laglig rätt att säga nej, men hvad
skulle han säga om jag, som är född med hatt, skulle
ta till hufvudduken, när jag gifte mig».

»Vore detta rakt nödvändigt?» sporde han, slagen
af denna viktiga omständighet, hvarpå han i sin
kärleksyra aldrig kommit att tänka.

»Ja det vore rakt nödvändigt!» bekräftade hon
eftertryckligt. »Jag ser ingenting löjligare än en
arbetares hustru med en blomsterprydd hatt på hufvudet
och en korg med potatis och sill på armen».

»Jag ser ingen annan råd än att söka bli min
egen», sade han, afbrytande den föga trefliga
framtidsskildringen. »Men hur skall jag få mynt i hast?»

»Lyckan står trogen kärlek bi; för öfrigt brådskar
det ju ej så fasligt», tillade hon uppmuntrande. »Men
nu måste jag gå in; dock om du ej bryr dig om
dansen här, som jag just ej tycker passar för en man i
dina kläder, så följer jag dig genom fruktträdgården
ut på vägen; jag går naturligtvis fritt här hvar jag vill».

Tallkvist kände ingen lust nu att dansa med
tjänstflickor och sömmerskor, då han kunde visa sig på
gatorna med en fästmö, klädd i hatt — bara han blef
sin egen. Men huru länge skulle det ej dröja innan
han samlat nog till ett sådant hem, som Alma kunde
vara belåten med, och ett lager sådant som Lunds:
mindre ville han ej bli mästare för.

Försänkt i dessa tankar tog han vägen åt staden,
utan att se hvarken åt höger eller vänster förrän han
utanför handlanden Törns sommarställe var nära att
blifva öfverkörd af en lätt jaktvagn, dragen af ett par
eldiga hästar.

Ernst sprang åt sidan, vagnen svängde intill
trappan, där fröken Törn och hennes dryge herr pappa
med utsökt vänlighet den i hast rik vordne för detta
kyparen, nu grosshandlaren Lyrén. Tallkvist såg hur
förtroligt Törn tryckte Lyréns hand innan han hjälpte
sin dotter upp till honom i vagnen, som därpå rullade
bort med de unga två, hvilka troligen voro förlofvade.

»Alma har rätt, det går ej an för <i>gesällen</i> att
komma bland dem. Att hon nöjer sig med en
skomakaremästare, vittnar att hon har mig af hjärtat kär. Ack
den som kunde så lätt komma till anseende och lycka
som hennes bror!»

Han gick in på ett nykterhetsvärdshus för att få
sig en smörgås och ett glas öl; korngrynsgröten vid
mästarens bord föreföll honom motbjudande, då han
denna afton tänkte därpå, och i den af Lund själf
förrättade aftonandakten, tilltrodde han sig ej att med
vanlig andakt kunna deltaga; bäst således att bli borta
därifrån.

Han satte sig vid ett litet bord, för att invänta
de begärda förfriskningarne, tog därunder tanklöst en
bredvid honom liggande tidning och lät blicken glida
öfver annonsafdelningen.

»Räck lyckan handen!» stod där med stora
bokstäfver. Ernst spratt till. Detta måste då vara en vink
af ödet! Han såg på nästa spalt: »Pröfva lyckan!»
lästes där i ännu fetare bokstäfver. »En till och jag
vet det lyckas», mumlade Ernst med feberaktig
brådska vändande tidningen, blicken flög nedåt spalten till
höger; fanns eller fanns där ingen lotteriannons, därpå
berodde det.

Nere vid kanten fanns den.

»<i>Till första dragningen, 20 Oktober, levereras
lotter</i>». — Mera behöfde Tallkvist ej läsa; ödet hade
gifvit honom en fingervisning för att uppnå den lycka,
han önskade sig.

*

»Tycker du ej att vår hygglige Tallkvist blifvit
förändrad? Förr var han glad både vid arbetet och
på fristunderna; nu ser han jämnt ut, som om han
drömde eller gick i sömnen», sade fru Lund till sin
man ett par månader efter ofvan beskrifne händelser.

»Jo, visst har han blifvit förändrad, mor, och jag
fruktade en tid att han rumlade, ty han smög sig
stundom om kvällarna försiktigt ut, på det jag ej skulle
se det, men han gick aldrig till någon krog».

»Hvart gick han då?» frågade gumman, lättad
från ett tungt bekymmer.

»Ja, du, det är en egen sak med de där
vandringarne», svarade mäster Lund, aftagande sina glasögon.

»Ser du, mor, jag är rädd om den hygglige
ynglingen; jag vet ingen, åt hvilken jag hellre ville lemna
verkstad, arbete och kunder åt än Ernst Tallkvist, då
jag själf blir för gammal att sköta det. Tycker ej du
det samma?»

»Jo», nickade frun, »men hvart gick han?»

Två kvällar gick han ut till herrgårdsparken. Jag
misstänkte något kärleksglam, men ingen kom där och
ingen tycktes han heller vänta, ty han slog blott ett
par slag kring själfva slottet och vände så om mot
hemmet. Sedan har jag mången gång sett honom tåga
dit ut, men där blir han aldrig länge».

»Han behöfver frisk luft och rörelse, det är det
hela», afgjorde frun; »men hvarför skall han smyga
med det?»

»Just <i>smygandet</i>, mor, just det föreföll mig
betänkligt! Jag ville ej säga ett ord åt honom, utan
tänkte det var bäst att se, hvar det bar hän, då han
de mörkaste kvällarne i förra veckan tog vägen åt
Varggropen».

»Åt Varggropen, den illa beryktade stadsdelen!»
utropade gumman bestört.

»Ja, men gissa nu hvem han där besökte!»

»Jag känner hvarken folket eller deras namn»,
svarade frun med värdighet.

»Du har väl åtminstone hört Spå-Karin omtalas;
det är till henne Tallkvist går», skyndade sig Lund
att upplysa.

»Till Spå-Karin! Har nu också han, en ordentlig
arbetare, blifvit lika så galen, som stadens så kallade
finare damer, herrar ej att förtiga, som springa dit,
för att bli spådda. Man skulle frestas tro, att vi gingo
tillbaka i kristlig upplysning i stället för framåt! Vet
du, far», tillade hon efter någon besinning, »Tallkvist
måste vara olyckligt kär i någon. — Du låter väl ej
honom taga mått af de unga flickorna?»

»Hur kan det falla dig in? Sådant där gör jag
själf; men där ligger dock något i, hvad du nyss sade.
Jag hörde i sommar, att han brukade gå med Alma
Lyrén i parken om söndagseftermiddagarne».

»Kammarjungfrun hos grefvens, hm! Flickan skall
dock ej vara oäfven, men bäst vore det dock för
Tallkvist, om han ej komme i broderskap med
grosshandlaren Lyrén, Törns och den raden, hvilken lefver som
hvar dag vore den siste».

»Du behöfver ej frukta, att de herrarne och
damerna dricka brorskål med en gesäl!», skrattade Lund.

»Jag vet ej heller hvarför Tallkvists tycke för en
kammartärna just skulle så förvilla honom, att han
behöfver fråga en spågumma om sin framtid»,
svarade fru Lund, rätande på sig; »en duglig
handtverkare må väl vara så god som en dagdrifvande
lotterispelare».

»Nog tycker <i>jag</i> det samma, kära Magda, och vi
vilja hoppas det bästa för vår hederlige Tallkvists
framtid. Det är bäst att låta honom gå och drömma
ännu en tid; han blir nog väckt, antingen på ett eller
annat sätt, och så få vi se till hvad som för oss är
att göra», svarade Lund, klappande sin gumma på
handen.

»Ja, det är bäst, far», suckade hon. »Svårt är det
dock att sakna honom vid aftonbönen hvarje
söndagskväll».

»Vi bedja ju ändå för honom, mor. Vår herre
skall nog bevara och återföra honom», sade Lund
tröstande.

Det gamla hederliga parets hopp och förtröstan
kom på allt större och större prof, ju mera vintern
skred fram, ty Tallkvist blef allt mer och mer
tankspridd och underlig till lynnet. Han spratt till på
träfoten, så snart någon tog i dörren, och då arbetet var
slut låste han sig inne på sin kammare, till hvilken
han nu jämnt bar nyckeln i fickan; städningen där
hade han själf förbehållit sig.

En dag då mäster Lund med sin hustru och
husfolk satt vid aftonvarden sporde frun:

»Far, har du läst dagens tidning?»

»Nej, är det något särdeles?»

»Ja, är det något särdeles?» sporde Tallkvist, men
med en så ifrig ton, att alla förundrade sågo på
honom, som nu på en tid ej brukade öppna munnen
för annat än maten, då han satt till bords. Han såg
förlägen ned på sin tallrik, men det syntes dock att
han med spänning afvaktade fruns svar.

Blott en efterlysning efter en på obekant sätt
bortkommen bok, tryckt med röda bokstäfver på svart
papper. Ägaren tyckes ej vilja vara känd, ty
upplysningen om boken skola lämnas i bref, ställda till Z.
Y. Å., att afhämtas på postkontoret.»

»Tillåter mäster att jag säger något?» frågade den
ene lärgossen höfligt.

»Var så god, Axel!» nickade mästaren faderligt.

Tallkvist rörde sig ej, han var blek och svetten
stod honom i pannan.

»Det är ingen annan än Spå-Karin, som lyser efter
sin svartkonstbok, det säges i hela sta'n. Den lär ha
legat på samma bord, där hon brukade lägga ut
korten, och har af någon blifvit utbytt mot en gammal
läkebok, som hade ett liknande band. Nu skall hon ha fått
en af sina förnäma kunder att sätta in kungörelsen».

»Du är minsann väl underrättad, käre Axel»,
småskrattade Lund», eljes tänker jag att boken helt enkelt
är något gammalt verk, som blott är svart i papperet,
och sådana gamla rariteter lär nog ej funnits i Karins
ägo; snarare är det magister Sammel, som lyser efter
skatten».

Axel hade för stor vördnad för mästaren att våga
motsäga honom, men han sväljde gröten på ett sätt,
som skvallrade om, att han äfven sväljde de ord, som
lågo honom på tungan.

»Tror ej mäster att svartkonstböcker finnas?
frågade Tallkvist med en besynnerlig blick, halft rädd,
halft öfvermodig.

»Jo», svarade Lund allvarligt, »här finnes många
sådana i världen, men de behöfde hvarken vara gamla
eller tryckta i rödt och svart; det är ej i färgerna
djäfvulstyget finnes, utan i de onda, lättsinniga och orena
tankarne, som blifva nedskrifna på papperet, och de
förgifta de oskyldiges och de svages hjärtan. Från allt
detta och andra mörkrets snaror vilja vi, som tro på
ljusets Herre, dock vända oss bort samt bedja honom
behålla oss i sin sanning».

Tallkvist kände en frossbrytning genomila sig;
tänderna klapprade mot hvarandra. »Jag kan ej stanna —
till aftonvarden». stammade han.

»Däri råder han sig ju själf, käre Tallkvist»,
svarade Lund vänligt: »Det är blott af fri vilja mitt
husfolk deltager i andaktsöfningarne här».

»Far, Tallkvist är sjuk», sade frun sakta.

Mannen såg hastigt först på sin hustru, satte så
glasögonen på och betraktade genom dem sin
värderade gesäll. Tallkvist går till sängs genast, men låter
vackert nyckeln sitta i sin dörr; mor och jag vilja se
om honom, han ska ha varmt öl med sirap och peppar».

»Tack för er stora godhet!» sade den unge
mannen utan att våga se på de gamle. »Jag vill — jag
skall nog — bli bättre — bli frisk!» stammade han
med kväfd röst, i det han vacklade ur rummet.

Tallkvist satt redan påföljande dag vid sitt arbete,
då Lund kom i verkstaden. Han sade sig vara frisk,
men Lund märkte under dagens lopp, att den
besynnerliga oron för ingen del gifvit vika, utan snarare
hade tilltagit hos den unge mannen, som tycktes hafva
grufligt svårt för att sitta stilla på trefoten, utan
oupphörligt såg mot dörren.

»Han har nu äfven fått <i>bäseläder</i> i skorna, liksom
så många andra arbetare nu till dags; han vill ut och
hålla frimåndag halfva veckan, det är sjukan, men
ännu blygs han för mig och gossarne», sade Lund till
sin hustru ett par dagar senare. »Jag får hålla mig i
verkstaden från morgon till kväll, att ej frestelsen
lättare får makt med honom under min frånvaro».

Den gamle hedersmannen höll ord och vek ej från
sin post, men aldrig hade lärgossarne funnit tiden
kortare eller behagligare, ty mäster förtäljde om sin
ungdom, sina gesällvandringar, om den gamla skråtiden,
då alla skomakare voro ett enda brödraförbund.

Tallkvist bjöd förgäfves till att lyssna till dessa
skildringar, hvilka under andra omständigheter skulle
hafva varit af stort intresse äfven för honom; hans
öron voro nu blott spända för att uppfånga ljudet af
hvarje fotsteg, som närmade sig verkstaden.

»Väntar Tallkvist någon?» frågade slutligen Lund.

Han spratt häftigt till och körde svinborsten och
becktråden genom tomma luften. »Ja, jag väntar —
barberaren», sade han dröjande och förlägen.

»Barberaren! Hit?»

»Ja, bara hans pojke förstås. De skulle ha in en
del oljor och pomador från Tyskland och ha på samma
gång lofvat taga med några saker af en ny sorts
blanksvärta, som jag hört mycket berömmas».

Lund svarade blott med ett »hm!» till denna,
som han grant hörde, inlärda läxa.

Bortåt aftonen syntes dock verkligen barberare
Zahls pojkes svartlockiga hufvud på verkstaden, medan
den öfriga delen af hans lilla lifliga person höll sig
på andra sidan om den halföppnade dörren. »Fater
vänter den Tallkvist den — kväll — abend». Hufvudet
drogs åter hastigt tillbaka, dörren slogs igen och
pojken kilade bort som en råtta.

Men Tallkvist stod kapprak på golfvet med en
halffärdig känga spänd öfver sitt knä; han var blek
som en gast och svetten pärlade i stora droppar på
hans panna.

»Det är visst bäst jag går genast; då man
besvärat folk om en sådan tjänst, bör man ej låta dem
vänta», sade han med en lätt darrning på rösten.

»Spring bara ej bort med blankläderskängan, den
behöfver ej hans nya — smörja!» svarade Lund med
någon otålighet.

Tallkvist försvann och syntes ej i mästarens hus
mera den dagen.

*

Samma afton vid niotiden ringde någon på
tamburklockan i det grefliga huset i parken, och den nye,
tafatte betjänten öppnade för en ung, fin herre, som
med feberaktig brådska sade några otydliga ord, hvilka
betjänten besvarade med en ödmjuk bugning under
det han öppnade dörren till det rum, där den grefliga
familjen var samlad.

Vid gästens inträde hördes ett lätt ångestrop från
kammarjungfrun, som låg på knä och uppsamlade
innehållet af grefvinnans sykorg, hvilken af våda fallit
ned på mattan. Den främmande stirrade så på den
prakt och glans, som omgaf honom, att han ej fick
fram ett ord.

»Fru grefvinna», stammade Alma ännu på knä»,
det är ett misstag af Andersson».

»Nå, det är visst din bror! Gå och tag honom
med dig till ditt rum», sade grefvinnan vänligt.

Alma flög upp som en pil och bort till dörren.

»Tyst och kom!» hviskade hon hastigt och förde
den förbluffade skomakaren utur det grefliga rummet
och in i sitt eget.

»Hvad står på, Ernst, efter du så där kommer
som skjuten ur en kanon, då jag ej hört af dig på
en hel månad?» frågade hon, påtändande sin lampa.

»Jag har vunnit tre tusen riksdaler på lotteriet,
Alma!» flämtade han och famlade efter en stol. »Nu
kunna vi gifta oss!»

Lampkupan klingade mot glaset, då Alma satte
den öfver lampan, men hon stod stadigt på fötterna
vid den öfverraskande nyheten.

»Jag visste aldrig att du spelade».

»Det är första gången, Alma, men jag visste af
många tecken, att jag skulle vinna; jag tog en lott,
som började med tiotalet, ty jag drömde natten förut,
att du stod framför mig, smärt om lifvet som nu. Jag
ville röra vid dig, då blef du förvandlad till en
romersk tia. Nu blir jag mästare och då nekar du väl
ej min trogne kärlekslön?»

»Ernst, du får verkligen ej tro, att jag nu tar dig
för pengarnes skull! Jag har hållit dig kär från första
stunden, vi taltes vid, men jag har det så bra här, att
du nog kan tro man får låta förståndet råda, mest i
en tid då så många gesäller äro sådana som de äro»,
svarade hon allvarsamt.

Alma, du hade så rätt, du gjorde så klokt, ty hade
du sagt ja den där söndagen i parken, då jag tiggde
dig därom, så hade ej denna lycka kommit mig till
del! Men du kan tro att jag slitit ondt sedan den tiden,
värst dock under den siste månaden, då jag lofvat mig
själf att ej se dig förrän efter dragningen».

»Stackars min gosse!»

»Men nu ska vi förlofva oss på stunden!»

»Ja, det är ju redan gjordt!» log hon rodnande.

»Ah, det skall ske med mera än en kyss! Se här
är äkta guldringar, du, en till dig, en till mig! Se hur
bra de passa! Nu, Alma, är du min för alltid!»

»Ja, Ernst, på min trohet kan du förlita dig!»
svarade hon och lade sin högra hand fast i hans. »Men
nu får du gå, jag vill ej att grefvinnan och fröken
länge skola bli i den tro, att du är min bror».

Lund hörde att Tallkvist kom hem vid tiotiden
och gick till sängs, men ändå syntes ej den unge
mannen till i verkstaden hela påföljande förmiddag.
Vid fyratiden, då mäster drack sitt eftermiddagskaffe,
trädde han dock, fin och skinande som en
blankläders-stöfvel, in till det åldriga paret.

»Jag kommer för att underrätta min gamle
mästare och hans fru, att jag vunnit tre tusen riksdaler, —
jag får dem om en vecka genom Zahl, — var det ej
en stor lycka?»

»Det var en — blanksmörja, som jag hälst sett
att ej Tallkvist befattat sig med», sade Lund med
bekymrad min, hällande sitt kaffe på tefatet, »men då
nu olyckan är gjord, så sitt ner, så vill jag efter bästa
förstånd råda honom att vända pengarne till det bästa».

»Jag tänker bli min egen och gifta mig», svarade
den nye kapitalisten, stött öfver mästarens ton.

»Hör Tallkvist, tre tusen är en stor summa för
den, som aldrig handskats med mer än han förtjänt
genom daglön. Ja, den är så stor och tung att den kan
knäcka ryggen på honom. Lyd mitt råd, sätt in
slantarne i banken och låtsa om ingenting ännu ett år,
utan arbeta som hittills hos mig; under denne tid har
han vänjt sig vid tanken att vara en någorlunda
bergad handtverkare, och då kan man på ett förståndigt
sätt bygga bo.»

»Jag är förlofvad med grossör Lyréns syster och
kan ej låta henne vänta».

»Alma skall vara en förståndig flicka; tag henne
med sig hit, så skall jag tala med henne», föreslog
fru Lund.

Tallkvist teg och såg ned på sin nye hatt.

»Mor och jag vilja blott hans eget bästa», sade
Lund i hjärtlig ton, »vi vilja ej att herrskapet
Tallkvist blir tallstrunt», tillade han och klappade sin
gesäll på axeln.

Tallkvist lämnade sina gamla vänner med föresats
att följa deras råd, han skulle blott gå ut ett slag i
staden, sedan skulle han återvända till sitt arbete.

Det var en klar, solig vinterdag, många förmögna
dagdrifvare solade sig på den förnämsta
promenadplatsen. Tallkvist ville blott en enda gång smaka nöjet af
att visa sig och se folk stöta hvarandra på
armbågarne, då de sågo honom och höra dem hviska: »Se,
där går Tallkvist, som vunnit tre tusen på lotteriet!»
Hans vän, den tyske barberaren och lottförsäljaren,
hade nämligen ej försummat att få in den glada
nyheten i stadens tidning.

Tallkvist gick först in i en butik och köpte sig
ett par handskar af samma ljusa färg som unge
konsul Törns, därnäst köpte han sig en promenadkäpp
och några fina cigarrer, och nu var han färdig låta se
sig af hvem han än månde möta, undantagande af —
Spå-Karin. Blotta tanken på henne for som en svart
sky öfver hans lyckas klara himmel.

»Jag skall på ett frikostigt sätt godtgöra henne,
hon misstänker ej mig», mumlade han där han gick,
sakta svängande med käppen och med vänstra handens
fingrar nätt instuckna mellan ytterrockens
bröstknappar. »Pängar äro för henne nyttigare än —»

»Nå, god dag Tallkvist! Det var bra vi råkades!»

Solen låg Tallkvist rakt i ögonen, han kände ej
genast igen den, som så hälsade honom, men äfven
sedan han öfvertygat sig om, att det var grosshandlare
Lyrén, skimrade och dansade det för vår arbetares ögon,
ty om en sådan ära, som att på öppen gata bli
tilltalad af Törns blifvande svärson, hade han aldrig
drömt, ens efter sin lotterivinst.

»Jag får gratulera till den lille vinsten och
lyckönska till förlofningen med min syster», sade Lyrén
nedlåtande. — »Hon skref och berättade mig saken.
Ni gifta er naturligtvis med det första. Eder
nuvarande tjänande ställning anstår ej rätt mig och min
fästmö. — I en sådan här mindre stadshåla måste man
taga hänsyn till släktförhållande; Almas
kammarjungfrutitel bör, liksom ditt gesällnamn, så fort ske kan
utplånas, så att ni kunna komma med på mitt bröllop,
som står nästa mars.»

»Naturligtvis, visserligen, jag köper bohag och
lager så fort pängarna komma från lotteriet och så —»

»Käre Tallkvist, hvem går som en bracka med
pängar i handen för att köpa sitt bohag?» skrattade
Lyrén öfverlägset. »Jag hade hela min våning
möblerad och försedd med allt innan jag fått ett öre af min
vinst. Gå du bara och gör sammaledes, ingen nekar
dig kredit på några hundra riksdaler».

De två blifvande svågrarne gingo bredvid
hvarandra framåt mellan grupper af lustvandrare. Lyrén
hälsade till höger och vänster på de finaste
modedockorna och nickade förtroligt åt de yngre manliga
dagdrifvare.

Tallkvist tyckte sig vara förflyttad till en värld,
där icke ens lukten af läder och beck anständigtvis
borde få intränga; hur skulle han väl då kunna säga
till sin svåger, Törns svärson, att han lofvat sitta som
gesäll vid lästen ännu ett år? Han sade det ej heller,
utan öfverenskom i stället med Lyrén, att Alma skulle
söka bli ledig från sin tjänst, så att det så fort som
möjligt kunde lysas för henne och skomakaremästaren
Tallkvist.

Ofvanpå detta samtal var det ej behagligt att
återvända till den gamle mästaren och kanske få mottaga
varningar och förebråelser för vankelmod; till Alma
vågade han ej gå två kvällar å rad, hon kunde få
olägenhet därför, hvar skulle han då tillbringa aftonen?
Tallkvist afskydde nykterhetslöften, men älskade
nykterhet och gick aldrig på något af stadens värdshus blott
för att dricka. Denna afton var han alltför upprörd
för att kunna känna hunger. Han kom att tänka på
teatern, som öppnades klockan sju, han beslöt gå dit,
ty detta var ju både ett fint och värdigt nöje.

Ett par tvetydiga franska lustspel denna kväll;
hjälten i det ena var en älskvärd slösare, åskådarne
klappade ursinnigt, så snart han visade sig. — Hvad
skulle Lund säga om en sådan? Bah, Lund ville att
allt skulle bli vid det gamla, han kände ej den nya
tidens fordringar. Hjälten i det andra stycket vann
sin lycka genom att på ett mästerligt sätt ljuga för
sin stränge, hederlige farbror, och åskådarne jublade
och framropade honom. — Hvarför skulle då Tallkvist
ej kunna glömma Spå-Karin? Om han talade om
saken för Lyrén, så var han viss på, att denne skulle
kalla det »genistreck» —men det var ju icke ens
mödan värdt att tala om.

Klockan elfva gick han hem och lade sig, men
sömnen ville ej infinna sig; han grubblade öfver, hvad
han skulle säga mäster Lund följande morgon.
Ändtligen fattade han beslutet att kort och godt säga, att
hans nya släktingar önskade att han skulle flytta och
bli sin egen herre. Detta lättade, och Tallkvist somnade.

En vecka senare var det trolofvade paret ute för
att hyra bostad och köpa möbler samt öfriga saker till
det blifvande hemmet.

»Vi gå först och se på de lediga rummen»,
föreslog Alma.

»Men här bor möbelhandlare Pettersson, vi kunna
ju åtminstone se på hans lager, då vi ändå gå förbi
dörren».

De gingo in, handslag och lyckönskningar bestods
af Pettersson, som var bekant med Tallkvist, och så
sade denne sitt ärende.

»Nå, det var bra du kom i dag, jag har just en
förmaksmöbel, som säkert skall falla din fästmö på
läppen — jag vet att mamsell Lyrén har lika så fin
smak, som hennes bror — valnöt, grön schagg — var
så god, kom själf och se!»

Möblerna voro utsökt vackra. Almas ögon voro
vana vid skönhet och prydlighet; soffan och Stolarne
voro förtjusande. »Men detta är väl för dyrt för oss?»
frågade hon.

»Nej, det är ej dyrt», sade Pettersson med stor
bestämdhet. »Skräddar Olsson såg på det i går — han
gifter sig om ett par veckor — han vill ha det, men
beslutar härrskapet sig, så kan Olsson få de där röda
möblerna; <i>hans</i> fästmö tycker om det som skiner».
Pettersson log förbindligt mot Alma.

»Hvad säger du Ernst?»

»Alma lilla, om <i>du</i> blott tycker om sakerna, så
komma nog vi män öfverens om priset».

»Det har ingen fara Tallkvist. Jag skall säga
mamsell Lyrén, att man, då bo skall byggas, alltid gör
klokast i att taga de mest solida sakerna; det är i
längden den bästa hushållningen».

»Det tror jag med», instämde Ernst. Och så afslöts
handeln så, att Pettersson nämnde det ungefärliga
priset, räkningen skulle han sända sedan; dessutom
förmodade han, att det unga paret äfven behöfde möbler
till hvardagsrummen.

Alma nämnde, att de tänkte nöja sig med två rum.
Men, mina vänner, en lägenhet på blott två rum
för en mästare, det går verkligen ej! Vill den blifvande
frun ha de färdiga skodonen i förmaket? Nej tre rum
är det minsta. Herrskapet skall naturligtvis ha en piga.
»Pettersson har rätt», afgjorde Tallkvist, och då
Alma just ej tyckte motsatsen, så köptes tarfliga
möbler till ett hvardagsrum samt mahognymöbler till
sängkammaren, hvilken naturligtvis ej fick sakna en större
toalettspegel, ty »det ena måste vara efter det andra»,
sade Petterson.

»Ser du, det var klokt att ej hyra rum förr än
vi köpt möbler», sade Ernst belåten, då de åter
kommo ut på gatan. »Nu gå vi in här och köpa gardiner».
Alma följde uppmaningen, fast besluten att ej taga
för dyra saker till det öfriga bohaget.

»Billiga gardiner bli i längden de allra dyraste»,
upplyste butikmamsellen sanningsenligt,» för öfrigt beror
det ju något så när på hur fina möbler herrskapet har».
Naturligtvis måste den gröna förmaksmöbeln ha
sig värdiga gardiner. Det vackra divanbordet kunde ej
heller stå på bara golfvet; en präktig förmaksmatta
köptes, tillika med ett par pärlbroderade kuddar, hvilka
först skulle användas på brudpallarne, sedan skulle de
tillhöra gröna soffan.

Talet om brudpallarne föranledde helt naturligt
tanken på bruddräkten. Ernst väckte sjelf den viktiga
frågan, och hela högar af hvitt tyg kommo genast fram
på disken.

»Grefvinnan ger mig svart siden till klädning och
fröken Olga vill sjelf brodera min slöja», upplyste
Alma, fingrande på ett stycke fin, hvit kasimir.

»Silketyll, broderadt med liljor i glansgarn eller
hvitt flocksilke?» gissade butiksmamsellen.

»Ja», svarade Alma, läggande det mjuka tyget i veck.
»En dylik slöja fordrar ovillkorligen hvit klädning»,
sade mamsellen, vänd till Ernst.

»Skulle ej svart äfven tyda på något, som damerna
kalla garderobsorg?» sporde Ernst, med en bankirs
hållning.

»Jo visst», intygade mamsellen.

»Men, Ernst, ha vi råd till allt det här?»
hviskade Alma, halft ängslig.

»Men kom då ihåg, att jag ju rakt af <i>hittat</i> dessa
tre tusen; mina besparingar komma ju ej att röras; för
mer än några hundra», hviskade Ernst. Högt sade han:

»Du bör taga hvitt, ty annars skulle du ju ändå
köpa dig en sådan klädning till din brors,
grosshandlare Lyréns bröllop».

Skälet var slående, kasimir köptes, och Ernst fick
under handeln anvisning på passande garnityr: brosch,
örhängen, knappar och skärpspänne af norskt filigrans,
arbete i silfver.

»Sådant bar vår äldsta fröken, då hon stod brud»,
upplyste Alma, som kände sig betydligt lättare till
sinnes vid tanken på att de »hittat» de tre tusen.

Vid denna upplysning flögo Ernsts tankar genast
till hans korta besök i det grefliga förmaket.

»Alma, du,» sade han vårdslöst, jag tyckte
grefvens golfmatta var så treflig, den liknade den här;»
han pekade på en rulle mattyg, och tio minuter
därefter hade han beställt däraf till sitt blifvande förmaksgolf.

I skymningen voro ändtligen alla uppköp gjorda.
Ingenting öfverflödigt, intet glittrande lappri, endast
solida varor; detta var Almas vapen mot en oro, som
ständigt ville smyga sig in i hennes hjärta.

»Nu gå vi in till din forne mästare; fru Lund
har bjudit mig vara välkommen och hon är en fru,
som själfva min grefvinna värderar», sade Alma, som
kände ett starkt behof att höra någon godkänna deras
dagsarbete.

»Jag vill gärna, medan jag är i farten, gå bort till
skräddaren Törnros — han har lärt på akademien i
Dresden — och beställa mig brudgumsdräkt samt
något annat smått. Jag skall senare komma och hämta
dig samt följa dig hem».

Alma, som ej hade någon aning om, att Ernst
kände motvilja för att besöka sin gamle mästares
aktade hus, gjorde ej någon invändning mot förslaget,
ej heller kunde hon anmärka något mot att hennes
fästman beställde sina kläder hos den dyraste
skräddaren, då han visade sig så frikostig vid hennes egen
utstyrsel. Hon gick alltså ensam till det gamla paret.

Besöket gladde synbarligen så väl Lund som hans
hustru. Alma visade sig vara en klok och omtänksam
flicka; hon lofvade både de gamla och sig själf den
största sparsamhet för framtiden, men då hon såg sig
om i det tarfliga hemmet, där en utsökt renlighet var
hufvudsakliga prydnaden, kunde hon ej få ett ord fram
om deras eget, dyrbara bohag, som jämt låg som en
tung börda öfver hennes sinne.

»Vi hade ej mer att börja med än ni, men vi
rättade det ena efter det andra, så att vi fingo oss ett
trefligt bo utan skulder, och sedan har det genom Guds
hjälp gått oss väl i händer», sade fru Lund, sedan
Ernst kommit och manat till uppbrott.

»Ja, det ena får naturligtvis vara efter det andra»,
svarade Alma, och tillade: »nu behöfva vi ej på många
år skaffa oss något».

»Bedjen nu blott Gud bevara eder från alla
frestelser, så kan edert hus stå, ändock grunden ej är den
bäste», yttrade Lund då det unga paret tog afsked af
honom.

*

Tallkvist och Alma hafva varit gifta två och ett
halft år, då vi nu besöka dem i deras hem.

Vi träffa de två makarne i hvardagsrummet, där
Alma står vid strykbrädet i färd med att krusa och
pipa en mängd spetskragar, morgonmössor och
klädningsgarneringar. Tallkvist delade sin tid mellan att
se till elden i strykugnen och titta i de tidningar, hvilka
lågo på matbordet.

»Käre Ernst, i fall du försummar någonting, så
kan jag så godt passa elden själf tills Stina kommer»,
sade Alma, då mannen fattade en ny tidning.

»Jag försummar ingenting, ty båda gesällerna ha
åter gifvit sig ut på rummel». Han fortfor att ögna
igenom tidningsspalterna.

»Ack, käre vän, hur går det då med balskorna?
Det går aldrig an att narra någon på sådana, jag skall
både nåtla och kanta dem, bara du vill sy dem».

»<i>Jag</i>?» Mer svarade han ej på hennes ångestfulla
framställning, men det var nog för att vittna om huru
främmande han under denna tid blifvit för sitt yrke.

»Ja, det var ju egentligen din kända skicklighet i
att göra damskodon, som i början skaffade oss så många
kunder», fortfor hon med vänligt bedjande stämma.

»Det arbetet lönar sig så litet».

»Väl ändå bättre än intet».

Han teg och tog en annan tidning.

»Det måtte väl åtminstone inbringa så mycket som
min tvätt», fortfor hon, besluten att rycka honom ur
sin likgiltighet.

»Ja, den har blott skadat mig», utbrast han häftigt,
»min kredit är förstörd — hvad skall man väl tänka,
om våra affärer, då du tvättar och sätter upp sådant
där frökenkrams?»

»Jag har tvättat grefvinnans och fröken Olgas
spetsar och finare kläder från den dag vi blefvo gifta
och ingen människa undrar på att jag ville göra dem
som voro så goda mot mig, en dylik tjänst, då här
ej finnes någon annan, som kan göra ett sådant arbete;
<i>detta</i> har ej förstört ditt anseende».

»Jag sade kredit», mumlade han vresigt.

»Hör på, Ernst, låtom oss i all vänlighet talas vid.
Säg mig hur sakerna stå. Har du skulder, så låtom
oss sälja vårt alltför dyrbara bo, det är i lika godt
skick som den dagen det kom hit».

»Så du pratar! Sälja! — Visst har jag några
skulder, det ha alla affärsmän nu för tiden, men de skola
snart bli betalda. Jag var på förmiddagen uppe hos
din bror och ville låna ett par hundra riksdaler, men
han kunde ej. Det säges att det skall vara knipigt för
både honom och Törn».

»Hos min bror, som knappt hälsar på honom, då de
mötas!» tänkte Alma med grämelse. »Har du då hopp
att få in penningar», frågade hon, låtsande sig ej höra
talet om brodern.

»Ja visst!» svarade han med glad blick, om ej alla
tecken bedraga, skall denna tillfälliga förlägenhet snart
vara öfver; man kan då åter få ro i sig till att arbeta».

»Men, Ernst, så där orolig har du ju varit från
början; vi hade ju då inga skulder, men ändå har du
aldrig, sedan du blef gift, kunnat sitta ordentligt vid
ditt arbete — det är, som om något drog dig än hit,
än dit, och alltid tyckes du vänta att något ovanligt
skall inträffa».

»På tal om det ovanliga», sade han, sökande
bortblanda det obehagliga samtalsämnet, »så har du kanske
hört att Spå-Karin förutsagt fru Lundström, att hon
skulle få att göra med en massa möbler, silfver och
andra varor, och nu har hon, som du vet, vunnit
högsta vinsten på industrilotteriet; det hela går till tolf
tusen riksdaler».

Alma svarade ej, hon förstod hans afsikt och
eftertänkte hur hon åter skulle få honom till att tala
om deras egna angelägenheter.

»Hon är allt en bra märkvärdig människa, den
der Spå-Karin», började han åter med en viss orolig
brådska. »Hon har gifvit en af mina bekanta medel
i händerna att af någon viss få veta, hvilket nummer
han skall taga i lotteriet».

»Det är lika godt snack som det om hennes
svartkonstbok», afbröt Alma otåligt.

»Hennes svartkonstbok!» ropade Ernst, fällande
eldtången i golfvet, »hvad vet du om den?»

»Så, så, släpp ej stryklodet i golfvet», sade Alma, som
trodde att mannen blott af vårdslöshet släppt eldtången.

»Hvad var det med boken? frågade han lugnare.

»Naturligtvis <i>var det ingenting med den</i>, men man
sade ju att hon förlorat den».

»Der var kanske ändå mer med den än någon
tror. Jag har en bekant, som talat med henne därom,
han har äfven sett boken innan — innan hon miste
den. Karin lärde honom, mot betalning, att läsa första
afdelningen däri, som är den minst farliga».

»Nå?» frågade Alma, mot sin vilja intresserad af
den hemlighetsfulla berättelsen.

»Jo, och han kom verkligen därhän, att han får
ingifvelser af någon osynlig ande, om hvad han har
att göra för att uppnå det han eftersträfvar. Han fick
också veta ett sätt att verkligen träffa andar och få
dem att upptäcka hemligt begrafna skatter. Man
behöfver blott tre torsdagsnätter å rad gå tre gånger
omkring kyrkan och blåsa nio gånger i dörrens
nyckelhål. Och om det bara kan lyckas honom narra Karin
att förråda sättet att läsa andra bokens afdelning, blir
han kunnigare i magi än alla de nye amerikanarne,
som dock drifva lärdomen under ett annat namn».

Under detta besynnerliga tal hade ett ljus
uppgått för Alma; hon nedsjönk med händerna för
ansiktet på en stol. »Ernst, <i>det är du själf</i> som umgås
med tanken på sådana mörka konster; du spelar på
lotterierna, fast du på vår bröllopsdag heligt lofvade
mig, att den förste gången äfven skulle bli den siste!»

»Det dumma löftet narrade Lunds dig till att
affordra mig; tror du då det kostar så fasligt
mycket att spela?» svarade Ernst, sökande att utbyta sin
förlägenhet mot den uppstigande harmen.

»Nej, Ernst, detta vore det minsta», sade Alma,
nu med fullkomlig fattning; »men utom det att
löftesbrott är en synd, som medför sitt säkra straff, så
är den eviga oron, väntan och spänningen, som
borttaga all lust för arbetet, en tusende gånger större
förlust än insatserna. Dessutom frestar hoppet om ny
vinst till utgifter, som dessförutan ej skulle komma i
fråga. Se på min bror, hvarthän har hans stora
lotterivinst fört honom? Jo, i armarna på en sådan
vinglare och bedragare som Törn. Grefvinnan sade mig i
går, att här talas om förfalskningar och att så väl min
bror, som hans fine svärfar, stå resfärdiga till Amerika.
Man vill för familjens skull låta Törn resa bort».

Tallkvist såg skrämd ut. »Ja, men Alma, jag har
ju hvarken förfalskat eller stu—» han höll inne med
det sista ordet och slog ned ögonen.

Nej, Gud ske lof att det ej gått så långt, men det
är illa nog att du spillt bort ditt anseende som
ordentlig arbetare. Dock, detta bör <i>jag</i> ej förebrå dig,
ty det var min egen fåfänga, som dref dig till att
uppgifva din plats och — kanske äfven till att fresta din
lycka på lotterispel. Jag lider nu blott hvad jag
förskyllt. Men, Ernst, käre vän, slå de lockande, de
syndige tankarne ur hågen och gå för all del ej och sätt lit till
en spåkäring; du slutar med att göra oss båda olyckliga!

Tallkvist svarade ej utan gick ut i verkstaden.
Alma hoppades att han skulle skära till balskorna.
Efter en stund smög hon sig sakta ut och såg genom
den lilla glasrutan på dörren. Ingen fanns i verkstaden
mer än den unge mästaren, men i stället för det hvita
atlas Alma hoppades få se i hans händer, föll hennes
blick på en uppslagen bok med svarta blad och röda
bokstäfver, på hvilka hennes man oaflåtligt stirrade
utan att vända om bladet.

Häpen vek hon tillbaka. »Han, min annars så redlige
Ernst, var det som stal den osaliga boken från
spåkvinnan!» hviskade hon, utbristande i tårar. Ernst vände sig
på stolen, och förskräckt skyndade hon åter till sitt arbete.

Hon grubblade hela dagen på medel att rycka
honom ur den farliga drömvärld, hvari han lefde; hon
sökte i hans gömmor efter den hemlighetsfulla boken.
Hon fann hvarken den eller något råd mot mannens
ständiga dagdrifveri och de allt mer och mer hopande
bekymmerna i form af räkningar och hot om
lagsökningar, hvilket senare Ernst plägade besvara med ett
förnämt leende, samt löftet att med det <i>allra snaraste</i>
gälda sin skuld.

Då kvällen kom, lade hon atlas, foder, måttet och
allt annat tillbehör till tre par balskor i en liten korg
och gick till en af Lunds gesäller, som arbetade på
styck för denne. Alma bad honom, Tallkvists forne
kamrat, göra skorna färdiga till den utsatta tiden. »Jag
har, utan att först fråga min man, mottagit
beställningen; våra gesäller äro jämnt ute och supa, Ernst
hinner ej med allt, var därför så innerligt snäll och
hjälp mig ur denna förlägenhet», bad Alma med
gråten i halsen, då hon märkte arbetarens mörka min.

»Jo, jag skall göra <i>frun</i> den tjänsten», svarade
han med deltagande», men frun kan med allt sitt
sträfvande ändå ej hålla ihop affärerna. Finge jag ge ett
råd, så vore det, att Tallkvist skulle sälja lager och
allt, för att betala sina skulder och så taga sig plats
igen hos vår hederlige mästare. Tallkvist har för svag
underbyggnad, frun, för att kunna bära en lycka, som
faller så där ner i planeten. Men gråt nu ej, lilla fru,
jag menar er väl och råder henne att så fort som
möjligt själf tala vid Lund och hans rara hustru».

Alma kunde blott svara med en handtryckning;
gråtande skyndade hon sig ut.

Kvällen var tämligen mörk; Alma fällde ned
hattslöjan för det förgråtna ansiktet och beslöt att gå en
tur i staden, för att kunna i ett mindre upprördt
tillstånd möta sin man i hemmet.

Utan något bestämdt mål för sin vandring, vek
hon af på närmaste gata, hvilken förde förbi
kyrkogården, hvars mur denne vår blef ersatt med gallerverk,
hvilket arbete ännu ej framskridit så långt, att
kyrkogården kunde stängas om nätterna. 

Vid denna tid på kvällen brukade der sällan vara
någon människa. Alma gick derför dit in för att i ro
få öfvertänka det råd, hon erhållit af den redlige
arbetaren. Hon vek, af gammal vana, in på en sidogång,
vid hvilken hennes föräldrars grafställe var beläget;
här var henne allt så bekant, att hon ej kände den
ringaste fruktan vid att ensam i mörkret befinna sig
bland idelfgrafvar. Hon spratt dock häftigt till, när
hon på afstånd märkte att någon rörde sig vid den
minnesvård, som var rest på hennes fars hvilställe,
och ljudet af halfhögt uttalade ord nådde hennes öra.
Hon stannade; rösten föreföll henne bekant. Nu gick
hon närmare.

»Det är för er dotters skull jag besvärar eder, det
är hennes framtida lycka det gäller. — Här lägger jag
en lapp med siffror; sätt blott ett märke under den
siffra, som härnäst vinner<footnote>sann händelse.</footnote>; i morgon, före solens
uppgång, kommer jag och hämtar svaret», ljöd det borta
vid grafven.

Almas knän sviktade; hon hade igenkänt sin mans
stämma. Hade då hans olyckliga förvillelse slutligen
fört honom därhän att han hoppades kunna störa de
aflidnes ro och få andars hjälp till sitt lotterispel.
Hennes första känsla bjöd henne att springa fram och
rycka honom från grafven, den han vanhelgade genom
sin förmätna begäran, men eftertanken varnade henne
för detta steg, som djupt skulle förödmjuka den
olycklige, utan att han därigenom bringades till insikt af
det syndiga och dåraktiga i sitt förehafvande. Hon

dolde sig bakom ett par syrenbuskar tills Ernst
lämnade hennes föräldrars grafställe och med hastiga steg
begaf sig till den äldre delen af kyrkogården, då hon
försiktigt smög sig efter honom; hon anade att han
där hade ett liknande ärende att uträtta.

Här i det mest aflägsna hörnet, fanns invid muren
en groft huggen sten med en numera oläslig grafskrift
samt ett otydligt skeppsankar. Sägnen gick, att här
låg begrafven en gammal sjöman, som genom
deltagande slafhandel förskaffat sig oerhörda skatter,
hvilka han, hvarje gång han kom hem från en sådan
långresa, nedgräft i jorden. Sista gången han kom hem
sjuknade han häftigt, då han gömde den sist vunne
skatten hos de öfrige. Hemkommen i sin bostad sände
han i sin själaångest bud efter prästen, men då denne
anlände var sjömannen redan död, utan att hafva för
någon upptäckt, hvar han gömt sitt guld.

Alma såg sin man styra stegen till denna graf, och
hon gick så nära hon vågade, för att ej blifva upptäckt.

Först hörde hon Ernst med tämligen hög röst
framsäga en ramsa ord, af hvilka hon ej förstod ett enda,
men som hon med skäl gissade voro hämtade ur den
förmenta svartkonstboken. Därpå följde en enträgen
förmaning på god svenska till den aflidne sjömannen,
att nästa torsdagsnatt infinna sig vid kyrkdörren och
därifrån följa Ernst till det ställe där sjögasten
nedgräft sitt guld.

En kall rysning genombäfvade Alma; hennes man
måste vara nära vansinnets gräns, då han kunde
företaga sig dylika handlingar.

Men Ernst var ingalunda vansinnig, fast hans
uppförande denne afton lät Alma frukta något dylikt; hans
alltid drömmande själ hade blott genom sin väckta
åtrå efter rikedom steg för steg råkat förvilla sig i de
hemlighetsfulla irrgångar, som öppna sig vid hvarje
förmätet försök af människohanden att lyfta det
täckelse, som en vis och kärleksfull försyn bredt öfver
framtiden.

Då Ernst slutat sin uppmaning till sjögasten, stod
han ett ögonblick stilla liksom för att afvakta ett svar.
Det var en af dessa kvällar, som man skulle kunna kalla
lugna, om ej då och då en väderil smöge sig öfver fälten
likt spejare för den annalkande stormen.

En sådan väderil for nu susande genom de nyss
löfvade träden och buskarne samt hvirflade upp de
torra löfven mellan grafvarne ända invid
andebesvärjarens fötter. I sin öfverspända sinnesförfattning ansåg
han detta som ett svar från sjögasten, och gripen af
fasa tog Ernst till flykten och sprang genom
kyrkogården det fortaste han förmådde.

Midt i all sin sorg och ångest kände Alma
plötsligt ett anfall af skrattlust öfver det löjliga uppträdet,
och denna omkastning i hennes sinnesstämning ingaf
henne med ens beslutet, att så fort som möjligt
rådgöra med mäster Lund och hans hustru om medel att
rycka Ernst ur sina griller. Hon skyndade efter honom,
för att se om han tog vägen emot hemmet, och då
han sprang en genväg öfver kyrkogården, såg hon åter
en skymt af den flyende, som ställde sin kosa åt den
del af staden, der den beryktade Spå-Karin bodde.

Alma förstod nu, att Ernst, allt sedan den första
gången han spelade på lotteriet, haft förtroende till
Karin, och att det varit hennes skryt med
svartkonstboken, som förledt honom att olofligt tillägna sig denne
förmente nyckel till hemlig visdom och makt.

Då Alma kom hem öfverfölls hon åter af en
tryckande ängslan vid tanken på det hotande armodet;
hon såg i inbillningen deras vackra bohag förskingradt
och sig själf fåfängt sträfvande att förmå sin man till ett
regelbundet arbete. — Hvad skulle det bli af dem båda?

Gråtande nedsjönk hon på knä och anropade den
Högste om hjälp i denna nöd. men plötsligt
förstummades bönen, den gråtande hustrun gömde ansiktet i
händerna och låg som bedöfvad med hufvudet tryckt
mot stolen, vid hvilken hon knäböjde. Så låg hon tills
kölden i det oeldade rummet väckte henne ur sin
dvala; då steg hon med en djup suck och ett
innerligt: Gud hjälpe oss! upp för att gå till hvila, viss på
att Ernst som vanligt återvände vid tiotiden.

*

»Vet du, mor, att det står illa till med Tallkvist;
han hotas med lagsökning för lagret samt några
andra skulder; man vill förklara hans obestånd
uppkommet däraf att han super; dock, detta kan jag ej tro»,
sade Lund till sin gumma.

»Det tror ej heller jag», svarade hon, »men han
har samma besynnerliga drömmande utseende nu, som
den tiden han gick och hoppades på sin lotterivinst, och
jag tror att han fortfarande spelar och i hopp om vinst,
gör skulder och genom allt det trassel, som åtföljer dylika,
förlorat all lust för arbete. Vår gamle gesäll tittade i
dag på morgonen in till mig och han ömkades öfver Alma».

Ja, jag vet, hon var hos honom i går afton»,
afbröt Lund. »Han bad väl äfven dig komma de
stackars unga människorna till hjälp, innan det blef
tallstrunt med min forne ordentlige Tallkvist».

»Ja, far, och om vi bara lyckades få deras förtroende
— men tyst, någon knackade på dörren! Hvad kan det nu
vara för en liten rädd stackare, som ej vågar be om ett
stycke mat, något som ju aldrig här nekas någon fattig».

Mäster Lund gick bort för att öppna dörren för
den förmente lille tiggaren, men såg i stället för en
sådan en välklädd kvinna stå i förstugan.

»Nå, fru Tallkvist! Stig in, vi talade just om
hennes man. Låt oss nu få veta, hur det står till, så
skola vi kanske kunna reda härfvan», sade han i
uppmuntrande ton, då han kände, hur Almas hand
darrade och hur hon förgäfves bjöd till att tala.

»Alma har kanske ärende till mig, gå du, gubben
min, vi skola taga dig med i rådet, då vi behöfva dig,
och jag får eftermiddagskaffet färdigt. Alma väntar nog
och dricker en kopp». Den hjärtegoda gumman fick en
varm bifallsblick af sin man, innan han lämnade rummet.

Den unga hustrun begärde ej bättre än att få
förtro sina sorger åt fru Lund, som var den enda
människa af hvilken hon kunde vänta sig tröst och
kanske hjälp, och hon förteg ingenting af det, hon
kände om sin mans vidskepliga konster och dessas
förmåga att förhjälpa honom till rikedom.

»Du får ej vara så där modlös, Alma», sade
gumman då denna slutat sin berättelse och gråtande
lutade sig mot soffkarmen. »Det torde vara en Guds
skickelse att ni just nu, när mörkrets makter som
djupast insnärjt din man, ha hopp om att en liten ängel
skall återföra honom till det rätta och sanna. Du får
ej anse ditt hopp om att blifva mor som en olycka,
utan som den största glädje!»

»Ja, men att se ett stackars barn lida nöd ...»

»Så, så, det är ännu ej kommet!» lugnade henne
gumman. »Nu skola vi kalla in far och så dricka vi
kaffe; det klarar tankarne. — Värst synes det mig
vara, att Ernst nu vill göra den där lilla resan, blott
för att kunna vara ute under nästa torsdagsnatt. — Han
måste på något sätt hindras från sitt lika gudlösa som
dåraktiga förehafvande, och känner jag far rätt, så
hittar han nog på råd».

Fru Lund misstog sig ej, far visste råd, och ehuru
hans hustru vid slutad rådplägning skrattande
förklarade, att det hela smakade starkt af fars gamla
pojkstreck och var den värsta komedi, hon varit med om,
så rådde hon dock till utförande af den samma.

»Sådant läder, skall sådan smörja ha!» sade
mäster. »Passa nu bara på, Alma, sin andel i pjäsen, så
skall det nog gå bra. — Men det säger jag förut, att
der blir troligen ej ett öre öfver till er, då boet blir
såldt. Jag har gjort ett öfverslag af edra skulder och
de belöpa sig till något öfver tusen riksdaler, och vid
en auktion af denna art får man nöja sig om sakerna
gå upp till halfva värdet».

»Kan Ernst bara åter bli förnuftig, så skola vi nog
arbeta oss ur vår själfförvållade fattigdom», svarade Alma.

Detta aftalades på måndagseftermiddagen, och
påföljande torsdagsmorgon företog Ernst, i ett uppgifvet
ärende, en resa till en större by, belägen ett par mil
från staden; han trodde sig åter kunna vara hemma
fram på morgonen, sade han.

Vid midnattstid kommo tvänne män ut från Lunds
hus och togo vägen åt kyrkan. »Ryt duktigt till, då du
hugger honom, så blir han skrämd och låter oss beskedligt
draga af med honom. Jag vågar ej öppna munnen af
fruktan att han skall känna mig på rösten; ansiktet känner
han ej, men dig har han ju aldrig hört eller sett».

»Nej! Men bror Lund, om den verklige polisen
skulle komma och falla oss i handtverket».

»Snack, det hörs du är nyss hitkommen till vår
fredliga stad; här sofver polisen hvarje natt i god
ro. — Men se, om ej vår stackars dåre redan
kommer där i kyrkogatan. Vi få raska på, så att vi hinna
till kyrkan före honom!»

Med dröjande och osäkra steg närmade sig Ernst
kyrkdörren, men just som han böjde sig ned för att
blåsa i nyckelhålet, högg en kraftig hand tag i hans
rockkrage och en dof röst ljöd i hans öra: »I lagens namn
häktar jag dig för häxeri och stöld af en svartkonstbok!»

Den vidskeplige skomakaren var som träffad af
blixten; han förmådde ej framföra ett ord, ej göra en åtbörd;
han visste ej,om han fallit i gatan eller i människorshänder;
man kunde med skäl säga, att »hans förstånd stod stilla».

»Följ med, om lifvet är dig kärt!» fortfor rösten och
Ernst följde lydigt. En täckt vagn väntade i en bakgata;
de två karlarne stego med Ernst upp däri och det bar af,
hvarthän visste han ej och han var allt för skrämd och
förbryllad för att spörja därefter. Efter en timmes
åkande stannade vagnen vid en hög byggnad, i hvilken Ernst
infördes i ett litet rum med järngaller för fönstret.
Bröd och mjölk stod på ett bord, något som jämte en
bäddad säng tycktes antyda att gästen var väntad.

»Här blir er bostad tills ransakning hinner hållas.
Ni är anklagad för att drifva signeri, spådom och
trolleri tillsammans med Spå-Karin samt iför att ha tillgripit
en svartkonstbok», förklarade den okände karlen med
stor bestämdhet. »Vi hafva hållit undersökning i ert
hem; frun bekände att hon sett boken i edra händer,
men den stod ej att finna».

»Den ligger under en lös golf planka i
läderskrubben», sade Ernst, som hade en dunkel föreställning
om, att en öppen bekännelse skulle mildra hans straff.

»Godt! Och nu god natt; i morgon kommer jag
igen; jag skall i natt bevaka er från korridoren. Ser
ni rutan på dörren, derigenom håller jag ständig utkik
på er. — Hänglampan i taket skall ni låta brinna».

Fångvaktaren gick och reglade dörren utvändigt
samt lämnade Ernst att i ro öfvertänka sin ställning.
Han var anklagad för stöld och signeri, så mycket stod
klart för honom; hvad hans straff kunde blifva för
dessa brott visste han ej, ty Ernst hade mycken liten
reda på lagbestämmelser och rättegångsväsen, men det
var ej för straffet han grufvade sig; det måtte gärna
bli strängt, blott ej förseelsen hade varit af den
beskaffenhet, att alla människor i hela landet skulle skratta
åt honom, Spå-Karins medbrottsling i signeri! Han
blef röd i hela ansiktet af blygsel.

Så länge han ostörd hade fått hängifva sig åt sin
vidskepelse, tänkte han aldrig på det löje, som skulle
drabba honom om hans konster kommo i dagen; nu
däremot tänkte han ej på något annat. I två nätter
och två dagar måste Ernst dväljas ensam med sina
tankar och sin ånger.

Den nu fåordige fångvaktaren bringade honom
mat och sörjde för öfrigt för att ingenting, utom frihet
och förströelse, fattades honom. Byggnaden tycktes vara
öde, ty ej ett ljud, utom hans egna steg och hans egna
suckar, hördes i det tysta fängelset, i hvilket, i
förbigående sagdt, var ett bränneri, som i denne termin
ej begagnades och hvars kontor Lund med ägarens
samtycke fått låna, »för att där låta en stackars
sjukling få undergå en kur».

Mäster Lund var så känd för sin stora välgörenhet,
att det ej skulle fallit någon in att spörja honom
närmare om en sådan sak, synnerligen som gubben aldrig
brukade tala om sina välgärningar.

Klockan åtta på lördagsaftonen blef Ernst befald
af sin vaktare att stiga i den vagn, som kommit att
afhämta honom in till staden, där han skulle förhöras.
I högsta grad nedstämd, men fast besluten att bekänna
allt och sedan bära sitt öde som en man, steg Ernst
i vagnen. Tanken på Alma och den sorg, han bringat
öfver henne, nedtryckte honom så, att han ej förmådde
tala ett ord under hela färden.

Ändtligen stannade vagnen. »Stig af!» befallde
hans vaktare. Ernst lydde och steg med darrande knän
ner på gatan. Kusken körde sin väg med fångvaktaren
och Ernst stod ensam framför dörren till sitt hem.

»Jag får kanske gå fri på mitt hedersord»,
mumlade han förbryllad, i det han sökte draga sig till
minnes om något dylikt blifvit honom affordradt, men han
mindes ingenting klart, utom det att han hade en stackars
ung hustru, som han gjort olycklig genom sina dårskaper.

Sakta smög han sig in i förstugan och trefvade
på förmaksdörren; denna öppnades af en obekant herre,
som artigt frågade hvem han sökte.

»Min hustru», svarade Ernst högst beklämd.

»Då söker ni henne på orätt ställe», svarade
främlingen småleende. »Här bor jag; genom skomakaremästare
Lund har jag nämligen fått hyra denna lägenhet på
några veckor».

Ernst hörde ej slutet af förklaringen, han störtade
ut för att få reda på sin hustru; allt annat hade han
glömt för den fruktan, som nu bemäktigade sig honom.

Hos den gamle mästaren voro ljusen släckta. Han
knackade på, ingen hörde honom där inne.

»Porten står öppen och ljus synes i ett fönster
inne på gården», upplyste en karl som gick förbi.

Rösten ljöd bekant, men Ernst brydde sig ej om
mer än en stämma, sin hustrus. Han skyndade sig in
genom porten och bort till en sidobyggnad, som bebotts
af Lunds numera aflidna syster.

Dörren stod öppen och Ernst inträdde i ett litet
rum, där en ung kvinna stod och strök.

»Alma, ändtligen finner jag dig!» ropade han.

»Du här, Ernst!» svarade hon kallt, utan att släppa
strykjärnet. »Hur fick du veta hvarthän jag flyttat?»

»Flyttat?» »Du är då ej mer i vårt hem?»
stammade han.

»Detta är <i>mitt</i> hem», svarade hon, läggande ett nytt
lod i strykjärnet. »Det andra är dina fordringsägares».

Han sjönk ned på en stol. Alma strök flitigt på
en underkjol. »Vill du ej längre bo tillsammans med
mig?» frampustade han.

»Det är bäst för dig att slippa bekymmer om mig och
— och barnet — och jag vill ej se det fara illa, därför ...»

»Alma!» ropade han uppspringande, »du tror ej,
att jag förmår försörja er båda?»

»Nej, hur skulle det gå till?» afbröt hon.

»Jag skall arbeta som en slaf».

»Du har ingen verkstad längre; allt går till
kreditorerna».

»Så skall jag bedja mäster Lund gifva mig arbete. —
Ack, Alma, jag inser nu min dårskap och har kommit
på bättre tankar. Alma, vi skulle bli så lyckliga som vi
aldrig förr varit med vårt lilla barn, bara öfvergif mig ej!»

Hon satte strykjärnet från sig och räckte honom
handen. »Du får då bo här; kanske Lund vill ge dig
arbete», sade hon med bortvändt ansikte.

»Gud välsigne dig, Alma! Du skall aldrig ångra dig;
redan i morgon vill jag gå in till» — han afbröt sig
tvärt, träffad af minnet om det brott, för hvilket han
trodde sig tilltalad. »Känner du hela min olycka?» frågade
han sakta och med nedböjdt hufvud.

»Ja, men tack vare Lund, så är du nu skild och
fri från allt: ingen känner saken, den blef nedtystad».

»Den hederlige mannen! Tro mig, jag skall ej visa
mig ovärdig hans godhet. — Men den olyckliga svarta
boken?»

»Den söktes på det ställe, du angifvit, där fanns
blott ett par bitar af permarna kvar; alla bladen hafva
råttorna dragit af med».

Ernst drog en suck af lättnad. »Och du är ej ond
på mig? — Tro att jag vill visa mig värdig att äga en
sådan hustru och ett barn?»

Alma dolde sitt tårdränkta ansikte vid mannens bröst.

*

»Ser du, min komedi lyckades», sade Lund några
dagar senare till sin hustru. »Tallkvist är nu sådan
han var innan lotteridjäfvulen for i honom; han har
afstått allt åt sina fordringsägare; de få ut sin rätt och
han skall arbeta på styck hos mig samt bo med sin
lilla flitiga hustru i systers gamla rum. Men hör du,
mor, du får ej ens för den lille väntade medborgaren
skvallra om, att Tallkvist en gång skall få min verkstad,
ty det kunde sätta myror i hufvudet på honom på nytt».

»På det nyfödda barnet!» skrattade fru Lund. »Var
du lugn, käre man, jag är lika rädd om våra unga
vänner som du, och efter en sådan sjukdom, som
Tallkvists, äro måttliga bekymmer och omsorger mera
stärkande än hoppet om en hastig hjälp af andra
människor. — Där skall en stark rygg till att vara mästare
och bära medgången».

*

</chapter>




