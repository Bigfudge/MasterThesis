SAMLADE DIKTER
AF
WILHELM v. BRAUN

FEMTE UPPLAGAN

FÖRSTA DELEN

STOCKHOLM
ADOLF BONNIER
Kgl. Hof- o. Universitetsbokhandlare.
STOCKHOLM
ISAAC MARCUS' BOKTR.-AKTIEBOLAG
1902.

Lefnadsteckning.

Man har begärt af mig en lefnadsbeskrifning öfver
W. v. Braun. Noga taget, har man härmed begärt af mig
det omöjliga. Ty det fattas mig här det väsentligaste af allt
själfva ämnet därtill.

Det gifves tusentals människor, hvilka genom själfva
sina lefnadsförhållanden, sin hela »sociala position», äro
fritagna från att behandlas »biografiskt» (i detta ords
specifikt historiska betydelse). I själfva verket är det endast
undantagen, som kunna göra anspråk därpå.

Människans lif har ofta, både på vers och prosa, blifvit
förliknadt vid en resa. Men det är icke den lugna
ångbåtsfärden på en enformig kanal eller på en flod mellan
ständigt samma stränder, med den ena timmen eller den ena
dagen fullkomligt liknande den andra, med lifvet ombord
noga afmätt och reglementeradt, det är icke detta slags
färder, som lämpa sig bäst för resebeskrifningen på fullt
allvar; härtill fordras hvad fransmannen förstår med det
»accidenterade», det fordras växlande motiv, brokiga händelser
liksom scenerier, det fordras något af alpklättringens
äfventyr och rika panorama, det fordras öfverraskningen, det nya,
det oförberedda. Det förhåller sig icke annorlunda med
lefnadsbeskrifningen; de skiftande ödena, äfventyret, den mäktiga
viljan, som griper in i de stora tingen, kampen, triumfen
eller det tragiska nederlaget, se där tillräckligt med tacksamma
ämnen för en biograf! Men där dessa motiv saknas, hvarför
icke hellre vara ärligt och uppriktigt kort, än, sväfvande ut i
bredd och längd, jäkta efter ett intresse, som icke låter sig
af intet skapas?

Ingen bestrider, att äfven en underlöjtnants lif kan vara
»dramatiskt», -- möjligheten gifves för hvem som helst; --
öfver hufvud taget torde det dock kunna sägas med fog, att
få existenser finnas, hvilkas drama erbjuder så litet för
häfdatecknaren som en ung militär, hvilken går och väntar på
striden för fosterland och ära, delande under tiden sin dag mellan
exercisen och yngre mäns vanliga lätta förströelser, --
hans personliga företräden, liksom hans större eller mindre
skicklighet i sitt yrke, här fullkomligt oberörda. Om
någonting här i världen är en gång för alla stöpt i sin gifna form
och systematiskt enahanda, är det väl detta militärlif i
fredstid, och hur litet det också i själfva verket tillfredsställer
vårt svenska lynne, -- denna friska karlavulenhet och denna
förkärlek för det rörliga, dristiga, hazarderade, som är ett
fideikommiss från gamla vikingatider, -- bevisas tillräckligt
af det faktum, att hos oss så många unga män, som från
början ägnat sig åt krigarens kall, antingen under det
nyssnämnda långa väntandet tröttna därvid och välja andra banor,
eller också på främmande jord söka med manlig beslutsamhet
den militära verksamhet och den omväxling, som icke här
hemma stå dem till buds.

W. v. Braun var mindre än de flesta dödliga skapad till
soldat. Att han någonsin blef kastad in i detta yrke, var
från början ett misstag, ett förfeladt försök, -- sådana kunna
ofta ytterst oskyldigt göras. Å ena sidan att som löjtnant
»evigt repa upp igen» rekrytexercisens och lägeröfningarnas
»trötta läxa» öfverensstämde ofantligt litet med hela hans
skaplynne, å andra sidan torde man väl, utan att förnärma
hans minne, kunna säga, att någon utpräglad vikingssjäl
bodde icke inom denna jordiska hydda. Man kan äga mod i
bröstet, utan att precis därför manas att, såsom i våra dagar
en legio af yngre svenska militärer, söka sina lagrar på
främmande valplatser, och man kan vara stark utan att
därför precis längta efter ett tillfälle att pröfva sina muskler.
W. v. Braun traktade icke efter någon episk berömmelse, och
epiken har därför ej heller något att med hans lif beställa.

Född år 1813 (d. 8 nov.) på Brängesås i Elfsborgs län,
i öfverstelöjtnanten Kr. B. v. Brauns äktenskap med Justina
Militz, dotter af grosshandlaren M. i Göteborg, blef Wilhelm
August Detlof v. Braun, efter att hafva tillbragt sina tidigaste
år hos sin farmoder (syster till den bekanta general Staffeldt),
redan vid 15 års ålder sänd till krigsskolan på Karlberg, för
att enligt gammal slentrian ägna sig åt faderns yrke och, om
möjligt,  en gång i sin ordning blifva öfverstelöjtnant som
denne. År 1834 utgick han från krigsskolan och blef anställd
som underlöjtnant vid Vestgöta-Dals regemente; han hann
under sin tjänstgöring vid nämnda regemente löjtnantsgraden
5 år därefter, men blef sedan som sådan stående och
trampande »på stället marsch» intill 1846, då han af flera orsaker
fann sig föranlåten att begära sitt afsked och att med det
samma skrifva ett rörande farväl åt sin värja.

Mellan den dag, då W. v. Braun första gången hängde värjan
vid sin sida, -- och traditionen förmäler, att han i poetisk
tankspriddhet satte den på högra sidan i stället för den
vänstra, -- och den, då han författade sitt bekanta afsked
till densamma, ligger en tidrymd, som för biografen icke
erbjuder det ringaste märkvärdigt; de 14 år, som åter ligga
mellan hans afgång från krigstjänsten och hans afgång från detta
jordelif, erbjuda, uppriktigt sagdt, icke synnerligt rikare ämne.
En och annan brunns- eller badresa, en och annan kortare
utflykt till främmande land, för öfrigt den ena dagen, det
ena året det andra likt som tvänne bär! Litet trakasserier
under tjänstetiden, litet finansbekymmer då och då under den
senare perioden, då han endast lefde som fri litteratör, -- hvem
kan ej allt detta utantill, och hvarför just här
»infandum renovare dolorem?»

Det är, när allt kommer omkring, icke vid löjtnantens
enskilda lefnad, vi här hafva att uppehålla oss, knappast ens
vid skaldens. Vi hafva här i stället framför oss en poetisk
karaktär och vi hafva skaldeverk, i hvilka denna karaktär
lagt sig tämligen öppen för våra blickar; låt oss i dessa se
hvem W. v. Braun var och låt oss där studera hans andes lif!

Redan under sin studietid på Karlberg, -- där samtidigt
Ridderstad, Albano-Adlersparre, m. fl. mer och mindre lofvande
och i en senare epok mer och mindre ryktbarvordna unga
poeter slogo sina första slag på lyran, -- hade Braun börjat
med hvad han själf kallar sin »versfabrik», samt infört 
åtskilliga poetiska försök i en af några kadetter uppsatt 
manuskript-tidning, kallad »Föreningen». Sedan han, som
välbeställd löjtnant, fått tillräcklig tid till öfvers, fortfor han
oförtrutet med att idka diktkonsten, dock mest för sitt eget
»privata nöje» och endast då och då för ro skull skickande
en eller annan stump till någon af dagens tidningar. För att
uppträda som författare »ex professo», litteratör på fullt
allvar, drog han sig länge tveksam tillbaka, och hans första
Samling »Dikter» utkom först år 1837.

De skulle hafva utkommit förr eller senare i hvad fall
som helst, ty det är af många förenade fakta alldeles gifvet,
att Braun icke i längden skulle kunnat motarbeta sitt
naturliga kall. Han hade poesiens ådra medfödd efter sin mor,
hvilken åter ärft en snillets fläkt och smak för vitterhet efter
sin fader, som i många afseenden var en ganska ovanlig
grosshandlare och en man med intresse för mycket annat än endast
kassaboken. Att dikta hade tidigt för W. v. Braun
förvandlats från blott och bart ett tidsfördrif till ett verkligt behof,
emedan hans lynne, som från barndomen varit slutet och
»besynnerligt», samt på grund af inbillade eller verkliga
vidrigheter snart erhöll en riktning åt bitterhet och nästan
människoskygghet, icke fann någon annan utväg en just denna,
för att liksom hämta luft och blifva friskt igen. Som så ofta
händer, slog härvid hypokondrien snart öfver i sin motsats,
men under allt detta låg redan humoristen, den verkliga
humoristen, embryoniskt i hans skaldenatur.

Hvad som i det längsta höll den unga skalden tillbaka
från det afgörande steget att uppträda som täflare på den
litterära arenan, var visserligen till stor del hans nyss antydda
naturliga tillbakadragenhet och blygsamhet, -- det skall låta
sällsamt, men är dock en sanning, att denna blyghet på visst
sätt aldrig öfvergaf personen Braun, icke ens i de senare
tider, då hans sångmö beskylles för att hafva »bitit
hufvudet af skammen», -- dock kom härtill en annan bevekande
omständighet, som länder Braun till den största heder, så
mycket mer, som den torde höra till sällsyntheterna inom
snart sagdt hvilken klass af unga vitterhetsidkare som helst.
Han ansåg sig icke blott icke mogen till att göra anspråk
på en publik, han ansåg sig därtill inkompetent på grund af
brister och ofullständigheter i sin bildning. »Hvad jag ofta,
-- skrifver han till en förtrolig vän året efter det han lämnat
Karlberg
Adlersparre: »Bortgångna Samtida». Del. 2, sid. 290. 
-- under det jag rodnat för min okunnighet, har
beklagat, att min första ungdom blifvit så vanvårdad! Men
med god vilja hoppas jag, att skadan ännu kan tagas igen,
ehuru det är bra sent. Bildning är ett »conditio sine qua
non» för att lyckas, i hvad genre som helst». Han säger sig
också nu börjat »skrifva mindre och läsa mer». Författaren
af denna lilla uppsats var händelsevis under en följd af år i
tillfälle att på nära håll följa W. v. Brauns utveckling och
kan bevittna, att denna föresats att »taga sin skada igen»
icke hos Braun var ett tomt ord; denna »glada» skald, denna
författare i den specifikt »lätta» arten, studerade så länge
han lefde, han bildade sig, han såg sig omkring i allt flera
vetandets trakter, honom förut främmande, och han undandrog
sig icke ett långsamt arbete för att blifva i stånd till att
njuta af utländska författares litterära mästerverk. Det är
många genier, som, en gång i besittning af någon vitter
berömmelse, taga saken vida mera lätt och finna det
bekvämare, att hämta ur »egen fatabur», så långt denna nödtorftligen 
räcker, än att i ytterligare utbildning söka ständigt nya
förråd och en vidgad krets för sina idéer. För sin del
erkände Braun, att nästan allt ännu fattades honom; »jag är
ännu för okunnig för att blifva skald», utbrister han i ett
bref af något senare datum, -- och han säger sig allvarsamt
umgås med den tanken, att, ehuru redan 22 år gammal,
begifva sig till något universitet för att där finna hvad han
söker; »sångens lifselement är likväl akademisk bildning»,
visserligen »kan man bilda sig själf, men det händer då ofta
att man förbildar sig». Det är ord, som förtjäna i dubbel
mån påaktas, då de, som här, yttras af en nyskapad löjtnant,
omgifven af beundrande kamraters bifall och redan af en
viss kotteri-opinion envist och oupphörligt eggad till att »taga
steget ut» och att uppträda med sina snillefoster för den
offentliga kritiken.

Emellertid tvangs han af en inre drift att ständigt
återkomma till sin »kära sångmö», och oaktadt han å ena sidan
beständigt oroades af skrupler rörande möjligheten af en
framgång på den litterära banan, fann han sig å den andra ofta
anfäktad af en omotståndlig frestelse att våga försöket och
-- såsom han yttrar i ett af sina bref -- »flyga förbi en och
annan af de tallösa bröder i Apollo, som dagligen anslå sina
byroniskt stämda lutor för att martera känslan med ett idligt
idisslande af människohat och ohyggligheter». Sålunda såg
då ändtligen 1837, såsom nyss blifvit sagdt, första delen af
hans Dikter dagsljuset, och löjtnant W. v. Braun var nu
författare i laga ordning med tur och befordringsrätt efter
sina meriter.

Han hade i diktandet sökt ett botemedel mot en sjuklig
sinnesstämning och en viss missbelåtenhet med sin värld, och
han hade åtminstone tills vidare verkligen funnit det. Såsom
poet uppträdde han strax, som det tycktes, fullkomligt kurerad
för alf misantropi och världsleda, han lät genast vid detta
sitt första inträde på den litterära banan höra ett så högljudt
och hjärtligt och oförställdt gapskratt, »att de hundra
storsuckarena kommo alldeles af sig och att åhörarna sågo på
hvarandra med frågande plickar, liksom ville de säga: »Hvad?
går detta verkligen an?»
Orvar Odd: »Grupper och Personnager», kapitlet 9. 
Det var satiristen, det var deri
lefnadsglada skämtaren, det var tjufpojken framför allt.
Allmänheten, som sedan länge varit van vid de »byroniskt stämda
lutorna» -- det är en sanning, att vår litteratur vid denna
tidpunkt var på god väg att »gå upp» i en tandagnisslan,
oftast efterdiktad på tredje, fjärde hand, -- allmänheten fann
det måhända i första handvändningen något oartigt »att
skratta så fritt ogeneradt i ett vittert sällskap», men den
återkom snart från sin förvåning och den omfamnade vår
jovialiska sångare. Brauns lycka var nästan ögonblickligt gjord.

Från denna tid följde den ena samlingen Dikter efter den
andra med endast korta mellanrum; sedan Braun valt
kalenderformen för utgifvandet af sina alster, lade han sedan gärna
till hvarje diktkrans en liten novell eller annan uppsats på
prosa. Vi äga sålunda från hans hand icke mindre än fyra
särskilda Diktsamlingar och tio »Poetiska Kalendrar», förutom
ett par band berättelser
Den kronologiska ordningen af dessa Brauns utgifna skrifter
är följande:
Dikter ..........................   1:sta bandet  1837. 
Dikter ..........................   2:dra bandet  1838.  Af dessa hafva
Nyare Dikter ....................................     1840.  flera upplagor
Dikter ......................... 4:de samlingen 1841.  utkommit.
Calle ......................... poetisk kalender 1843. 
Carolina ...................      »         »          1844. 
Bror ..........................     »         »          1846.
Knut .........................     »         »          1847.
Den Namnlöse ..........     »         »          1849.
Lite nytt till Julen ......     »         »          1849.
Herr Börje ........................     »         »          1851.
Sju Sofvare ...............     »         »          1853.
Farbror Mårten .........     »         »          1856.
Z ..............................     »         »          1853.
Borup .......................     »         »          1860.
utgifven efter skaldens död.
Berättelser och Utkast ......................   1847.
Berättelser, Reseminnen, m. m ........   1850.

(allahanda mindre bidrag till diverse
julkalendrar o. d. här oberäknadt.)
Karaktären af Brauns skaldskap var åtminstone i hans
första diktsamlingar särdeles lätt att angifva; den var
öfvervägande skämtsam, satirisk, lekande, stundom yr ända till
det uppsluppna. Det var i mycket en återspegling af en
viss sida utaf hela vår nations medfödda och genom alla
öden troget bevarade skaplynne, det var mer ännu, det var,
för att begagna en djuptänkt granskares ord (Talis Qualis i
förordet till »Borup»), »en trogen, stundom endast alltför
trogen, spegel, som återgaf det vanartade i tiden, det
konventionella i sederna, det tillgjorda i umgänget, det ihåliga i
uppfostran, det lösliga i äktenskapet, lycksökeriet inom
samhällslifvet, hyckleriet inom kyrkan, flärden inom de olika
samhällsklasserna, rikedomens råhet, ifrarens ofördragsamhet och
uniformens öfversitteri; med ett ord, denna poesi rörde sig
inom samma krets, som den komiska fantasien alltid haft och
alltid kommer att hafva till jaktmark: de mänskliga
bristfälligheterna; genom att i åskådliga drag återgifva dem, samt
därigenom upplösa dem och prisgifva dem åt löjet, har denna
dikt uppvisat sin fullmakt inför poesiens dombord». Kritiken
anmärkte, att under det Braun sålunda svängde sin gissel
åt alla håll eller öfvergifvet lekte med stundens företeelser,
hände det, att han stundom blef antingen tämligen prosaisk
eller väl mycket »ungkarlsmässigt grofkornig», och att
dessutom bland alla hans verkliga kvickheter funnes åtskilligt,
som endast var burleskt eller frivolt, utan att äga den äkta
kvickhetens berättigande; publiken lät detta passera, den höll
till godo till och med med de snärtar, hvarmed poeten då och
då träffade en eller annan dess ömmare sida, -- det var
endast den öfverkloka själfbelåtenheten, som med gudsnådlig
harm uppreste sig däremot, -- och den valde honom, oaktadt
alla hans himmelsskriande olater och närgångenheter, till sin
favorit, af omotståndlig sympati för det i hans dikter
öfverallt framträdande ädla lefnadsmod, som älskar drufvan och
kärleken, emedan de äro goda gudars gåfva, för detta lätta
skämt, som likt en ung yrhätta fattar den buttra klokskapen
i armen och dansar omkring med den mot dess vilja, för
dessa många drag äfven af ett manligt allvar och af hjärtats
ömmaste poesi».
Orvar Odd: »Grupper och Personnager», anf. kap.

Efter hand som Braun utvecklade allt större och större
litterär verksamhet, visade det sig emellertid, att denna lyra
ägde många flera strängar, än man från början anat. Det
allvarliga började alltmer och mer göra sig gällande och

befästa sin plats invid det glada, och man upptäckte, att
själfva detta skämt ej alltid, som förr, var blott af det lätta
slag, som endast fladdrar, utan att detta högre, som känner
och känner på ett ädelt sätt, ja som i sitt leende öga stundom
krossar en ofrivillig tår. Med andra ord, man fann och
erkände, att man här hade att göra med en humorist, och man
anade till slut, att denna löjets sångmö ägde en hemlig sorg.
»Det är icke riktigt helt med vår glada vän Braun!» sade
man; en och annan gick längre och beklagade, att han redan
i sin bästa mannaålder blifvit »blaserad», att han äfven i
sammanlefnaden icke sällan var »ledsam» och sålunda illa
motsvarade deras billiga förväntan, hvilka gjort sig den
föreställningen om Braun, att han för en bål punsch skulle när
som helst vara färdig att gifva sällskapet en munter afton
till bästa. Det är sant, att man ofta just i sådant afseende
misstog sig på mannen, det är en sanning, att en
öfvermätthet i skaldens senare period röjde sig äfven i hans dikter
och att det fanns »solfläckar i denna glada själ». Men de
hade en djupare grund, än världen kände.

Poesien hade lyckats skingra ynglingens missmod, för
mannens sorger skulle den i stället blifva ett uttryck. Detta
skedde honom ofrivilligt. När smärtan öfver skingrade
illusioner och bortblåsta hulda drömmar bemäktigade sig hans
själ, försökte han visserligen i det längsta att le ännu, att
skratta ännu sitt gamla lustiga och fulltonande skratt, men
det blef tvunget och någon gång till och med platt, ty han
var för litet artist att i detta fall vara mäktig af en
fullkomlig objektivitet, och hans hjärta måste lyda högre order än
konstens. »Förlusten af en ungdomsvän, vid hvilken han
hängde med hela sitt väsens trofasthet, -- och en vänsällare
karaktär än W. v. Braun har jorden icke burit, -- gaf hans
lefnadsglädje det första såret; ett annat, ännu djupare, gaf
honom den ädla och sköna flickas bortgång, vid hvilken han,
mindre med sina förhoppningar, än med sitt hjärtas stilla
dyrkan, hade fästat sig från sina första ynglingaår.» Från
den stund detta hans själs ideal, fröken Ebba v. Braun, hans
kusin (dotter af majoren C. H. v. Braun,) oförmodadt lämnade
det jordiska -- d. 8 juli 1843 --, var skalden aldrig mer den
samme som förr; han lekte ännu någon gång på lyran, han
försökte att leka af hjärtans lust, men lyran själf var en gång
för alla förstämd, och det lyckades honom aldrig mer att
stämma dessa strängar till den forna skära och klingande
renheten. Men han växte under detta till man, och mycket
hos honom blef genom dessa hans pröfningar sofradt, till och
med förädladt; vittnesbörden härom äro i hans senaste
diktsamlingar många, de utgöra på samma gång sannskyldiga
smycken inom vår allvarliga lyriska litteratur.

Brauns sorg vid förlusten af föremålet för hans »enda,
sanna kärlek» skildras tillräckligt genom några å andra
ställen (hos Adlersparre och i »Grupper och Personnager»)
meddelade bref; Adlersparre omnämner den originella och rörande

idé, Braun hade, att genom »bref till den döda» sätta sig i
ett slags rapport till aflidna, bref, hvilka voro ämnade att
tryckas först efter hans död, men genom hvilka hans vänner
då, enligt hans egna ord, skulle få »blicka in i djupet af hans
stackars hjärta». Dessa bref hafva verkligen existerat;
enligt skaldens uttryckliga förordnande skulle de efter hans död
tillvaratagas af hans broder, kaptenen Theodor v. Braun, och
af honom öfverlämnas till offentligheten, men oaktadt den
noggrannaste undersökning af W. v. Brauns papper
omedelbart efter hans frånfälle hafva de icke kunnat finnas. Det
sannolika är, att poeten under något ögonblick af den djupaste
melankoli under sin sista sjukdom själf tillintetgjort dem,
emellertid upptäcktes efter honom en promemoria, upptagande
dag och »afgångsort» för alla dessa »Bref till den aflidna»,
nämligen ett för hvarje år på Ebba v. Brauns dödsdag från
och med 1844 till 1857; de hafva varit skrifna från mycket
olika ställen, -- en naturlig följd af brefskrifvarens ständiga
peregrinationer och oroliga flyttningar från en ort till en annan,
-- ett är sålunda angifvet vara skrifvet från Lidingön, ett
annat från Köpenhamn, ett tredje från Barnängen, ett fjärde
från Antwerpen, o. s. v, men det är tydligt, att hvarhelst
Braun för ögonblicket befann sig, hemma i fäderneslandet
eller på utflykter, glömde han aldrig sin älskades dödsdag
och underlät aldrig att på denna dag nedskrifva de tankar,
hvartill minnet om »Hilma» inspirerade honom, och att gifva
dessa tankar formen af en saknadens dufvopost. Förlusten
af dessa bref måste betraktas lika stor ur psykologisk
synpunkt som ur estetisk; det korta prof af ett utaf dessa bref,
som Adlersparre sett sig i stånd att meddela i sin uppsats
öfver Braun, angifver förmodligen icke exakt »i hvilken tonart
denna korrespondens var hållen», åtminstone icke fullständigt,
-- förutsatt, att själfva det ifrågavarande utdraget hos
Adlersparre verkligen tillhör serien af de bref, om hvilka här är
fråga.

Det är, för att sammanfatta det senast sagda, en
obestridlig skillnad mellan den W. v. Braun, debutanten, hvilken,
såsom han själf yttrar i ett af sina företal, »ehuru endast en
olärd kriksknekt, med godt mod frammarscherade på konstens
stora exercisplats», och den Braun, hvilken i ett senare
stadium, med bruten hälsa och med djupt sårad själ, väl ännu
höll lunken i ledet, men endast med stor själfbehärskning
och snarare med martyrens mod än med den friska kämpens.
Hvad litteraturen därpå kan sägas hafva förlorat i ett afseende,
har den emellertid vunnit i ett annat. Vi hafva fått W. v.
Brauns allvarliga dikter, hvilka sedda i sammanhang och
grupperade för sig själfva i stället för att, som hittills, vara
bortblandade i ett virrvarr af mycket olikartade skaldestycken,
utgöra en dyrbar skatt af äkta poesi, hjärtats lika väl som
öfvertygelsens, känslans lika väl som den manliga
frimodighetens. Jag tvekar icke att uttala, att såvida icke Braun
från början genom sin specialitet som skämtets och de kvicka

lekarnas skald förvärfvat sig en tryggad plats inom vår vittra
litteratur, skulle han alltid vunnit en sådan genom sina senare
sånger i allvarets ton. Vi hafva här på sätt och vis framför
oss tvänne särskilda diktare, hvilka hvar för sig kunna lungt
framträda inför »poesins dombord» och hvilkas litterära heder
hvar för sig står orubbad och af hvarandra oanfäktad, att
dessa tvänne dock i verkligheten äro ett, ökar deras betydelse
endast med tillskottet af fenomenets sällsynthet.

Såsom enskild person var Braun den flärdfriaste,
godmodigaste, mest öppna och redliga, mest rättänkande och
trofastaste människa, som tänkas kan. Hans lefnadssätt var i
vissa afseenden allt annat än strängt regelbundet, det var i
hög grad »poetiskt», dock gällde äfven här, att han icke
alltid var den han syntes vid första ögonkastet, och han hade
perioder, då han nästan förde en eremits världsförsakande
vandel. Bland förtroliga vänner var han merendels ytterst
»animerad», kvick, meddelsam, på alla sätt älskvärd, bland
»Bacchi barn» dref han lätt, af stundens ingifvelse manad, sin
fröjd till dityrambisk yra, ehuru han gärna »dagen efter»
erkände vid sig själf, att han möjligen af »nektar och
ambrosia» låtit sig förledas till att gå för långt. Å andra sidan
befanns han likväl ofta i ungkarlsvärden snarare fåordig och
sluten, så snart han nämligen icke genast från första
ögonblicket kände sig just i detta sällskap »à son aise»: han
behöfde stämmningen för det första intryckets påverkan.
Måhända var han för öfrigt aldrig vid bättre lynne och mera i
sitt esse än i en krets af unga bildade fruntimmer; han hade
»just i detta umgänge sina lyckligaste ögonblick af kvickhet
utan cynism, af spelande lynne inom gränsen af en fullt
salongsmässig konversation, af frihet och förtrolighet, men i
förening med all möjlig ridderlig »égard.» Hvad som i hög
grad bidrog till att göra honom till en alltid gärna sedd gäst
i ett sällskap af täcka flickor (äfven dem af den finaste värld),
var den egendomliga blyghet, som vi redan förut hos honom
anmärkt och hvilken alltid på ett så märkvärdigt sätt förenade
sig med hans eljest spirituella och skalkaktiga väsen;
(åtskilliga af hans skaldestycken tyckas visserligen protestera
häremot, och dock är det ett faktum, som kan bevittnas af hvar
och en, som i lifstiden närmare kände W. v. Braun). Lät
han i hastigheten ett ord undfalla sig, som, noga analyseradt,
kunde kallas litet fritt, log han själf efteråt med så innerligt
goda ögon, att alla måste le med honom, och hela hans sätt
att skämta bland damer bar prägeln af en naivitet, jag vill
nästan säga en oskuld, som tydligen röjde hans hjärtas obefläckade 
adel och aflägsnade hvarje strängare granskning. Det
var för öfrigt denna samma blyghet, som mången gång gjorde
honom inför en publik af »genus masculinum» så
påfallande tafatt, som t. ex. vållade honom det allra största
bryderi, så ofta han händelsevis fann sig i nödvändighet att
besvara ett till honom adresseradt tal eller en för honom
föreslagen skål; han ville då hafva döljt sig i jordens innanmäte!

Var det fråga om att skrifva, då var Braun icke den man,
som af öfverdrifven blyghet hindrades från att sjunga ut.



Och vi veta alla, om han »sjöng ut». Få hafva gjort det
som han. Han gjorde det icke minst i sin »politiska poesi».
Och dock må det här uttryckligen anmärkas, att politikus i
strängare mening var han lika litet som militär. Han gaf
sig sällan in i dagens politiska detaljer, -- det skedde någon
enda gång, där han under den tidens många sällsamma
förhållanden, -- mycket är i sanning förändradt sedan dess! --
drogs mer eller mindre ofrivilligt med af opinionens ström, --
men i de större principfrågorna, politiska som sociala, där
var han mannen, som hvarken sparade sin sångmö eller sin
person. För öfrigt låg det icke i hans natur att vända sig
med bitterhet mot person, så länge sak fanns att hålla sig till.
I vissa hans tendensnoveller antog visserligen hans polemik
mot förmanskapets godtycklighet en tämligen personlig
karaktär, men det torde stå fast, att han själf dock förut blifvit
hänsynslöst utmanad; helst höll han sig alltid i det längsta
på defensiven och lät en dålig eller klandervärd saks bärare
»stå så långt tillbaka i horisonten som möjligt, intill dess
man retade honom till direkt anfall». Han skonade icke
missbruken, men han skulle helst sett, att man alltid kunnat
skilja dessa från den missbrukande själf, liksom han äfven
var den första att söka efter bättre besinnande göra allt godt
igen, där han möjligen i ett ögonblick af hetsighet gått utan
tillräckligt skäl en person för skarpt inpå lifvet.

Det återstår mig endast att med vänskapens pietet och
med en i några fall besläktad själs rörelse närma mig den
graf, där Wilhelm v. Braun hvilar. Det är på Uddevalla
kyrkogård, där han d. 18 sept. 1860 icke utan högtidlighet
jordades, efter det han d. 12 s. m. stilla afsomnat på nämnda
stads sjukhus. Han hade bland Bohusläns vilda klippor, ute
bland Nordsjöns skummande bränningar, sökt bot för sin sjuka
själ och sin bräckliga stofthydda, men icke ens dessa
Kattegats friska vindar kunde ingjuta i honom nytt lif, han sökte
hälsan och fann döden. En genom subskription tillvägabragt grafvård öfver W. v.
B. aftäcktes på Uddevalla kyrkogård d. 8 nov. 1861.

Han ägde efter sig för många vänner, äfven sådana,
hvilkas penna blifvit en makt, för att icke rättvisa skulle ske
honom efter döden och hans minne som människa blifva
värnadt. Det har blifvit värnadt, det är värnadt. Då jag
bland dessa hans vänner här uppfyllt min plikt efter min
ringa förmåga, har jag endast förnyat hvad jag gjort förut,
men med orubbad öfvertygelse och oförminskad kärlek till en
bortgången ädel ande. Hvad han som författare var, som
svensk skald, därom vittna hans verk; det är de, som själfva
bäst skola betrygga hans plats inom vår litteratur. De
utgöra en hägnad omkring hans graf, »ære perennius».

O. P. Sturzen-Becker.





Några blad om Wilhelm von Braun.

Jag hatar ödlors kryp och ormars svek ...
Med smickrets röst jag aldrig lärde sjunga
Och bär ej nånsin honung på min tunga.

Beppo-Sommelius.

»Ystert skenade Wilhelm von Brauns pegas kring
parnassens branter och uppskrämde med sina vilda språng mången
tvetydig dygd, omtänksamt insvept i skenhelighetens mantell
men äfven de, som högljudt fördömde, logo, förtjusta, bakom
solfjädern. Han skonade ingen dårskap och begärde ej af
någon förskoning för sitt sätt att gissla dem. Lekande och
lätt som fru Lenngren, själfsvåldigt fördomsfri som Bellman,
klar och natursann i sina framställningar som bägge, skapade
von Braun, liksom de, af det alldagliga hvardagslifvets
företeelser taflor, sprittande af humor och groteska bilder, som
omotståndligt ryckte själfva trumpenheten med sig till
högtider af löje.»

Detta rättmätiga omdöme uttalades, kort efter skaldens
död, i en liten biografisk skizz af en bland hans närmaste
vänner, den frejdade skildraren; och han tillade: »Af
förströelser öfvermätt och trött vid bullret af efterhängsna muntra
lag, i hvilka han dyrkades som själen, jagades Braun af en
inre oro från ort till ort, och ingenstädes fann han stadig
trefnad. Det varaktiga lugnet väntade honom först på andra
sidan grafven, och denna öppnades oförmodadt för den 47-åriga
skalden den 12 september 1860.»

Med dessa ord till inledning vågar undertecknad, som
icke haft ens den minsta befattning med utgifvandet af Brauns
nu fullbordade diktarverk, härmed lämna några blad
Förut tryckta i tidskriften »Husliga Härden», här öfversedda
och betydigt tillökta. för
belysning af hans lif och lefverne, hufvudsakligen såsom enskild
man, ståenda utom skaldskapet, så vidt detta kan skiljas
från hans personlighet.

*



I Vestergötland (också Kellgrens och Lidners födelseprovins) 
såg Wilhelm von Braun första gången ljuset. Det var
den 8 november 1813 på hemmanet Brängesås inom Böne
pastorat af Elfsborgs län. Föräldrarna voro dåvarande kaptenen 
vid samma läns regemente Kristian von Braun, major i
armén, och Justina Militz, dotter af grosshandlaren Peter
Militz i Göteborg. Wilhelm var den tredje i ordningen af sju
syskon och hans fullständiga dopnamn Wilhelm August
DetlofHans äldsta syster, Amelie von Braun, född 1811, död
1859, har gjort sig känd genom sin andliga missionsverksamhet
inom Sverige, beskrifven i hennes efter döden utgifna bok 
»Kristendomslifvet i vår tid», en tämligen egen uppenbarelse inom 
denna genre af litteraturen.. 
Släkten hör ej till svenska adelsståndet och äger
således icke säte och stämma på riddarhuset.

Brängesås, med sin gamla fula träbyggning på en kal
höjd, omgifven af flacka åkertegar och stenbunden mark, var,
oaktadt belägenheten vid sjö, icke ägnadt att väcka denna
känsla för naturen, som ett vackert landskap merendels i
outplånliga drag meddelar den tidigaste barndomen och låter
vidvara hela lifvet igenom. Också är det ytterst sällan man
i Brauns skrifter påträffar någon egentlig naturmålning, och
idyllen vänder han gärna i parodi.

Länge var det emellertid icke, som den lille Wilhelm
larfvade bland kullerstenarna och hafrefälten. Redan vid två
års ålder lämnade han föräldrahuset, där tillgångarna då voro
knappa, och kom till sin farmor, född von Staffeldt, syster
till den bekante norsk-danske generalen Staffeldt. Hos henne
på det vackra, det natursköna Ingared, beläget i grannskapet
af Brängesås, åtnjöt han sin första uppfostran i moraliskt
och intellektuellt hänseende. Denna aktningsvärda kvinna
kunde han också aldrig förgäta. »Sin gamla farmor älskade
han mer än föräldrarna», skrifver till den, som tecknar dessa
rader, en af hans äldre fruntimmersbekanta från denna tid,
»och för henne skulle han ha kunnat gå i döden.»

I föräldragården hade han med allt barnets sinne och all
dess håg fästat sig vid en liten fölunge, också farmors
älskling. Denne var en dag förkommen och efterletades länge
förgäfves. Vid ett besök på Brängesås kort därefter erhöll
han tidigt en morgon, medan han ännu låg, den glädjande
underrättelsen, att »putte» ändtligen var helbregda återfunnen ...
Ny uppståndelse, nytt letande -- lille Wilhelm hade i sin tur
på ett outrannsakligt sätt försvunnit. Till slut befanns att
han, i samma lätta kostym som Cederborgs »Anna Tina»,
d. v. s. i blotta skjortan, hals öfver hufvud kilat landsvägen
utåt hela milen bort till Ingared för att meddela gamla
farmor den stora glädjeposten ... i hennes sköte skulle han
nedlägga allt, sina sorger, sina fröjder, sina minsta förtroenden
och framför allt nyheten om puttes återkomst.



Men en gång kunde farmor icke få makt med sin kära
Wilhelm.

»Kläd på dig dina nya kläder, jackan och byxorna, så
skall du få följa med till grefvinnan!»

Huruvida Wilhelm vågade i ord protestera mot förslaget
förmäler ej historien. Säkert är emellertid, att han inom sig
kände stor afvoghet för detsamma och att han rynkade
ögonbrynen.

Saken var nämligen den, att han ej kunde fördraga denna
andryga adelsdam (grefvinnan N. N.), för hvars skull han
fått så många instruktioner i afseende på bugningar och
skickligt uppförande i allmänhet, att han, uteslutande för
henne, brukade lämna å sido det ceremoniel, som den tiden
tillkom barnen att strängt iakttaga. Det var i synnerhet
kyssen på gamla grefvinnans skrumpna hand, hur
guldberingad denna än var, som föreföll honom motbjudande.

De nya kläderna hade emellertid kommit på.

Vagnen körde fram, och farmor visade sig på trappan i
full ståt för visiten.

»Hvar är Wilhelm?»

Ja.... hvar?

Där kom nu pysen bedröfligt upptågande på gården....
Men hur såg han ut?

De nya byxorna -- kanske också den nya jackan --
voro fullständigt nedsmetade.... ja, både händer och ansikte
hade likaledes fått sin andel.

»Wilhelm, Wilhelm, hvar har du varit?»

»Jag sysser henne alli' på han'!» förklarade han helt
kategoriskt, och innan kusken gaf sista klatschen åt hästarna,
hade vid rannsakningen det blifvit upplyst, att hr Wilhelm
varit nere i ankdammen och -- enligt hvad gamla Britta med
egna ögon sett -- intvålat, såsom nämndt är, så väl nya byxorna
som det rentvagna ansiktet med både nate och ler.... Han
ville på hvad villkor som helst undvika besöket hos grefvinnan.

Farmor, den älskliga farmor, log med ett vackert
smålöje, gaf kusken befallning att köra och for så af.

Wilhelm bugade -- han bugade djupt, han bugade i själen,
han bugade i hjärtat, han bugade för detta gudaingifna leende
på farmors läppar.... sierskans.... Bugning blef för öfrigt
aldrig Brauns sak här i världen.

»Samma lynne som alltjämt utmärkte hans karaktär»
-- skrifver hans ofvanämnda fruntimmersbekanta -- »visade
han redan som litet barn.» Till en del finner man detta
bekräftadt af det nyss anförda.

Vid åtta års ålder började han, jämte den äldste brodern,
sina skolstudier i Borås hos tullinspektören Brunnerus, en
särdeles lärd och intelligent man... Månne det var
skoltvånget här -- kanske med ferlan till regulator -- som alstrade
hos gossen denna inbitna afsky för den oskyldiga staden,
hvilken afsky han som skald sedermera så bjärt uttryckt i
mer än en af sina dikter?


»Förutan like är du, Borås!
Du liksom Fenix kan ej förgås,
Ty om du brinner hvart år på båle,
Uppbyggs du åter utaf hin håle.
Mot dig hans ynnest är utan gräns,
Och han har valt dig till residens.»

börjar t. ex. ett af hans stycken, hittills otryckt.

Från denna Belzebubs stad, det lilla vackra,
framåtskridande Borås, kom han till en änkefru Liljehöök på
egendomen Sällerhög och fick en ung flicka till kamrat vid
katekesläxorna och studierna för öfrigt, hvilka han sedermera
fortsatte i Göteborg, först med regementspastor Rhedin till lärare
och därefter konrektorn, teologie-licentiaten och prästmannen
B. Den senare använde äfven på Braun sitt vanliga
uppfostringssystem. Sedan gossen blifvit vederbörligen »upplagd»
och rottingen gifvit första slaget, kom den lika sedvanliga
förklaringen: »Det är icke jag som slår dig, min gosse... det
är icke jag -- du slås af din egen onda natur»... (förnyad
verksamhet med rottingen)... »ja, det är ej jag som gisslar
dig... icke jag... du gisslas af din egen arfsynd»...
(fortfarande exekution)... »i Gud faders... och sons... och den
helige andes namn... amen.... Stig nu opp, min gosse, och
var ett förbättradt barn!»

Brauns far hade emellertid, efter erhållet afsked, blifvit
utnämnd till postmästare i Visby, och med familjen flyttade
den unga Wilhelm dit för att i därvarande skola afsluta
lärdomsgraderna inom det mera privata området, innan han
anträdde sin -- akademiska bana.

Det var dock icke på den hvita studentmössan och
stålvärjan som han tänkte: det var tschakåen och krigarens svärd
som lekte honom i hågen -- krigs-akademien skulle blifva
det fält, där han ville bilda sig till man i staten. Såsom
han själf sjunger, hade han

»slutat processen med ungen till gåsen»

och låtit mustacherna växa, »dessa tapperhetsskyltar i fredliga
dar». Han var nämligen femton år och inskrefs nu (1828)
som kadett vid Karlberg.

Den svarta silkes-lyran på kragen med ty åtföljande
lärdomsapparater hade han icke eftersträfvat. En annan lyra,
den gyllene, den himmelska poesiens, hade blifvit honom
förärad redan i vaggan -- jag tror nästan att tanterna efteråt
i tiden vetat berätta, att den vid hans födelse synts som ett
järtecken, liksom segerhufvan brukar visa sig för omgifningen
kring en eller annan furstetelning, när en sådan först skådar
dagen Sina skalde-anlag tycks han ha ärft af sin mor, hvilken af
naturen var en lyckad skaldinna i den glada genren, eller kanske
mer af morfadern, på sin tid i Göteborg känd såsom en ovanligt
kvick tillfällighetspoet..

Braun var emellertid fullkomligt omedveten om sin
inneboende förmåga och hade ännu icke satt pennan på papperet till
något slags författarskap, hvarken på Karlberg eller förut.
Han led till den grad af brist på tillit till sig själf, att han
här, liksom några andra bland kamraterna, vid
krieskrifningarna mot betalning anlitade en äldre kadett, en skrifkunnig
tjänstgörare, att absolvera ämnet, hvilket sedan i vederbörlig
afskrift framlurendrejades till läraren. Tre sådana skripta
hade Braun framlämnat -- särdeles belåten, ehuru ingendera
af dem inbringat honom beröm eller uppmärksamhet -- då
han just vid början till fjärde skrifningen erhöll af sin
hjälpare det dunderslaget, att denne (med hvilken han kort förut
på något sätt stött sig) nu absolut och för framtiden droge
sin hand från honom. Nöden hade ingen lag: darrande satte
sig Braun ned på sin plats och skref och skref.... och
framlämnade ändtligen sitt skriptum.

»Detta har ej herrn skrifvit!» förklarade läraren, skalden
Grafström (lektor vid Karlberg), sedan han genomläst afhandlingen.

»Jo, det har jag!» bedyrade Braun.

»Det är osanning!» vidhöll den förre, förvånad öfver
skillnaden mellan de tre föregående kriorna och denna fjärdes
betydligt öfvervägande förtjänst.

Nedslagen däröfver, att hans första försök på
skriftställarebanan hade, såsom han trodde, slagit så klent ut, funderade
Braun en stund öfver saken och sade slutligen: »Nej, jag har
ej sagt någon osanning, men jag skall nu säga hur det är.
Det jag förut skrifvit har icke jag skrifvit, utan en annan...
men detta är verkligen mitt eget.»

Grafström vardt öfvertygad och lärde snart genom nya
skripta känna Brauns öfverlägsna förmåga.

Där hade på Karlberg bland kadetterna bildat sig ett
litet vitterhetsförbund, hvaraf Ridderstad, Adlersparre (Albano)
och Unonius voro de mest framstående medlemmarna. De
utgåfvo till och med en egen tidning (skrifven, förstås) med
illustrationer af Karl Wahlbom, sedermera den store målaren,
och skrefvo vers från morgon till kväll. »En ann' kan vara
så god som en ann'!» tänkte Braun -- som vid denna tiden
af kamraterna beskrifves som en tyst och beskedlig gosse --
fattade sin af sångens gud förärade lyra, grep på den några
ackorder, inläts i sångarförbundet, kände sig med ens
fullflugen för högre rymder och slog nu med sådan kraft sitt
strängaspel, att till och med de mest prosaiska bland de
akademiska krigsgubbarna uppläto sina öron och lyssnade
till dessa uppsluppna toner, som gjorde dem själfva unga på
nytt.

»Yfs ej af fadrens ära -- en hvar har dock blott sin!»
blef Braun förelagdt som ämne till kria. Han genomförde
det i bunden form, och denna komposition flög liksom de
efterföljande, i mångfaldiga afskrifter från krigsakademien ut
öfver Sverges land.


»Nässlor, kardborrar och tistlar, plockade på
sångens afväg -- 1:sta lasset», 
»2:dra» dito, »3:dje»
dito, o. s. v. -- kallade Wilhelm von Braun sin poetiska
pennas första samlade alster, tre till fyra skrifpappersark,
häftesvis inbundna i stadigt omslag af grof kardus. Detta
skaldiska herbarium, i hvilket bland allt det stickande äfven
visade sig mången ljuf och intagande blomma, skilde sig från
alla vanliga herbarier: just därigenom, att »pressen» anlitades,
kom det till lif och blomstring. En man, hos hvilken svenska
litteraturen för öfrigt står i så stor förbindelse, hr L. J. Hierta,
uppsökte den poetiserande kadetten, tryckte i sin tidning
(Aftonbladet) åtskilliga stycken och utgaf på sitt förlag, år 1837,
Dikter af Wilhelm von Braun, första bandet.

Innan dess hade Braun, 1834, slutat sin krigsakademiska
bana och samma år ingått som fänrik vid Västgötadals
regemente.

Var det verkligen på sångens »afväg» som Wilhelm von
Braun plockade ihop sin skiftande blomsterskörd?

Visserligen.... Ty han afvek från den tidens nötta
farväg och hade ingen blick för tårpilarna och cypresserna, som
öfverskuggade densamma, intet öra för det sentimentala
pjollret och pjunket från de då moderna sångarna, hvilka
öfverröstade till och med Karl Fredrik Dahlgrens lyra, hvars
strängar dessutom, kanske just genom detta förhållande, fallit
en smula till förstämning.

Fri och kraftfull och med bärsärkamod gick Braun fram
på den af honom själf upptagna vägen, dit publiken följde
honom, förvånad och betagen. Han nedhögg den sorgliga
skogen och utvidgade sin »afväg» till den rymligaste
landsvägssträcka, där sångens vänner med friare utsikter öfver
jorden kunde i all förnöjelse promenera, utan att ideligen
störas af öfvervintrande näktergalar eller sommardystra
nattugglor... Till och med hans sångarbröder följde honom --
ja, en och annan bland dessa försökte att härma hans
oefterhärmliga toner, och de andra blefvo dels af hans gyckel
öfver pjunkeriet och dels af hans exempel väckta till
öfvervägande af den sanningen, att poesiens källa ovillkorligen
måste utsina, om den icke äger annat tillflöde än tårar,
särdeles artificiella tårar. Åtminstone började efter Brauns
uppträdande de sorgliga harpspelarna att omstränga sina
strängar till andra toner.

Sålunda skaffade den unga martissonen frisk och ren luft
inom den sjukliga svenska poesien, och han mottogs också
med allmän glädje. Man fann genast, att allt var lefvande
hos den nya skalden, att hans ådra flödade ur fri och egen
grund och att tanke och form voro tvillingar, under det hos
de andra än formen våldfördes för att få en tanke, än tanken
för att få en form. Och den »glade», den frie sångarens
popularitet var med ens stadgad för att aldrig minskas.

Ett nytt häfte Dikter utkom -- det andra -- så det
tredje... vidare ett fjärde... och därefter en mängd 


likartade dikter, jämte smånoveller och berättelser, vanligen under
kalendernamn, och hvart och ett arbete hälsades redan på
förhand af publiken med bifallsrop.

Visserligen kastade Braun bland massan af sina skrifter
fram åtskilligt underhaltigt gods, till och med sådant som
hade föga annan förtjänst än den kittlande tvetydigheten i
en tämligen sjelfsvåldig skepnad -- måhända ett någon
gång beräknadt offer åt den »stora» publikens smak -- men
i det hela visade sig omisskännligt det äkta skapande snillet
och antog den elegiska natur, som i vår poesi så ofta är
parad med satir och öfverdådigt gyckel. »Vid sidan af Brauns
litterära frivolitet», säger en kritiker
Orvar Odd, »Grupper och personnager», sid. 138.,
»vid sidan af hans
ungkarlsmässiga grofkornighet, hans prosaismer, o. s. v.,
skall man öfverallt i hans skrifter träffa de mest slående
exempel af helt olika, till och med alldeles motsatt art: man
skall träffa det äkta lefnadsmodet, som älskar drufvan och
kärleken, emedan de äro gudars gåfva, det lätta skämtet,
som likt en ung yrhätta fattar den buttra klokskapen i armen
och dansar omkring med den mot dess vilja, den fina satiren,
som i förbigående kittlar en med taggarna af -- en
törnrosbukett... man skall finna ett drag af manligt allvar, liksom
å andra sidan af hjärtats ömmaste poesi, nästan af rörande
känslighet. Detta är sådant som blott en på förhand mot
mannen intagen kritik kunnat förbise eller skänka en
underordnad uppmärksamhet.»

Ett omdöme, hvaröfver Braun själf ofta uttryckte sin
innerliga belåtenhet, och med rätta, var det som uttalades af
K. A. Hagberg (Shakspeares öfversättare) i »Studier, kritiker
och notiser» år 1844. »Spelande kvickhet» (heter det) »godt
humör, grofkornighet och till och med någon gång plumphet
förena sig på ett underbart sätt hos von Braun med mycken
finhet, ja..... jag vågar säga det, renhet i sinne. Ty man
må säga hvad man vill om Brauns själfsvåldighet (den där
ock, det må erkännas, stundom går nog långt), den är likväl
icke på bottnen så ond som mången under en finare yta
dold fariseisk vällustighet. Den, som kan dikta en dikt så
fin, så eterisk, så sant oskyldig som En syn (där skalden står
och tittar genom ett nyckelhål och åskådar hur en ung flicka stiger
ur sin bädd), han kan, när han vill, svinga sig upp i poesiens
himmelrike, där allt är rent dem renom. Det är från sådana
stycken som man bör taga måttstocken till bedömandet af
Braun, och han har rättighet att fordra det. Ty i dem ligger
kärnanallvar, som
berättigar honom att drifva spe med tillgjordhetens »Den där»
och »Det där», med ett ord, med de förskämda själar, som,
uf fruktan för sina egna onda tankar, icke våga se naturen
sådan den är.

Brauns skaldskap har många sidor. I visst fall skulle
man äfven kunna kalla honom för Sverges Béranger. »I sin

juvenaliska ifver» -- för att fortsätta citalerna -- »slungade
han sin kvickhets pilar och sina sarkasmer mot dumma och
usla samhällsinrättningar, kaster och skrån samt mot de
skälmerier och narrverk af hvarjehanda slag, som för öfrigt
förefinnas inom stat och kyrka. Han skonade sålunda hvarken
präster eller proselyter, hvarken konungar eller tidningsskrifvare,
hvarken första eller fjärde ståndet. Han var en af dessa
verkligt fria naturer, som ej kunna förmå sig att svärja något
partis fana, därför att sanningen och det rätta ej är något
partis uteslutande tillhörighet. Han var i alla fall en vacker
skald, såsom sådan ärad af de flesta, älskad af många, fruktad
af åtskilliga och måhända äfven -- i följd af sitt afgjorda
uppträdande mot lögnen, sveket och lumpenheten, hvarhelst
de uppenbarade sig -- hatad af några få»Tidningen »Kapten Puff» 1860, nr 38..

Brauns ställning som militär (år 1839 hade han blifvit
löjtnant) var i sistnämnda fall det som i synnerhet gjorde
honom många obehag och trakasserier från pedanteriets och
den blinda lydnadens sida. Häraf framkallades också i ett
och annat fall dessa berättelser och utkast på prosa, som
han än tryckte i Aftonbladet och än lät som bihang åtfölja
sina kalendrar. Uti hans i grunden godmodiga natur fanns
ingen bitterhet till person: det var endast den dåliga saken
han med slängar åt dess förfäktare angrep, då han därtill
blifvit retad.

Till Brauns rättvisa harm öfver »nye öfversten» och
dennes ögontjänare, hvilka ingalunda ville eller kunde »se
lifvet i stort» (hvaröfver ock Thorild i afseende på sina
vedersakare beklagade sig), sällade sig samtidigt smärtan
öfver ett sår, som han tidigare erhållit genom den lilla
krypskytt, som för oss alla är en gammal bekant. Såret blödde
fortfarande, men måtte nu hå varit olidligare än vanligt. Ett
litet kärleksgnabb, häniydande på kanske en »brytning» --
som dock icke kom till stånd -- hade troligen förefallit
mellan den unga sångaren, den oändligt veke Braun, och hans
Hilma (en hans nära anförvant, fröken Ebba von Braun),
denna älskliga flicka, som han nästan ända från de första
slagen på sm lyra, så rent, så gudaingifvet mänskligt
besjungit.

I februari 1841 hade Braun rönt ett obehag af annat slag,
som han ej kunde inför allmänheten stillatigande smälta.
Honom ovetande hade poemet Rebecka</i< -- tryckt i hans tio
månader förut utgifna Nyare dikter -- fått ett rum uti en i
Gefle utkommen »Kalender för ungkarlar», hvars innehåll
påstods vara lättfärdigt och på köpet, i följd af den bibliska
parodiens därvaro, äfven gudsförsmädande, hvarför
justitiestatsministern lät anställa åtal mot boken. Visserligen var
Braun enligt tryckfrihetslagen (§ 4, mom. 6) fri från allt
juridiskt ansvar, men som han kände sig personligen
förolämpad, ville han inför hvarje fördomsfritt tänkande människa

vara fri äfven i moraliskt hänseende, och han införde därför
i Aftonbladet en försvarsskrift, ur hvilken vi här så mycket
hellre meddela ett kort utdrag, som en och annan fromleriets
tjänare, i likhet med dåvarande justitiestatsministern (Törnebladh), 
gudsnådligt himlar sig öfver denna genre inom poesien.

»Jag har all skyldig vördnad för de i bibliska historien
skildrade personerna» -- skref Braun -- »men som de
tyvärr icke voro annat än människor, voro de naturligtvis
bekajade med en mängd fel, för hvilka äfven den allra
frommaste och heligaste jesuit icke kan blunda. Så var t. ex.
Kain icke någon beskedlig karl, därför att han af bara afund
slog ihjäl sin broder. Absalon var icke heller någon lydig
son, emedan han ville detronisera sin pappa, som åter i sin
ordning icke bar sig rätt hederligt åt mot Uria, m. fl. Utan
att smäda Gud och hans heliga ord och utan att behöfva
frukta för åtal, borde man således kunna säga att det då,
liksom nu, fanns blandning af folk, goda och onda, dumma
och ljushufvade. Men hvad som i synnerhet i min tanke --
och jag har hört många präster på predikstolen yttra
detsamma -- satte små fläckar på hebreerna var deras
»ärbarheten sårande och gudsförsmädande, icke skrif- utan
handlingssätt.» Huru ofta afföllo de ej från den »allena saliggörande
tron» för att dansa kring den gyllene kalfven, och af hvilken
mängd skandalösa uppträden i kurtisväg äro ej flera af gamla
testamentets böcker uppfyllda! Att här citera exempel torde
vara öfverflödigt..... Guds heliga och dyra namn, för hvilket
jag tror mig känna lika mycken fruktan och vördnad som
någon högstbetrodd man, är i hela mitt poem icke nämndt.
Ej heller är någon dogm angripen. I mina skrifter kan finnas
mycket omoget, mycket obetänksamt, ja rent af lättsinnigt,
men den, som säger att mina små rimmerier angripa någon
högre makt än möjligen den ena statsmakten, den bevisar,
att han aldrig genomläst dem. Öfverallt respekterar jag
dygden och söker, efter min ringa förmåga, att bestraffa
mänskliga dårskaper och laster -- hvilket, jag hoppas det, icke kan
kallas ogudaktigt...... Store, odödlige Bellman, vid ljudet
af hvars sånger ännu hvarje svenskt hjärta klappar fortare,
glade, vinlöfsbekransade sångare, tacka du Gud där uppe
bland »stjärnelyrorna» därför att du icke har med 1841 års
åklagaremakt att göra! Men hvilka kränkande beskyllningar,
med hvilka äreröriga åtal hade du icke då blifvit öfverhopad för
de gudsordsförsmädande visorna: »En Potifars hustru», »Joakim
uti Babylon», »Gubben Aron, en präst med horn», m. fl., som nu
lefva på folkets läppar och fortfara att förtjusa gammal och ung!
Äfven du, humoristiske Vitalis, var glad, att du dött från alla
jesuitiska förföljelser för det att du vågat sammanskrifva de
lustiga poemerna: »David och Batseba», »Jerikos eröfring»,
»Holofernes», m. fl., som komma oss att så hjärtligen skratta åt de
däri uppträdande judar, hvilka åklagaremakten -- gud vet af
hvilka sympatier -- nu tyckes vilja göra till ingenting mindre
än konungar, d. v. s. till sina gärningar oantastliga personer».

»Att »Rebecka» blef af juryn frikänd behöfver knappt
tillläggas.....

Arme Braun... Bakom den yttre glädtigheten, hvarmed
han omgaf sig själf och andra, dvaldes redan från barndomen
en djupt sorgsen ande, som alltmer och mer öfverväldigade
honom. Åren 1842 och 43 gåfvo honom ej heller anledning
att se lifvet från en ljusare sida. Under en svår sjukdom fick
han, själf längtande hädan, underrättelse örn att en af hans
ungdomsvänner aflidit, en löjtnant Geijer, vid hvilken han
fäst sig med hela sin själs varma trofasthet. Men en annan
sorgepost grep honom ända till själsrötterna: den krossade
hjärtat för hans kärlek här på jorden. Den ädla, den sköna
flicka i ungdomens vår, med hvilken han tidigast som
yngling genomlefvat sin första känslas eteriska stunder, hans
äfven i sången dyrkade Hilma, bortrycktes plötsligt äfven hon
af döden. Kort efter dödsfallet skref han till en förtrogen vän:

»Hon dog den 8 juli (1843)... Du, som vet, att mitt
hjärta af naturen är varmt och trofast, kan föreställa dig
djupet af min rättvisa sorg. Gud i himmeln -- ett sådant
slut tog då min ungdomskärlek, den renaste och ädlaste
känsla, jag ännu hyst. Full af ungdom, hälsa, skönhet och
kraft, bortrycktes hon inom fyra dagar. Grymma äro ödets
slag, helst när de komma så oväntadt. Du kan icke
föreställa dig hvad de fjorton dagar, som passerat sedan jag
erhöll denna olyckstidning, hafva varit rysliga för mig! Mitt
hjärta är tomt som en graf... Med alla mina i ögonen
fallande fel älskade hon mig varmt och innerligt, ehuru hon,
liksom jag, insåg, att en hård nödvändighet hindrade vår
förening. Ack, tanken just på denna omöjlighet att få äga
föremålet för min första och enda kärlek gjorde att jag kastade
mig i nöjenas hvirfvel för att kunna glömma. Men fåfängt:
i djupet af min själ bodde alltid hennes bild, och straffet för
mitt ovärdiga försök att förgäta den oförgätliga blef en
ruinerad hälsa. Jag lefver dock, då hon, den rena,
oskyldiga och änglagoda, ligger i den kalla jorden.... Första maj
såg jag henne sista gången. Hon grät då vi togo afsked,
grät öfver mig. Nu -- gråter jag öfver henne. O, huru
fattig har jag icke blifvit! Hon och ungdomsvännen döda!
Nu har jag icke råd att mista någon mera, men det ser
verkligen ut som om jag vore dömd att förlora allt, hvarvid jag
varmast har fäst mig.»

I inledningen till denna upplaga af skaldens samlade
skrifter, omnämner Sturzen-Becker (efter Adlersparre i
»Anteckningar om bortgångna samtida») en originell idé af Braun,
att genom »bref till den döda» sätta sig i ett slags rapport
till den aflidna. Härom berättar närmare skaldens bror,
kaptenen Theodor von Braun, i ett bref till undertecknad:

»Då Wilhelm och jag om sommaren 1859 gjorde en resa
tillsammans i Småland, sade han: »Nu skall jag säga dig
något, hvad jag redan för länge sedan skulle gifvit dig del
af. Jag har allt sedan Hilmas död skrifvit bref till den döda.

Till dig, min bror, kan jag säga, att detta är det bästa, som
flutit ur min penna. Jag har häri satt mig i rapport med den
hädangångna, hvars ande omkringsväfvat mig, som just
därigenom kunnat nedskrifva hvad jag gjort. När sorgen hotar
nedtrycka hela min själ, framtager jag dessa bref, läser och
återläser dem och frågar mig själf: »Har du då verkligen
skrifvit detta?» och fäller tårar som ett barn. När jag är
död -- det jag hoppas snart sker -- finnas dessa bref inlagda
i ett konvolut, hvars utanskrift är till dig, som, till erkänsla för
hvad du gjort för mig, äger full dispositionsrätt öfver
desamma. Dock måste du till punkt och pricka fullgöra mina
däri bestämda anordningar. Ehuru gärna jag ville ligga
ostörd i min graf, skulle jag dock önska att efter utgifvandet
af detta mitt testamente få på en stund krypa ur kullen,
för att höra domen öfver den döde, ty jag är fullt förvissad
om att äfven mina intima vänner skola med bestämdhet
förklara: Detta har aldrig Braun skrifvit. Denna deras
dom är så mycket naturligare, som jag mången gång själf
tviflat på detsamma. Men jag har ju språkat med min
ängel, känt dess himmelska närvaro, och därför har också
språket blifvit sig så olikt -- hon, den begråtna, har ju
framkallat mitt bättre jag.... Må jag gärna för hennes
skull tillvitas för charlataneri, bigotteri o. s. v., ett är vunnet:
att få blicka in i djupet af mitt arma hjärta, som lidit, lider
och skall lida, tilldess jag får fly i hennes armar.»

Härefter tillägger den ärade berättaren:

»Efter Wilhelms död fanns ej ett spår efter detta egna
testamente. Endast på en lapp stod antecknadt: »Bref till
den döda» och därunder stället och årtalet hvarest och när
dessa bref voro skrifna, alltifrån år 1844 till 1857. Troligen
har han under sista dagarna af sin sjukdom offrat dem åt
lågorna, för att ej blifva af opinionen alltför skeft bedömd,
eller på hvad sätt skall man förklara denna gåta?...»

Efter Hilmas död blef Brauns hälsa alltmer och mer
»ruinerad», såsom han själf säger. Härtill hade äfven, och
säkerligen i en icke ringa mån, bidragit vår kända svenska
gästfrihet -- åtminstone ingick den under hans senare lefnad
som en verksam faktor vid förstörelseverket. Hvem fanns,
som ej ville bjuda Wilhelm von Braun, den glada skalden,
som gäst, då en bål stod bryggad, ett middagsbord dukadt
eller en champanjbutelj färdig att smälla! Sin egen bikt har
han i sina Bättre stunder aflagt, då han yppar:

»Jag syndat har i lifvet, jag syndat har i sång,
Men mina »vänner» hade dock skulden mången gång,
Ty som jag skref de ville jag äfven skulle lefva,
Och så jag kom, gud nå' mig, uti en satans vefva.

Högsinnad var likväl Braun i allt. Det visar han, bland
annat, då han omedelbart i nästa strof öppet bekänner: 

Att dock på andra skylla är föga ridderligt --
Jag själf har nog på vågen lagt ned den tyngsta vikt.
Men den, som tror, att nöjet af allt är det förnämsta,
Jag heligt kan försäkra, att det är just det sämsta.»

Det var också icke för nöjes skull som han vid början af
sommaren 1844 anträdde en utrikes resa.

»Frisk uti lifvet och frisk uti sången,
Himmelske fader, o låt mig få bli!»

bad han och begaf sig till hälso-stationen Kreischa (några mil
söder om Dresden, hvars bad- och brunnslif han så humoristiskt
beskrifver i sina reseminnen.

Sedan han här med heder genomgått sin gräfenbergska
s. k. »kropps-examen», steg han ombord på en ångbåt för
att från dess destinationsort fortsätta resan land vägen öfver
Töplitz till Prag. Under denna färd gjorde han bekantskap
men en äldre herre, hvars hatt han fått låna i stället för sin
egen, som en vindby kastat i sjön. Under samspråk i
hvarjehanda ämnen väckte den välvillige mannen på ett
oförklarlig sätt hans deltagande och nyfikenhet, särdeles vid
middagsbordet, där de placerat sig midt emot hvarandra. Men då
under samtalets lopp den okände, vid talet om Tegnér, med
ett eget yttryck yttrade: »Jag minns i Lund 1829, då han
promoverade mig till magister», var det liksom hade ett fjäll fallit
från Brauns ögon. Han visste nu hvem han hade framför
sig: det var en man, hvars porträtt han så ofta sett. Utom
sig af glädje, flög han upp från bordet, fattade sitt glas och
upprepade med ljudelig röst och till de tyska bordsgästernas
billiga förundran denna för dem alla obegripliga hexameter:

Skaldernas Adam är här, den nordiske sångarekungen!»

Braun förtäljer nu vidare:

»Med ett vänligt leende, icke utan sitt lilla oskyldiga
välbehag, drack den store skalden mig till och frågade mig
sedan huru jag kunnat gissa, att han var Oehlenschläger.

»Det var icke svårt, herr etatsråd!» svarade jag. »Jag
insåg det genast, då ni nämnde promotionen i Lund 1829.
Dessutom äger jag ert porträtt bland mina små samlingar...
och nu, nu känner jag fullkomligt igen er.»

»Kanske att ni själf är en Digter?»

»Nej, gunås», suckade jag, som ändtligen var nog klok
att blygas för att tala om mina eländiga försök i en 
sångarekonungs närvaro, »nej, men jag älskar skaldekonsten högt
jämte dem, som lyckligt idka densamma.»

Detta var Brauns svar... Skulle mången annan med
så stadgadt skalderykte som hans hafva till den grad indragit
sig i blygsamhetens slöja? Vi tvifla därpå. Men sådant var
förhållandet med Wilhelm von Braun. Allt stort, allt

öfvervägande härligt inom litteratur och vetenskap ägnade han
sin rättmätiga vördnad och beundran, under det han
obarmhertigt gisslade febuseriet, sentimentaliteten, blåstrumperiet,
fraseologien och hvad allt detta heter, som icke bär den inre
hallstämpeln och ej heller får någon yttre sådan godkänd af
publiken och eftervärlden.

*

Efter sin hemkomst uppehöll sig Braun i Stockholm under
då pågående riksdag och skulle vid permissionstidens slut
inställa sig till tjänstgöring vid sitt regemente, hvad som
föreföll honom särdeles motbjudande i anseende till det spända
förhållandet med chefen, som icke visade honom något
undseende, och han ordentligt våndades, ju längre tiden led framåt.
Genom ett särskildt arrangemang af några vänner (bland dem
synnerligast den bekante riksdagsmannen Hans Jansson) blef
dock skalden »räddad». I stället för att infinna sig själf,
hade han den obeskrifliga belåtenheten att kunna nedsända
utdraget ur ett protokoll, som tillkännagaf att han blivit
anställd som -- extraordinarie kanslist i bondeståndet,
hvarigenom han lydde under en vida högre makt, än den militära,
som, hvad Braun angick, visat honom ett alltför egenmäktigt
godtycke. Visserligen uppbar han ej något arfvode, men så
behöfde han ej heller sätta pennan på papper till en enda rad
vid sin kanslibefattning: fjerdedelen af andra statsmakten
räknade som en heder att ha Wilhelm von Braun
inregistrerad i sitt kansli och hade endast gifvit honom »laga
försvar» mot kitsligheter och obehag af både »nya öfverstar»
och »tjänstgörande majorer».

Uttröttad af krigareyrket, tog han afsked från
löjtnantskapet 1846, den 7 januari, och lycklig öfver friheten såsom
sin egen man utan en enda förman, ägnade han sig nu
uteslutande åt sången och vitterheten. »Visserligen», skref han
kort därefter till en vän och gynnare, »är det en poetisk död
att som en Vitalis och Nicander svälta ihjäl, men om jag
kan undvika detta öde, vore det kanske ej så ledsamt»...
och mera på gyckel än i allvarlig mening sökte han
postmästaretjänsten i Falköping, i sin meritförteckning åberopande att
han var »afskedad militär» och hade utgifvit en mängd skrifter,
»alla i den mest liberala anda». Naturligtvis kom han ej i
nådig åtanke.

Braun hade ingen rast, ingen ro. Liksom han i
barnaåren under skoltiden blifvit skjutsad än hit, än dit, så
växlade han allt framgent under hela sin lefvad bostäder (fadern
hade med familjen 1843 från Wisby flyttat till Karlshamn,
dit han som postmästare sökt transport) och uppehöll sig än
i den ena provinsen, än i den andra, än i hufvudstaden, än
i dess omgifningar, än i privata hus, än på hoteller, än på


söder, än på norr, emellanåt hållande eget hushåll med någon
gammal jungfru eller madam till hjälpreda... alltid undvikande
grannskapet af gårdshundar, kor och fortepiano, ty en
skällande hund, en råmande ko och ett klingande fortepiano
utgjorde Brauns högsta afsky här i lifvet, näst ett skenheligt
prästerskap.

Med sitt bagage kuskade han omkring (bäst trifdes han
dock på landet), tills han valt sig någon enstaka plats, där
han fick »vara i fred» med sina böcker och sitt skrifveri
Bland sina förnämsta »persedlar» räknade Braun ett par
boklårar, af hvilka han vanligtvis magasinerade kvar den större,
då han på någon tid begaf sig till annan ort. Tidtals förlorades
och återfanns den ena af dessa skaldens klenoder, men slutligen
vardt den till hans djupa grämelse totalt försvunnen.
Undertecknad vill minnas, att han sade sig ha i den bortkomna låren, bland
annat, förvarat några af sina krior från Karlbergs-tiden. Månne
ej också i den låren kunde ha funnits hans bref »till den döda»?
.
Ytterst återhållsamt, ja exemplariskt ordentligt lefde han då.[,]
under dessa sina vistelser på »sommarnöje», och få människor
kände så litet som han behofvet af komfort och vällefnad i
hvilket fall som helst. Det var alltid under sina s. k.
späknings-perioder han diktade och skref.

Med sina vänner förde han under tiden en trägen
korespondans (han hade alltid behof att utgjuta sig för dem), och
det ena brefvet kunde han afsända efter det andra, äfven om
han icke erhöll svar.

Brefskrifvande hörde till en af Brauns starkaste sidor,
och säkerligen skall det intressera allmänheten att få del af
några bland hans meddelanden, dem vi här till den snillrike
skaldens karaktäristik anföra i utdrag, för så vidt
grannlagenheten tillåter det, och till kompletterande af de oöfverträffliga
skrifvelser, som Adlersparre publicerat i sina »Anteckningar
om bortgångne samtida»
Riktigt säger Crusenstolpe: »Huru hänförande rolig i
hvardagslag Brauns brefstil var, när han, utan att skräda ord, lämnade
sitt kvicka skämt lösa tyglar, låter ej beskrifva sig.»
:

Vexiö och Lyckan den 10 sept. 1848.
Redlige broder Carlo! Förträffliga fru!

.... Som jag vet, att I båda intresseren er för min person,
så får jag berätta eder, att jag nu fullkomligen flytt allt
stadsbuller, till och med grannskapet däraf. Jag, jag -- detta ord,
som den eljest genomhederlige Knorvar Knodd så innerligen gärna
håller sig till -- jag har blifvit...... TORPARE.

Och gudskelof för det!

Torpet, som jag arrenderar, heter »Lyckan», förut bebodt af
ett gammalt läsarepar af ståndspersons-klassen. Bönahus --
röfvarekula! Min lycka är dock ej särdeles stor. 
På den födes blott en

ko, som jag efter den fruktsamma drottningen i England vågat
kalla Victoria; en bock, Albert benämnd efter nattregenten......
vidare tvänne tuppar, en hvit och en svart: Hedeman och Wrangel;
en gammal utlefvad ankbonde: ärkehärtig Johan, och slutligen två
krithvita små tama killingar: Amor och Psyke. Lägger jag nu härtill
pigan Stafva, så ser herrskapet hela mitt sällskap. Det är
emellertid långt bättre än rumlarnas i syndens stad Stockholm...

Eder bådas sanne rimmare och tjänare
Wilh. von Braun.

P. S. Jag kommer aldrig upp till Stockholm mera, vill gud!
Jag har redan varit där för mycket och slår mig bättre ut här
som bonde.

Några månader därefter uppenbarade han sig likväl i
hufvudstaden och slog sig ned i en af dess utkanter, hvarifrån
han, bland annat, skref:

Barnängen den 16 jan. 1849.
Redlige broder!

Det går visserligen med stora steg åt helvete med din gamle
skald. Hållet sitter ännu kvar, och på köpet lider jag af en
nästan total sömnlöshet. Härtill kommer äfven hypokondri,
hvarför det nära grannskapet med sjön torde bära frukter -- för sjön
åtminstone. Hälsa..... Gud vet om jag någonsin får återse dem 
Redan 1845 hette det i ett annat bref: »Jag har mistat vän
på vän, och nu snart står jag alldeles ensam, ty grafven har tagit
några, världen och lycksökeriet de öfriga.»
.
Din olycklige
Brn.

Samma år (1849) mot hösten, då han ännu bodde kvar
på Barnängen, erhöll en vacker dag fem eller sex bland hans
närmaste vänner ett så lydande notifikationskort:



TILLKÄNNAGIFVES

att

afskedade, men icke pensionerade

LÖJTNANTEN

WILHELM von BRAUN

stilla afled

i dag den 12 september, i en ålder af 36 år,

ömt sörjd af maka och många barn.

S. B. U. 


Den ögonblickliga öfverraskningen vid första åsynen af
sorgkortet lade sig genast, ty det befanns, att det var
fabriceradt af den dödes egen hand. Man hade alltså den käre
skalden i behåll, och hans maka och många barn -- hans
sångmö och hennes alster -- skulle men icke träffa i sorgdok
och plöröser. Då kortet på baksidan hade en inbjudning att
samma dag på aftonen bevista begrafningen, förstodo
vännerna vinken och begåfvo sig i gladt mod ut till »sträbhuset»,
där de funno skalden i allsköns välmåga och såsom värd i
det uppsluppnaste lynne bjudande på, icke franskt vin och
konfekt, utan »stora bruna» och mycket annat godt,
hvaribland hans torroliga infall och humoristiska historier dock
utgjorde det förnämsta..... Notifikationen gällde den 12
september. Underbara tillfällighet! Elfva år därefter afled Braun
just den 12 september om aftonen.

I sammanhang härmed förtjänar följande episod 
Berättad af Blanche (i Illustr. Tidn. 1862. n:r 43), här
förkortadt återgifven med några omskrifningar.
 att meddelas:

Blanche kom en afton i augusti 1839 till Uddevalla och
begaf sig genast från gästgifvaregården till det närbelägna
vackra Gustafsberg. Där var då bal i brunnssalongen på
hvars tiljor unga damer och kavaljerer lifligt rörde sig i
fransäsen, trots hettan och dammet.

Med möda trängde sig Blanche fram till bakgrunden af
salen, ty han sökte någon, som han läst, men ännu icke sett:
han sökte Wilhelm von Braun. Men han sökte honom ej
bland de dansande... Då såg han en ung man stående något
skild från de andra, »starkt växt, med bredt ansikte, tjockt
mörkbrunt hår, hvaraf en lugg föll ned öfver pannan, buskiga
ögonbryn, dito mustascher och under mustascherna glansen af ett
leende -- gladt? Det är möjligt. Melankoliskt? Det är troligare,
ty han såg på dansen och hörde på det meningslösa pladdret.»

»Så ungefär bör en glad poet se ut!» tänkte Blanche,
närmade sig den unga mannen och yttrade: »Det är bestämdt
löjtnant Wilhelm von Braun jag har den äran att se?»

»Ja, visst!» svarade Braun... »Hvem är herrn?»

Blanche, känd då endast såsom redaktör af veckobladet
Freja och författare till några politiska broschyrer, nämnde
sitt namn, hvilket naturligtvis icke var obekant för Braun.

»Vi måste bli bröder!» förklarade skalden och förde den
nykomne till serveringsrummet, där brorskapet dracks, ett
brorskap icke blott för den flyktande stunden.

Efter balens slut anställdes af bal-kavaljererna en
kollation för de bägge notabiliteterna, och det var långt lidet på
natten då det glada laget bröt upp och Braun med sin nye
bror återvände till Uddevalla.

»Det var en faslig hetta!» pustade Braun, under det de
ströfvade kring gatorna. »Att icke augustimånen skäms:
hvem har gett honom lof att imitera solen? I natt lägger
jag mig ej... låt oss bese stadens märkvärdigheter:
gästgifvaregården är märkvärdig för sin dåliga punsch. Uddevalla
har varit en rik stad, men blef fattig, sedan sillen gick sin
väg. Sill har gjort andra än städer lyckliga... ett kungarike
för en sill i detta ögonblick! Min löjtnantsfullmakt och mitt
obefläckade svärd ger jag på köpet..... Men hvad är det här?»

De bägge flanörerna hade stannat framför en lägre stenmur.

»Aha», återtog Braun, »det är kyrkogården.... Låt oss gå
in! I de dödas stad finns det väl svalka nog.»

De gingo in och ströfvade där länge omkring mellan kors
och kullar.

»Ack, den som bodde här!» yttrade skalden efter en
stunds stillatigande. »Här öfverallt är så tyst, och tystnaden
är min bästa vän. Här störes man af ingen, icke ens af sig
själf, hvilket är det bästa. Den, som kryper till kojs här,
vaknar utan hufvudvärk...... En grafhög mer, ett lidande
mindre!» tillade han med djup betoning i rösten.

»Det är svårt att minnas» (anmärker Blanche) »på hvilket
ställe af kyrkogården Braun stod, då han yttrade dessa ord,
men det är icke omöjligt, att det just var på samma plats,
där hans grafvård nu står, rest af vänner öfver den, som ej
mera lider» ..................................

Från denna episod från 1839 förflytta vi oss till året
1850 och fortsätta utdragen ur Brauns brefväxling:

Säbyholm den 14 dec. 1850.
Min hjärtans broder Brudin!
Brudin, Johan Leopold: bokhandlare.

Nu närmar julen sig,
Och utur nykterheten
Sig smyger gladelig
Den frodige poeten.
Hurra, hurra --
Nu må väl han ett rus sig ta!

Herr Fernqvist reser till staden och medför detta bref. Han
har lofvat medtaga litet saker, om nämligen du godhetsfullt ville
uppköpa dem. Som jag önskade att fira julen grundligt nog med
prästen och andra grannar, anhåller jag att du ville köpa: 1:o 2
kannor konjak (i en liten kutting, ej i krus, som slås sönder), 2:o
2 dito starkt renadt brännvin i ditto, 3:o 4 skålpund kaffe, 4:o 5 skålpund
socker, 5:o 1 skålpund kaviar, 6:o en fet gåshalfva och 7:o en orre eller
tjäderhöna (om den ej är för dyr)....

Om du på någon bokauktion kommer för godt pris öfver
historiska arbeten och resebeskrifningar, så ropa in dem åt mig!
Beckers och Rotteks historia har jag förut, äfvensom Thiers och
Lamartines. Kan du komma öfver »Johannes von Müllers 25
Bücher», så låt mig för all del få dem, äfvensom Anakreon,
öfversatt af Tranér.

Om fredag får jag nytt bud till dig. Köp mig då ett pund
godt oxkött till stek och soppa under julen åt

din uppriktigt tillgifne vän

Brn.

P. S. Lycka till en glad och trefsam jul bland de dina!
Jag stackars enstöring har föga glädje af denna högtid. Bed den
svarte Så kallade Braun sin vän Crusenstolpe för dennes mörka utseendes skull. ej äta ihjäl sig!

*

Långfredagen 1853.

Broder Eckert! Eckert, C. W.: schweizeri-idkare på Djurgården.

Käppen Denna benämning (äfvensom »grofsmeden») gaf Braun
dockmästaren Gustaf Hasselgren, en af hans förtroligaste
umgängesvänner. har rymt ifrån mig redan i går, hvadan jag i dag,
i ordets egentliga bemärkelse, har tillbringat en »lång fredag».
Ej heller vill jag gä ut att se tillgjordt gudsnådliga och heliga
Stockholms-fysionomier, utan föredrager min enslighet. För att
emellertid smörja mig något, beder jag dig sända med budet en
kanna med godt och varmt te jämte bröd och socker! En liten
flaska konjak torde också ej skada

den stackars eremiten

Brn.

*

Lidköping och Björnegården den 11 febr. 1854.

Redlige broder Hasselgren!

I den händelse du skulle tro, att jag glömt mitt löfte att
tillskrifva dig, får jag härmedelst upplysningsvis nämna, att du, efter
vanligheten, trott förbannadt orätt. Många gånger, ja nästan
dagligen efter vår skilsmässa, har jag tänkt på min hederlige och
tillgifne vän på... Med min själs öga har jag då sett dig med
grogg-glaset i hand sittande vid det svarta skrifbordet, med
fågelburarna öfver hufvudet och en högre rodnad utgjuten kring de
ädla dragen. Stundom har jag äfven sett dig i din kyska
ungkarlssäng, där du, vridande dig som en orm i en myrstack,
fåfängt letat efter en kyligare fläck på hufvudkudden att däremot
luta dina brännheta och dunkande tinningar. Stackars Hasselgren,
du har då varit i thet förfärliga landet Ångermanland, hvarest
äfven jag, tyvärr, under flitiga resor blifvit ogement hemmastadd. Men

Nu är det slut! Här i Västgöta-bygden
Har jag vändt åter till vattnet och dygden --
Solen ej skiner på frommare lamm.
Ren som en jungfru till kropp och till sinne,
Kufvar jag törsten.....................

...... Af mina släktingar har jag blifvit mottagen på det
allra hjärtligaste sätt och har på många år ej upplefvat så
sorgfria dagar som under förflutna veckor. Hos mina vänner, såväl
här omkring som i Skara-trakten, har jag varit bjuden på
hejdundrande välkomst-kalaser, där det verkligen gått ganska hett
under sköldarna till. Du må tro, att västgöterna hyfsat upp sig
betydligt på de senare tiderna! Där man förut fick endast
tevatten och ölost -- båda af det skällaste slaget -- vankas nu söt
och stark punsch eller toddy i öfverflöd, och många äro de
silfverhufvade korkar, som sprungit ensamt för min skull. För tio år
sedan räknades någonting sådant till det oerhörda och kunde utgöra åtta
dagars skvallerärnne för en hel stad. Men när man får 10 rdr
för hafren, bör man också kunna lefva comme il faut .....

... Jag längtar nu endast efter våren, den enda tid, under
hvilken mina lifsandar pläga komma i någon märkbarare
verksamhet; och då jag nu icke, såsom i Stockholm, har bekymmer för
dagligt bröd, bör jag tåligt afvakta den förrymda sångmöns
återkomst till sin gamle hållkarl

Brn.

*

Under sin vistelse någonstädes -- det måtte ha varit
omkring denna tid -- fick Braun ett oförmodadt besök af sin då
nygifte broder, förutnämnde kapten Theodor och dennes unga
fru, för hvilka han på sitt enkla landtnöje sökte göra visiten
så angenäm som möjligt. Vid afskedet bad den intagande
svägerskan: »Wilhelm, du får ge mig något till minne af dig
-- den allra minsta småsak har värde, då du ägt den!» Efter
lång parlamentering framtog han en pokal, bildad af ett
struts-ägg, med fot af silfver, och skref följande rader, som
han lade i densamma:

Tom och skral
Som ett skal,
Kan jag intet offerera.
Men min yngre bror
Theodor
Han skall ge dig mera ... mera.

Denna lilla versstump ingraverades sedermera på pokalen,
hvilken nu vårdas som en dyrbar relik.

*

»Enslinge» den 25 jan. 1858
Brefvet är skrifvet till Hasselgren. Härvid må
upplysningsvis meddelas att f. d. ungkarls-»käppen» vid denna tid var en
lycklig äkta man.

Ett kort förut af Braun författadt skämtstycke, hittills otryckt,
förtjänar att räddas från glömska. Det skrefs till Crusenstolpe, då
denne var angripen af en farlig blodspottning:

»Spotta galla,                            
Icke blod!                                
Du att falla                              
Är för god.                               
Låt den svarta 
Djefvulen                                 
Ej så snart ta                            
Bort sin vän!                            

Lef för magen,                            
För din gud!                              
Dommedagen                                
Glöm -- och bjud                          
Mig på sexa                               
Snart igen,                               
Att få läxa                               
Upp dig än!                               

Lef att skälla
På din kung!
Lef att gnälla
Om din pung!
För skandalen
Lef och skrif!
Jämmerdalen
Sätt i kif!

Ljug »historiskt»
Än en gång
Illusoriskt
Dagen lång!
Lef i tråkets
Värld bland folk,
Svenska folkets
Störste tolk!»
.

På det hjärtligaste får jag tacka för din vänliga inbjudning
att öfvervara den unga »klensmedens» upptagande i den kristliga
församling, hvaraf jag själf utgör en så utmärkt from medlem.
Såvida ohälsa ej mellankommer, skall jag äfven hafva den äran att
infinna mig, dock med det villkor, att du skaffar mig nattkvarter
någonstädes på »Djulgåln», antingen hemligen hos dig själf eller
uppenbarligen hos någon annan, ty »min hälsa tillåter mig icke»
att vara ute på landsvägarna om natten. Lika litet tillåter kassan,
att jag återigen besöker syndens stad, det ohjälpliga Stockholm,
där man knappt hinner att gapa, förrän en tiabanko flugit åt helvete.

Litande på, att du icke lämnar mig husvill, tager jag en
rock och en skjorta med mig för att påföljande dag slippa att
supa om med dig i frack.

Hjärtliga hälsningar till »madonnan med barnet» från
din »oafbrutne» vän
Wilh. von Braun.

-

Lidingön den 21 juni 1858.

... Jag har nu måst lämna Islinge för Torsslow och bor för
närvarande i ett torp, »Bygget», midt emot Ropsten, ruttet och
eländigt, men förtjusande skönt till omgifningarna. Vistelsen
härstädes blir dock icke långvarig, ty så snart jag afslutat min
kalender-novell, bär det af till farsgubben.

Jag bor endast tjugu steg från stranden, men saknar båt eller
ökstock. Käre, kan du ej mot billig hyra anskaffa mig en sådan?

På Nidingön står ingen att erhålla ....

Brn.

*

Bygget den 28 juni 1858.

Jag länge saknat vin,
Jag börjar sakna kläder --
Men se, jag har Brudin,
Som står i alla väder!

... Ingenting är trefligare än att få ruska på sig, och vore
jag rik, skulle jag för beständigt föra ett »vagabondlif», som du så
höfligt uttrycker dig .... Men min välsignade boklår .... Det
regnar in i mitt eländiga rum ....

Brn.

*

Lidingön den 31 juli 1858.
Redlige broder Fock!Majoren Alex. Brandelius Fock.

Millioner tacksägelser för ditt så innerligt vänskapsfulla
tillbud att få bo hos dig! Sådan var aldrig min mening, dä jag
besvärade dig med anskaffande af ett tyst, helst åt gårdssidan
beläget rum »vid gatan där du bor». Jag vill endast bo i närheten
af en glad vän och en älskvärd familj, hos hvilka jag visste, att
jag skulle mottagas med godhet och välvilja, då Saulsoron härjade
i min själ. Ensamheten, ehuru vi ofta önska den, är dock farlig
i många afseenden. Folk måste umgås med folk för att blifva folk.

Låt mig veta om det rum, du tillärnar mig, är beläget tre
trappor upp! I detta fall kommer jag till dig -- annars icke, ty
i din praktvåning hvarken kan eller vill en gammal utsliten poet
slå ner sina bopålar ......

Brn.

*

Såsom af ofvanstående synes, hade Braun en längre tid
vistats i Stockholm och trakterna däromkring. Tidigt på
våren 1859 reste han ned till sin gamla far i Karlshamn för
att i grannskapet tillbringa sommaren på en för honom förut
välbekant plats. Vid en middagsbjudning, innan dess, hos
en af sina litterära vänner, den, till hvilken han skrifvit
nästföljande bref, tog han farväl af »bröderna» och hufvudstaden
i ett särskildt för tillfället författadt poem, det han bad artisten
Hallbeck, som kommit till honom på afskedsbesök, att
»illustrera med några streck». Såväl poemet som teckningen,
verkställd på ett par minuter, erhöll undertecknad tillåtelse
att publicera. Det förra, som skalden behöll för att omarbeta,
erhölls aldrig. Teckningen, bekommen vid tillfället, finns
meddelad i tidskriften »Husliga härden» för 1861. Den
föreställer hans afsked från »syndens stad»

Asarumsdalen vid Karlshamn den 18 maj 1859.

Redlige broder Blanche .... min »räddande ange»!

.... Ehuru jag af långlig erfarenhet nogsamt vet, att du
aldrig svarar pä dina vänners bref, skrifver jag ändå för att till
dig frambära mina hjärtligaste tacksägelser för allt det goda, du
gjort mig, för all den uppoffrande vänskap du visat mig i alla
tider, och icke minst nu senast vid afskedstagandet. Jag fick
ett grundligt »fylle» med ty åtföljande hufvudvärk, som räckte
ända till Karlshamn. Men Gud välsigne er ändå, allihopa, för den
vänskap mig bevisades! Jag tror mig icke vara någon inbilsk
narr, utan tvärt om en tämligen stor själfföraktare (emellanåt
åtminstone), men då Sveriges snillrikaste män förklara mig sitt
bifall, må det förlåtas mig, om jag för ögonblicket känner mig litet
stolt. Någon balsam i sorgebägaren må väl ock förunnas en
stackare, som valt det usla författareyrket ....

Vid ankomsten till Karlshamn var det en icke ringa glädje, må
du tro, att få omfamna min gamla vördnadsvärda snart 80-årige
far! Du kan aldrig tro hvad han förefaller mig ståtlig i sina rika
silfverlockar och dito skägg! Därtill är han sä hjärtegod som en
Guds ängel. Skada endast, att han icke super, utan är absolut
nykterist! Dock unnar han mig att hvälfva i mig sä mycket jag
någonsin behagar, och detta är »ädelt af honom».

Du lofvade mig mer än till hälften att besöka Blekinge i
sommar .... Jag skall vid hamnen vara dig till mötes och föra
dig till min förtjusande bostad i Asarumsdalen. Näktergalar slå
hela natten utanför fönstren, och punsch finnes i källaren. Hvad
kan du mera begära? Kom därför, men låt mig endast genom
post eller telegraf några dagar förut få veta af din ankomst, på
det att den »feta kalfven» må hinna att slaktas! Min gamla fars
hus kan du dessutom anse som ditt eget.

Vackra flickor finnas här i öfverflöd, så att du, för att tala
med vännen Enblom, kan få »mycket att göra». Skulle du, vid
din mognade ålder, kanske föredraga laxar, skall du få sådana lika
feta och tjocka som jag .......
Brn.
Karlshamn och Backegården i Asarumsdalen
den 30 maj 1859.

Min gamla redliga broder Brudin!

Du tänker väl att djäfvuln har
Mig »taggi» då ett tacksamt svar
Du ej har fått allt på det bref,
Som du så vänligt mig tillskref;
Men var du lugn, bror Jöns Brudin,
Än står jag kvar -- en stolt ruin!

Af öfverskriften ser du, att jag icke vistas i själfva Karlshamn,
utan på ett förtjusande landställe, en fjärdingsväg därifrån. Af en
rik och hederlig bonde, Håkan Håkansson vid namn, har jag
nämligen för 5 rdr bko (säger fem banko) i månaden hyrt mig
ett särdeles välbyggdt hus med trädgård i själfva hjärtat af den för
sin skönhet riksberömda, minnesrika Asarums dal, där näktergalar
slå, bokar sträcka ut sina väldiga löfrika grenar och bautastenar
möta ens syn, hvart man går. Hvad är väl min senaste bostad
på Långholmen mot allt detta? Visserligen passera där förbi ett
tjog ångbåtar om dagen och gifva en sorts lif åt den eljest nakna
taflan, visserligen ser man Marieberg och dess beklagansvärda unga
män, som måste plugga i sig matematik för att genast glömma den,
visserligen har man där tjufkommendanten T., direktör N. och den
hederliga ångermanlänningen E. ... man har Liljeholms och Kristinebergs 
krogar -- men detta är också allt. Här har jag den tysta, men
i sin tystnad ändock så vältaliga gudanaturen framför mig, om
blott jag orkar att kasta mina lata ögon genom fönstren, som
verkligen icke äro få, då huset innehåller tio rum, af hvilka jag
dock endast begagnar två på norra gafveln .......

Tuus ex intimo pectore
Brn.

*

Karlshamn och Asarums dal den 19 dec. 1859.

Hjärtekäpp!

Se det stundar till jul, och Hasselgren sändes min hälsning,
Mannen med hjärta af guld, skalle af hård diamant!

Under den förfärliga köld, som för närvarande råder i det
s. k. »natursköna» Blekinge, hvarmed skall man väl då värma sig
om ej med en »stadig» grogg och vid minnet af kära, oförgätliga
vänner?

Mången jag saknar likväl, och en som senast har bortgått,
Tog mig i faderlig vård och lärde mig kröka på armen,
När jag var ung och behöfde hans grogg; och han harmades icke,
Om jag den gjorde för »brun», men försökte (som ynglingar pläga)
Grogga och svära långt värre än han -- det var ädelt af honom!

Ja, min kära käpp, vår gamla trätobroder Kempf
Den väl bekante, utmärkta sjökaptenen. har
kämpat ut, har slutat sin segling och inlupit i den säkraste hamnen.
Hans små fel äro nu förgätna, och vi vilja endast minnas det goda
och storsinnade hos honom, ty mannen hade onekligen sin storhet,
ehuru den endast kom att utvecklas på en jämförelsevis lägre
ståndpunkt i samhället. Så som han har väl knappast ännu någon
svensk ångbåtsskeppare vetat att uppbära sin värdighet, ingen
varit mera både fruktad och älskad. Frid öfver hans stoft!

........ Hvad mig själf beträffar, så har jag, efter
vanligheten, tråkiga dagar. Hufvudsakligast har jag mig själf att tacka
för detta, ty om jag litet bättre vårdat de gåfvor, som
Gamleherrn skänkt mig skulle jag nu, vid 46 års ålder, kunnat vara en
helt annan karl än jag är. Men jag tackar i alla fall den stora
Gifvaren, att jag har det som jag har. Den s. k. »skalden» Braun
slipper åtminstone att svälta ihjäl, och detta är en förbannadt god
sak Förhållandet var, att han kort förut sålt förlagsrätten till
sina dittills utgifna samtliga skrifter mot en lifstidsränta af 900
rdr rmt årligen. Köparen var brukspatronen J. Lind, som
sedermera mot högt pris till nuvarande ägaren, firman Adolf Bonnier,
försålde samma förlagsrätt. Det är öfver den bestämda inkomsten
af lifstidsräntan som Braun här uttrycker sin belåtenhet. För
hvar och en af sina därefter utgifna kalendrar hade han af firman
Adolf Bonnier särskildt honorarium. Kort tid före sin död erhöll
han dessutom den angenäma underrättelsen, att han genom
afgörandet af en testamentstvist fått ytterligare 150 rdr att lefva på om året.
. För törsten sörja dessutom Karlshamnsborna på det
förträffligaste, ty kommer jag endast till staden, så veta de sannerligen
icke huru väl de vilja göra mig i den vägen. Karlshamnsbornas
sinnesstämning mot mig har under denna Blekings-sejour blifvit
särdeles favorabel, emedan jag icke har skällt på dem såsom förr, och
medgifvas måste äfven, att man sällan kan träffa hyggligare brackor
än härstädes. Jag glömmer aldrig ett af dina många sunda råd
till mig: »Lofva mig, Wilhelm, att ytterst sällan gå på krogen,
där du oftast dummar dig! Om du sällan syntes på offentliga
ställen, skulle du anses för en tusan djäfvul.» Detta råd har jag
nu; sent omsider, följt, och resultatet har blifvit -- det som du
förespått.

Tusenfalldig lycka på 1860! Måtte du under dess lopp göra
groggarna mindre starka, på samma gång som din vänskap
förstärkes, om möjligt, för
din sant tillgifna, beständiga vän
Wilh. von Braun.

P. S. Hinner jag att till sommaren få ihop en ny bok, den
sista, kommer jag troligen upp till Stockholm, som alltid måste
vara mig kärt, då jag därstädes har mina redligaste vänner.

*

Ystad den 19 mars 1860.

Käraste broder Johannes Leopold Bruläng af Brundusium!

Af öfverskriften till detta bref ser du, att jag, flyttfågel som jag
är, återigen bytt om vistelseort, sedan det blef mig för tråkigt i
Blekinge. Sedan medlet af februari har jag nämligen varit hos
min bror här i Ystad, och jag trifves där ganska bra. Med
vårens vindar styr jag väl kosan åt annat håll. Få se, hvart det
blir ....

Under en hel månads tid har jag nästan dagligen varit på
kalaser, de flesta tillställda för min skull. I torsdags var jag på
en lysande middag, tillställd af de högmögende direktörerna för
skånska privatbanken, där min skål i ett grant tal proponerades
af äldsta grefven. Du ser således, att jag ändtligen kommit upp
i de högre sfärerna, och du måste medgifva, att det är bra
beskedligt af mig att hädanefter vilja sänka mig ända ned till en simpel
bokhandels-kommissarie med det ytterligt plebejiska namnet Johannes
Brudin.

Det var nu bra länge sedan jag skref till dig, gamla vän!
Vintern har varit mig mer än vanligt dyster, och jag fruktade
nästan, att jag aldrig skulle komma klok ifrån Asarumsdalen. Nu
åter igen äro mina lifsandar något uppkryade, och för att få dem
ännu kryare har jag föresatt mig med allvar att till sommaren
sköta min hälsa. Om jag till den ändan kunde få mig en koja
vid Sundet, vore det bra, emedan där finnas förträffliga bad. Någon
offentlig badort vill jag icke besöka, emedan jag; där aldrig finge
vara i fred, och det är just hvad jag behöfver för att en gång få
min sista kalender färdig .......
Brn.

*

Ystad den 28 mars 1860.

Käraste bror dockmästare!

..... Det var mig icke förunnadt att länge kunna trifvas på
ett ställe. I min rikt gifte broders hus åtnjuter jag all möjlig
godhet. Hans hustru är en verklig ängel, och de fyra små barnen
äro särdeles lydiga och söta.

Allt sedan jag hit kom, har jag nästan dagligen lefvat i sus
och dus. De rika grefliga magnaterna häromkring hafva bjudit
mig ut till sina slott, m. m. .... Men min hälsa har blifvit
vacklande. Jag känner mig oftast tung och olustig, och bröstet är
angripet. Bäst vore att få allting hastigt och lustigt undangjordt
som salig »sergeanten».

Lyckas det mig att under sommaren få mitt påbörjade arbete

färdigt, så kommer jag möjligen i höst upp till Stockholm, ty
där är väl den punkt ändå, där jag bäst trifves. Skada blott, att
jag icke har tillräckliga inkomster att stanna där för beständigt!
Lycklig du som med ett par »dockor» årligen förtjänar sjudubbelt
mer än jag med min liderliga sångmö!
Brn.

*

Ystad den 10 maj 1860.

Min gamla redliga Bruläng!

Innan jag nu lämnar Ystad, anser jag mig böra hedra dig
med några rader, på det du och öfriga vänner icke må tro, att
jag rymt till Australien eller något dylikt, utan välbehållen finnes
inom Sveriges landamären. Hela vintern har jag lidit af en viss
tyngd i skallen och mer än vanlig tröghet i hela kroppen,
hvarför jag beslutat att genomgå en ordentlig bad- och diet-kur
någonstädes vid kusten, och sedan jag nu genom min rika tyska farbrors
frikostighet blifvit satt i tillfälle att utföra detta beslut, anträder
jag redan nästa tisdags morgon resan ....

Jag var hos Lea i går och söp grymt med toddy. Hon har
glas, som går ett halfstop uti, slipade och strålande som hennes
egna ögon. Jag är viss om, att hon i Stockholm kommer att väcka
uppseende genom sin charmanta hållning och sitt glada ogenerade
väsen.

Hur mår den gamle f. d. svarte djefvulen? Jag läste just i
natt hans sista »bref», däruti han med vanlig skärpa rider spärr
med sina tre vanliga käpphästar: norrmännen, Aftonbladsnöten och
öfverdirektör Falkman. Hälsa dock gubben obeskrifligt, äfvensom
hans hustru och barn! Säg honom att, när jag snart i skärgården
kommer att med egen hand skrapa ostronen från bergshällarna
och sedan med egen knif öppna dem, jag då skall tänka på
honom. Jag tycker hvad därvid hans glupska mun skall
vattnas ......
Brn.

*

Vid meddelandet af dessa Brauns bref -- skrifna till blott
några få förtroligare vänner (eljest korresponderade han,
såsom nämndt är, med en mängd andra) -- ha vi kommit till
året 1860 ...... hans döds-år.

Enligt hvad af det föregående synes, hade han ärnat
att denna sommar för sin hälsas skull förskaffa sig »en koja
vid Sundet». I stället valde han bohusländska skärgården
och slog sig ned på en enstaka ö. Lilla Kornön, där han
hyrde sig in på Håskär, en liten obetydlig lägenhet för
salteri och fiske, en half mil från Lysekil, hvars kyrktorn
han kunde bland klipporna och skären skåda från sina
fönster.

Från denna plats, där hans sista tankar, hans sista
känslor utgöto sig för att publiceras i en ny poetiskt kalender,

som skulle utkomma till julen, skref han, bland andra,
efterföljande tvänne bref, dessa (liksom alla hans öfriga) oförställdt
målande hans skaplynne och varma själ.

Lysekil och Kornön i juni 1860.

...... Du ser, att jag för närvarande vistas i skärgården på
vår västra kust, där jag ändtligen funnit »lugnet i stormen»,
hvarför jag också gladeligen sjunger med min älskade Virgilius ...
nej min gudomlige Horatius menar jag:

»Inveni portum. Spes et fortuna, valete!
»Sat me lusistis -- ludite nunc alios!

..... En vacker dag i maj hoppade jag på en ångbåt och
begaf mig från Ystad, där jag vistats hos min bror sedan februari
månad, till Göteborg och efter 14 dagars uppehåll där och
däromkring, hit till Kornön, en vild klippa af den mest spöklika
formation, hvilken utgör sista värnet mot den rasande Nordsjön. På
hela den s. k. ön (en half timmes rodd i omkrets) växer, till
trots af dess namn, icke ett enda korn: endast en och annan
potatis, som dock tyckes vara rädd att skjuta upp stjälk och
hjärtblad i bedröfvelsen rundt omkring. Hvilken himmelsvid skillnad
mellan den plats, jag nu bebor, och Ystads fruktbara
omgifningar!

Jag har hyrt mig ett helt hus, innehållande ett enda rum,
ganska snyggt, och har från mina fönster endast 20 steg till
hafvet. Utanför dessa fönster växa de enda träden på ön, fem till
antalet, nämligen ett päronträd, en syrén, en pil, en hagtorn och
en buskartad växt, hvars benämning är mig obekant. Du kan
emellertid aldrig tro hvad dessa få, men i tusen stormar härdade
stackars enslingar blifvit mig kära och dyrbara! Jag skattar dem
vida högre än jag skulle skatta en hel skog på fasta landet. Så
är allting relativt här i världen och får sitt rätta värde af tid
och rum.

Mat får jag från en tätt bredvid mig boende fiskare och
salteriägare. När jag sade mat borde jag egentligen hafva sagt fisk,
ty annat vankas icke: fisk morgon, middag och kväll, bara fisk,
ideligen fisk ... fisk ... Men mager måste jag vä! blifva på en
sådan diet? Hvad beträffar det jag egentligen söker, nämligen bad,
så äro dessa emellertid förträffliga och vida att föredraga för dem
man får vid badorterna på kusten. Ja, vattnet här är så
bittersalt, att jag grinar, bara jag ser det .....

Brn.
Detta bref är skrifvet till skalden Talis Qualis.


*

Lysekil och Kornön den 14 aug. 1860.

Brudin, du gamla oföränderliga vän!

..... Det gläder mig höra, att äfven du börjat tänka på din
hälsa, fastän jag icke tror ett ord om den myckna nykterhet
hvaröfver du skryter. Först när du hunnit till mina år, kan det vara
tid att tänka på sådant. Då du af vännen Talis har hört,
huruledes jag har det, behöfver jag nu endast berätta att jag bor kvar
på samma ensliga klippa i skärgården och att baden bekommit
mig förträffligt. Jag har nu den poetiska afdelningen af kalendern
ändtligen färdig och håller som bäst på med den välsignade
novellen, När luntan blifvit afslutad, kommer jag troligen
oförtöfvadt upp till Stockholm, och därmed bör väl icke kunna dröja längre
än till medio af nästa månad. Kunde du till den tiden åt mig
anskaffa en tyst lägenhet utomkring Stockholm, vore det rasande
bra. Fråga dina många bekanta om råd! Långholmen och
Lidingön böra dock aldrig ifrågasättas, emedan jag hunnit att blifva
tillräckligt utledsen vid dessa ställen. Om jag kunde få ett par
rum på Kungsholmen vore kanske ej så illa. ......

Aldrig någonsin har jag så mycket längtat att återse mina
kära vänner i Stockholm som nu efter denna långa skilsmässa och
särdeles efter denna sommar, under hvilken jag fört ett fullkomligt
eremitlif, icke hört göken gala och knappt sett ett gräs växa på
klippan där jag bor .....

Brn.

Den ofvannämnda novellen i sin poetiska kalender hann
Braun icke att fullborda. Hvad själfva kalenderns titel angår,
tänkte han att kalla den Å, detta på grund däraf att den näst
förut utgifna hette Z. »Och nu farväl, kanske för alltid,
min högtärade allmänhet» -- hade han (år 1858) i företalet
till denna sistnämnda kalender yttrat -- »och tack, hjärtlig
tack, för god vakt, som man säger på militärspåket. Tack
för allt bifall, tack för allt öfverseende! I min lefnads
ABC-bok har jag redan hunnit till det öfverflödiga Z, och

Nu återstå för mig blott Å och Ä och Ö --
Se'n kan det vara tid att lägga sig och dö.»

Emellertid ändrade han sig. Kort före sin död förklarade han
för en bekant att titeln borde omdöpas till Borup, hvilket ock
skedde »Borup» anses i allmänhet betyda sista spelet i fråga om
kort. Därför kallar ock Talis Qualis, i förordet till denna
kalender, densamma sista spelet på lyran. Men borup har en bättre
betydelse. I början af detta århundrade -- berättas det -- fanns
i Hagunda och Lagunda härader i Uppland en häradshöfding, som
hette Borup; troligtvis skåning, emedan hans namn är känt äfven
i Skåne. Han var en den älskvärdaste umgängesman, glad, kvick,
snillrik. I det sällskap, hvari han var, glömde alla tiden och
tänkte icke på att taga afsked, men då han aflägsnade sig, ljöd
det »Nu går Borup!» Då bröto alla upp, dansmusiken tystnade,
sista glaset dracks, vid spelbordet gåfvos korten för sista gången --
ingen trefnad fanns, sedan Borup gått. Detsamma tycka nu
beundrarna af Wilhelm von Brauns dikter.

(Post- och Inr. Tidn. den 8 dec, 1860.)
.



Braun hade skrifvit, att han skulle komma upp till
Stockholm vid »medio» af september. I stället kom då den stora
sorgposten att han aflidit -- och han hade dött just på denna
samma 12 september, klockan 8 om aftonen, på hvilken han
för 11 år sedan förut utfärdat notifikationskorten om sin
hädanfärd.

Han hade nu, vid 47 års ålder, funnit det verkliga
»lugnet i stormen» -- funnit denna tysta »lägenhet», där
han ändtligen kunde få vara i fred för både vännerna och
fienderna, medan hans ryktes fulla glans stannade kvar efter
honom, kastande ett härligt återsken öfver hans förevigade
minne.

I tidningarna hette det:

»Med västra posten har den underrättelsen ingått, att
Wilhelm von Braun den 12 dennes aflidit i Uddevalla. I
honom har en rikt begåfvad skaldenatur gått förlorad för vårt
land, o. s. v. .........» I närheten af Lysekil hade han för
sommaren nedslagit sina bopålar, och baden i salta böljorna
tycktes till en början stärka såväl hans kropp- som
själskrafter. Förhållandet ändrade sig dock under innevarande
september månad, och hans tillstånd blef så betänkligt, att
han fann det nödvändigt att uppsöka ett sjukhus, där han
under läkare kunde ordentligt vårdas. Han begaf sig därför
sjöledes till Uddevalla, men var vid ankomsten dit så svag, att
han måste i säng bäras upp till länets lasarett, hvarest han
snart utandades sin sista suck.

Djupt var det intryck, som sorgposten gjorde, då den flög
ut kring land och rike. Skalderna slogo till farväl sina lyror,
men sannast och varmast tolkade Orvar Odd såväl vännernas
som allmänhetens saknad, då han sjöng:

»Ännu en kämpe, som blef ryckt ur striden,
en trofast kämpe, trofast son af tiden
och trofast sina vänner som sin sak!
En orädd fäktare med lätta vapen,
i förpostkedjan helst! Det var hans smak
och hans metod i krigar-vetenskapen.

Den högre konsten uti polemiken
att föra massor i kalabaliken,
att lägga minor och att vara fin,
den lät han andra öfva och begripa:
själf gick han framåt blott med hurtig min
och dubbla hagelskott i refflad pipa.

En »skämtare» -- så hette han beständigt --
»som leker endast, fastän kvickt behändigt,
som jollrar mod, som klär i stål sin sång
på raljeri i dag; i morgon åter
helt menlöst, ingen dödlig till förfång,
på Bacchi tyrs han pojken rida låter»

Han var en skämtare. Det goda skrattet,
den öppna glädjen och det skälmska sprattet,
det var hans sångs, hans väsens naturel;
och när han först lät denna lifsfröjd skalla
uti en tid af skaldepjunk och gnäll,
vi klappade däråt vårt »bravo» alla.

Men hur man skeft en skaldesjäl bedömer,
hur man vet litet om hvad hjärtat gömmer
och om det lif, som rör sig innanför!
Man ser det yttre, icke hvad det skyler,
tar blott kostymen och dess tillbehör
och gör på fri hand sedan -- hvad kalkyler!

Här, hvad man såg, var tummel, lek och drufva,
men världen kände ej  att malmrik grufva
af manligt allvar under skorpan låg,
att när han sjöng som muntrast i crescendo,
han kväfde så ett vemod i sin håg;
och därför sjöng han utan återvändo.

Här, hvad man såg, var lätta löjens vimmel,
halfnakna nymfer under öppen himmel,
halfdruckna fauner, som med jollrets röst
dig manade till vild, bacchantisk yra,
men icke detta sår i sångarns bröst,
som helst han dolde för oss med sin lyra.

Man skattade hans glädje efter raset
och hans bedrift blott efter tömda glaset,
men det skall sägas på hans döda mull:
Han var en man med hjärta mer än mången,
en man med heder af gediget gull  -- :
och tanken ofta bättre var än sången.
Han gärna spelade med gycklets tunga,
men ej så sällan hördes ock han sjunga
en högsint bitterhet, en ädel harm;
då var det icke orden blott och frasen,
men öfvertygelse i modig barm
och ljungeld, ej blott dån, uti extasen.

Jag kände dig, ej blott i sångarrunden,
i lifvets stoj, men i den tysta stunden,
när för din själ förlåten bort du drog;
då, Wilhelm Braun, hvad då jag såg där inne
var lagom rosenrödt, men skugga nog,
och jag förstod dig, veka kämpasinne!

Ej mer ditt öga dessa milda blickar
utöfver världens flärd och dårskap skickar,
och på din bleka läpp satirn är stum,
men hvad du var, vi minnas, dina vänner,
en frihetens soldat i hvarje tum,
och hvad du sjöng, sjöng godt -- ett folk det känner.

Och Svea, denna stolta hjältars amma
-- man säger oss hon fostrar än de samma --
skall märka det (hur stor en stab hon har),
att efter denna »glada löjtnantssjälen»
en plats står tom, fast här det snillet var,
som riddarns sporrar bar, och icke hälen»

I den aflidnes plånbok låg -- jämte 200 rdr såsom
bestämda respenningar till Stockholm -- en gulnad och genom
träget upp- och ihopvikande nära utnött papperslapp,
innehållande en poetisk strof på fyra rader, skrifven af
fruntimmershand ... af hans Hilma. Hennes minne hade han varit
trogen intill döden.

Brauns begrafning försiggick den 18 september i samma
stad, där han dött, och skildras såsom särdeles högtidlig.
Klockan 4 eftermiddagen samlades deltagarna i processionen
på stora rådhussalen. En betydlig mängd både militära och
civila ämbetsmän från staden och landsbygden infunno sig
jämte ett stort antal af stadens öfriga innevånare. Dessutom
hade skaldens broder, kapten Teodor von Braun, anländt dit
från Ystad för att deltaga i likbegängelsen. Sedan en
anförvant yttrat några ord om den tidigt hädangångne och djupt
saknade vännen, ordnade sig processionen -- den största man
sett där i samhället -- och aftågade till norra kyrkogården,
där man redan förut nödgats bisätta de jordiska kvarlefvorna.
En från Göteborg ditsänd lagerkrans bars liksom en
ordensdekoration framför processionen. Den heliga akten försiggick
på öfligt sätt. Före och efter densamma sjöngs psalmen n:r
452, ackompanjerad af musik, som utfördes af Bohusläns
regementes musikkår, hvars biträde vid ceremonien benäget
blifvit erbjudet. Sedan den religiösa ceremonien var afslutad,
uppträdde en bland ledamöterna af ett därvarande litterärt
sällskap och, efter en kort framställning af den hädangångnes
individualitet såsom skald, uppmanade de kringstående att
såsom en ringa hyllning åt den aflidne pryda hans graf med
blommor, hvarefter kistan bokstafligen öfverhöljdes med
blomsterbuketter. Därefter deklamerades från Göteborg skickade verser,
hvarpå den ofvannämnda lagerkransen lades ofvanpå kistan.
Slutligen afsjöngs af en dubbelkvartett af valda röster Geijers
härliga sång: »Stilla skuggor», hvarefter processionen lämnade
grafven och upplöstes utom kyrkogården.

Bohusläns tidning tillägger:

»Sällan, måhända aldrig, har en högtidligare
begrafningsakt ägt rum här i staden. Bland den betydliga mängden af
åskådare iakttogs den fullkomligaste tystnad. En djup rörelse
varseblef man på en stor del af de närvarandes anleten, och
högtidligheten ökades ännu mer däraf att, efter ett ganska
bistert väder på förmiddagen, solen blickade fram på
eftermiddagen, i sin skönaste glans liksom för att sända en
afskedshälsningf åt den bortgångna diktarens stoft»......

Hvad Wilhelm von Brauns utseende och gestalt beträffar,
fäste sig allmänheten vanligtvis vid den mer än vanliga
korpulensen och den elefantlika gången vid promenader,
understödd af än den ena, än den andra ovanliga knölpåken --
han var älskare af kuriosa i käppväg och ägde en liten dylik
samling -- men ingen kan göra sig en föreställning om det
skiftande i hans blick, en fullkomlig kontrast mot de orörliga
anletsdragen. Där spelade vanligen i de bruna ögonen en
godmodighet, en hjärtegodhet, som, på samma gång den drog
munnen till ett svagt satiriskt löje, uttryckte ett öfverseende
med världen och dess personager; men denna godmodighet
kunde under ett samtals lopp, om något oädelt, något retande
yttrades, ögonblicken förvandlas till en harmens, en
bitterhetens känsla, som ur den svartaste emalj slungade blixtar,
uddhvassare än synålsspetsar, för att lika hastigt lämna rum
för det blida, det vänliga uttrycket. Sådan föreföll Braun i
kretsar, där han trifdes, och bland rätt förtroliga och glada
vänner. I sällskap med dem kunde han vara öppen,
oförbehållsam, full af skämt, barnslighet, pojkaktighet, ja yra, hvilket
allt på ett, snart sagdt, komiskt sätt afstack mot hans
skrofliga basröst, hvars spruckenhet lika litet lämpade sig för
musik som hans omusikaliska öra, hvilket kunde skapa och
förnimma klang och välljud endast i versen och språket.

För öfrigt var Braun, med all sin naturliga kallelse för
det glada, ingalunda alltid den, som han såg ut att vara. För
alla är det icke kunnigt (hvad Beskow så träffande anmärkt)
att »den inre smärtan ofta ger sig luft i skämtet, att den,
så till sägandes, af sitt eget hjärtblod stundom bildar de
nöjets rosor, som fångna åskådarens ögon». Liksom i Brauns
dikter det allvarliga någon gång träder med bjärthet fram
bredvid den uppsluppna munterheten, förekom detta ännu
oftare i hans personliga lif, och allvaret antog då stundom,
ja, tidtals, karaktären af dysterhet och en leda vid allt.
Under nattens enslighet kunde man från hans rum ofta höra
djupa suckar och tunga steg. men morgonen därpå satt han,
såsom vanligt, tyst och försjunken i sitt arbete och hade
alltid till hands ett vänligt eller skämtsamt ord till den
inträdande Sina mest lekande sånger -- hvarpå vi förut hafva
häntydt -- diktade han vanligtvis under sådana själssjukans
perioder.

Eljest var han, just i ungkarlsvärlden, då några
främmande funnos närvarande, till mångens stora förundran och
gäckade förväntan snarare sluten, fåordig, ja tråkig.
Däremot »i en krets af unga bildade fruntimmer, när man först
kunde få honom så långt»Grupper och personnager», sid. 139.
, hade han oftast sina allra
lyckligaste ögonblick af kvickhet utan cynism, af spelande lynne
inom gränsen af en fullt salongsmässig och väluppfostrad
konversation, af älskvärd frihet och förtrolighet, men förenad
med all möjlig ridderlig »égard». En afton bland karlar
kunde man ofta, äfven den tiden Braun var som allra
ungdomligast, höra någon yttra: 'Men, herre gud, hvad går det
åt vår vän -- han sitter ju och tjurar!' Bland täcka flickor
i fina världen hette det aldrig annat än: 'Min gud, hvad den
Braun är tokig!' Men denna tokighet var verkligen så pass
oskyldig, att en förståndig och vaksam mamma 'en permettait'
l'entretien à sa fille', medan det åter icke gärna kunde
falla någon förnuftig moder in att tillåta sin dotter 'la lecture'
af det tokeri, som densamme Braun nästa dag gaf ut på
prent, åtminstone icke utan noggrant urval.»

Vi ha förut nämnt, att Brauns behof voro få, och hans
lyx, förutom den lilla knölpåks-samlingen, inskränkte sig till
en väl fylld snusdosa ... En afton var han, jämte en litterär
vän (Sturzen-Becker), på besök hos Emilie Högqvist. Han
var där, berättar vännen »Grupper och personnager», s. 144.
, hänförande af glädtighet och
kvickhet, men det undgick icke den sköna värdinnans blick, att, på
samma gång skalden strödde infall och skämt omkring sig,
han äfven strödde icke obetydligt snus på hennes fina mattor.
Hon märkte likaledes, att hans snusdosa bar spår efter att
hafva upplefvat mer än en öfningskampanj med
Västgötadals regemente, och följden af dessa små observationer var,
att, då Braun kort därefter öfverlämnade henne ett prydligt
inbundet häfte af sina dikter, lät hon följande morgon
tillställa honom en äkta tuladosa, ett dussin karduser finaste
franska snus och ett dussin de mest ostindiska silkesnäsdukar,
som hufvudstadens sidenkramhandel ägde att prestera. Braun
blef ordentligt rörd öfver denna gåfva, som så makalöst låg
i hans genre. Ty denne skald -- ingen hofsångare -- var ej
bortskämd med öfverraskningar af sådant slag, och hvad
världen i allmänhet gaf honom är lätt räknadt. De goda
gudarna hade förlänat honom lyran, af en vacker kvinnohand
erhöll han den ofvannämnda presenten och några vänner
gåfvo honom en lagerkrans med på hans sista färd.

En annan kvinna -- en Bohusläns dotter, icke okänd i
den litterära världen och äfven hedrad med hans personliga
vänskap -- satte sig i spetsen för insamlandet af bidrag till
en minnesvård öfver hans stoft, där det hvilar på högsta
punkten af en bland Vestkustens vackraste kyrkogårdar, en
vård, hvilken, på samma gång den kan räknas som ett
sjömärke för seglarna bland skären, bör föra tanken på vallfart
till minne af denne Sveriges omutliga frihetsskald, som städse
och öfverallt gick i härnad mot flärd, dårskap och förtryck.

Svenska folket skall aldrig glömma Wilhelm von Brauns
namn ... Måtte det ej heller glömma de medborgerlighetens
läror, som han uttalat i sången!

Joh. Gabr. Carlén.

*

INNEHÅLL.

FÖRSTA DELEN.
Dikter af skämtsamt slag.
I.
Lyriska af blandade arter.

Sid.

Ingress (till 2 uppl. af »Dikter», 1 bandet) ... 3
Poetisk trosbekännelse ... 5
Lofsång, uppstämd vid min akademiska banas slut den 21 jan. 1834 ... 6
Krig och fred ... 7
Fantasi på sjuksängen ... 8
Den botade ömsinte ... 11
Pennteckning af en bal ... 13
Sång till fullmånen ... 15
Till mina mustascher ... 17
Emmas bikt ... 19
Till Hilma den andra ... 20
En höstdag ... 22
Vinterkväde ... 23
Vår-tankar ... 24
Företrädet ... 26
Kyssen ... 28
Killespelet ... 29
Valet ... 33
Tandvärken ... 34
Slängkyssar till en »kokett» ... 36
Den högfärdige ... 39
Vid mottagandet af ett rekommenderadt bref ... 40
Sång till sömnen ... 40
Hildur. En modern ballad ... 43
Champagne-ruset ... 44
Läroboken ... 46
Min plånbok ... 48
De båda rosorna eller den beständiga likheten ... 50
Barns-ölet ... 51
Jägaren ... 55
Slädpartiet ... 57
Duellen ... 59
Vitterlek ... 62
Trösteord till en vän, som fått korgen ... 64
En röfvarhistoria ... 65
Profvet ... 66
Resignation ... 67
Projekt till en svensk bondesång under brännvinsförbudet ... 69
Höga löften ... 70
Militäriska aforismer ... 72
Alla bli lika i nöden ... 73
En bal i *** ... 74
Guldkalfven ... 76
Fantasi på en gästgifvaregård ... 77
Till mina björnar ... 80
Stjärnorna ... 81
Serenad till Märta ... 84
Kungsgatan i Berlin ... 85
Världens behärrskare. Eskiss på Sveaborg ... 87
Skattgräfvaren ... 88
Kärlekssuckar till Märta ... 89
Värmlandsflickan ... 90
Den högstsaliga konungen ... 93
Den märkvärdiga mannen ... 93
En olyckshändelse ... 94
Als todt. Jakthistoria ... 95
De vilsekomna ... 97
Gengångaren ... 98
Den trogna Rosa ... 101
Ett bidrag till kvinnornas historia. Sann händelse ... 102
Valsen ... 104
Klingklang till »Laura» ... 105
Åskan ... 107
Dagen efter ... 108
Äfven jag var i Arkadien ... 109
Bacchi exercis ... 110
Fisket ... 111
Passions-predikan ... 113
En fredhjältes memoirer. (Utkast funna på gäldstugan) ... 115
Frejas tårar ... 120
Skaldens lott ... 122
Höbärgningen ... 124
De förlofvade ... 126
Den gamla ungmön ... 127
Vid en hälsobrunn ... 128
Renegaten ... 130
Fideikommissarien ... 131
Hvad vill du? ... 132
Tanterna eller Den hemliga domstolen ... 133
Bärplockningen ... 135
Konsten att vara glad ... 136
Frieriet ... 139
Grossörn ... 142
Herr Unos friarefärd ... 143
Riddarna ... 144
Sång i ett gladt lag ... 145
Kokettens spegel ... 146
Nyårsdagen ... 147
Till min välgörerska ... 149
Rangsjukan ... 150
Fantasi på en ångbåt ... 152
Siskan ... 155
Valhall ... 155
Ny kärlek. (Ur ett bref till en vän) ... 159
Tankar i ett läger ... 160
Riddartiden. (Ur fröken Laura Fasansvärds portfölj) ... 162
Vigilansen ... 164
Den eftergifvande. (Reminiscenser af en Västgötavisa) ... 166
Afbrottet ... 167
Olika utsikter:
  I. Underlöjtnantens sång ... 168
 II. Kaptenens sång ... 170
Hvad befalls? ... 171
Pigan vid spinnrocken ... 172
Patience ... 175
Rekryt-exercis ... 176
Konst och natur ... 178
Blomplockerskan eller orakelsvaret från prästkragen ... 180
Skjutspojken ... 181
God och ond ... 183
Den hyggliga karlen eller världens dom ... 184
Flickan förklädd till officer ... 185
Kärleken till nästan ... 186
Under en brunnsdrickning ... 187
Ett ridparti vid ett bad ... 189
Till de unga skalder ... 191
Den helige mannen ... 192
Lauras toffeltaktik ... 194
En kärlekshistoria ... 197
Riddarhuset ... 198
Den unga professorskan ... 200
Hållkarlen ... 201
Den penningdryge ... 203
De förtrogna ... 204 
Lagårdspigan ... 207
Rabulisterna (1840) ... 209
Skålknallen ... 212
»Den där» och »det där» ... 214
Bekännelsen ... 215
Öppet bref till farbror Diskont från en »utvandrare» ... 217
Läserskan ... 218
De brandskadade eller sällskapsspektaklet ... 219
Sprätten ... 222
Guvernantens klagan ... 223
Våra härförare ... 225
Sillens återkomst. Sång i Orden Par Bricol Barbaradagen 1843 ... 227
Gradpasseraren ... 228
Den djupa sorgen ... 229
Jona's monolog i hvalfiskens buk ... 230
Belägringskonsten ... 234
Den barn- och faderlöse ... 236
Förlofningen. Sann händelse ... 237
Blekingsflickorna ... 240
Nyhetsmakarna (1843) ... 241
Ett fruntimmersbref, med postscriptum ... 243
För första gången ... 246

DIKTER

AF

SKÄMTSAMT SLAG,

I.

LYRISKA

AF BLANDADE ARTER.


Ingress.

(Till 2:dra upplagan af »Dikter», 1:sta bandet.)

Försök till en sann och gedigen poesi, mina akademiska
recensenter vördsammeligen tillägnadt.

»Pro laurea».

Jag nu vill locka tysta toner
Från silfversträngens rena guld!
Ack! när mot högre regioner
Mig Sången lyfter, mystiskt huld,
Då kläder sig i ljus naturen,
Olympiskt varmt mitt hjärta slår,
Och magiskt speglar sig azuren
I prisman af en krossad tår.

Hvad »smärtsam ljuflighet» i tåren,
Hvars svalka glöder på min kind!
Min tanke far som meteoren,
Och känslan som en balsamvind.
Må lifvets »platta» glädje vika!
Jag hinna vill ett Ideal,
Gudsnådligt, tårögdt, sjukt tillika
Och fullt af saknader och kval.

Där står mitt Ideal! Hvad ljusning!
Hur höjs dess barm af suckars svall!
Ja, smärtan är den högsta tjusning,
Men skämt är andens syndafall,
Allt skämt är lågt! är en »förvildning», --
En mask på blomman Poesi. --
En man med akademisk bildning
Förstår blott »sferers harmoni».
I män från Lund och från Upsala!
I konstinvigde, »Store män»!
Nu kan jag eder tunga tala!
Ta'n mig till nåder upp igen!
Jag aldrig mera glad vill vara,
När herrarne befalla så;
Nej, jag vill gråta, gråta bara
På språk, som ingen kan förstå.

WILHELM von BRAUN.



Poetisk trosbekännelse.

Aldrig min lyra till klagan jag stämt;
Hvarför mitt hjärta betunga?
Kan jag ej sjunga om kärlek och skämt,
Vill jag långt hellre ej sjunga.
Kärleken lefnadens middag gör säll,
Munterhet endast förljufvar dess kväll.

Aldrig jag satte min ära uti
Tårar att pressa, som mången.
Skäl till att gråta, det finna nog vi
Utan att ta det ur sången.
Glad och förnöjd emot himmeln jag ser;
Solen där uppe -- hon äfven -- ju ler.

Aldrig det sorgliga kallar jag på,
Sorgen väl kommer objuden.
Skämtet och Löjet, de gästerna gå
Likasom flyktiga ljuden.
Gripa dem -- blifve mitt sträfvande här!
Själfva min möda belöningen är.

Brottsligt det vore att törnströ min stråt,
Diktade kval till att kvida.
O, det finns mycket att fröjda sig åt!
Allt har sin glädtiga sida.
Smärtan, så bitter hon tyckes också,
Ofta i grunden är löjlig ändå.

Lefve då skämtet! i skämtet jag själf!
Dödsängeln susar med vingen;
Snart står jag bortom den stygiska älf,
Hvad som där väntar, vet ingen.
Detta blott vet jag, och tacksam jag är:
Sången och Kärleken vänta mig här.

*


Lofsång,

uppstämd vid min akademiska banas slut
den 21 januari 1834.

Du frihetens glansbild, så är du då hunnen!
Ej lyder jag mer pedagogernas bud.
Mångåriga striden mot boken är vunnen,
O, hell dig, du härarnas mäktige Gud!
Om femti år äldre jag vore, så skulle
Jag bedja som dödslystne Simeon bad;
Men ej må man tigga sig plats i en kulle,
Så länge man ännu är ung och är glad.

Nej, nu vill jag lefva och segersång sjunga
Med bröst, som kan spricka af idelig fröjd.
Se, där har du smörjelse, drillande tunga!
Låt tonerna rulla mot himmelens höjd.
Sjung segern på ungdomsförfäran de skrifter,
Ack, ända från folio till duodes!
Sjung alla min fattiga hjärnas bedrifter
På Bäckmark, Euklides och Luthers katches!

Jag segrat på bokens små svarta soldater!
I djupa, oändliga leder de stå.
Hvad äro en Cæsars och Hannibals dater
-- Jag frågar er, vänner! -- mot mina ändå?
Jag skryter ej; segern är icke förstorad,
Med gräslig förlust från den samma jag drog;
»Blott ännu en sådan, och jag är -- förlorad!»
Jag ropar med Pyrrhus, och detta med fog.

Ty flyktad är ungdomens friska cinober
Från kinden, och blicken är mattgrön och skum.
Mitt anlet har gulnat, som löf i oktober,
Och bröstet har sjunkit och ryggen är krum.
Nej, aldrig, -- jag svär det vid helgonens skara, --
Gör åter till läsning jag ringaste min!
Jag hellre en okunnig lymmel vill vara,
Än upphöja själen på kroppens ruin.

*



Krig och fred.

Älskande i alla tider
Litet smågnabb haft till sed,
Men de börja dessa strider
För att blott få stifta fred,
I försoningskyssen såren
En gudomlig balsam få;
Sköna äro fredsvillkoren,
Ty de vinna bägge två.

Äfven jag följt det exemplet, --
Anden längtar efter krig, --
Ofta öppnas Janustemplet,
Än af Hilma, än af mig.
Att jag kyssar tar för många,
Är ej sällan krigsorsak;
Hon vill blott ge små, men långa
Äro mera i min smak.

Nu är freden uppsagd. Båda
Fly vi för hvarandra då.
Denna fejd är utan våda,
Gjorde kungar äfvenså! --
Butter tystnad, endast bruten
Stundom af en liten pik,
Minen sur och blicken sluten,
Detta bjuder vår taktik.
Men i kriget, som vi föra,
Tunga mödor ock vi fått;
Att så ond mig låtsa göra,
Tro mig, det är icke godt;
Att en marmorköld sig gifva,
När ens blod kan brinna opp!
Snart vår död det skulle blifva,
Hade vi om fred ej hopp.

Slutligen blir det omöjligt,
Att betvinga känslan mer,
Och det sorgliga blir löjligt,
Och den buttra munnen ler.
Fåfängt söka anletsdragen
Komma i ett vresigt skick,
Kärlek lyser, klar som dagen,
Ur hvar rörelse och blick.

Som parlamentärer sändas
Våra heta suckar ut.
Ömt vi nalkas, kriget ändas,
Stillestånd görs opp till slut.
Lilla handen Hilma gifver
Som en underpant därtill,
Och jag freden underskrifver
Med en kyss -- så lång jag vill.

*



Fantasi på sjuksängen.

Ett tråkigt göra att ligga sjuk!
Och ve den dagen det korn i bruk!
Väl tiden går, ty den kan ej annat,
Men långsamt går den likväl förbannadt.
Man liknar tiden än vid en pil,
Än vid ett störtfall, än vid en il;
Hvad dessa bilder dock äro fadda!
Mig, arme, tyckes den lik en padda;
Ty som ett skottår är dagen lång,
Och när han somnat till slut en gång,
Då kommer natten, du milde fader!
Så trög som trenne olympiader.
O, fick jag köra Solgudens vagn,
Då skulle hästarne göra gagn!
Och fick jag Luna vikariera,
Med stormsteg skulle jag då marschera! -- --
Snart bara skuggan jag ligger här,
Eldgaffeln mot mig en domprost är;
Ty kommer handen refbenen nära,
Så kan hon sig mot de hvassa skära.
Min näsa blifvit så tunn, att man
Bekvämligt genom den läsa kan,
Och rygg och mage nu helt behändigt
Väl kunna kyssa hvar an invändigt.
Hvar sena blifvit ett tunt gelée,
En smaklig föda för maskarne! --
Jag fåfängt sökt och jag fåfängt letat,
Jag kan ej finna hvar vaden setat;
Dock knäna vunnit i växt därpå,
De nu som dufslag på stänger stå. --
Men tar jag spegeln att mig betrakta,
Då får jag rysa och bedja sakta;
Så högt kindknotorna skjutit opp,
Att man kan hisna från deras topp;
All världens ordning vi härvid röja,
Att »på ruiner sig allt skall höja». --
Om kinden fordom har ägt en ros,
Den, på min ära, är nu sin kos,
Och fanns det eld i mitt stackars öga,
Har den sitt urhem sökt opp, -- det höga.
Med mumien ville jag byta färg,
Och hvarför ej med det samma märg?
Ty rimmet fordrar sin rätt omsider,
Och skall den fordra i alla tider. -- --
Men min omgifning är värst af allt,
Ja, värre nästan än min gestalt.
Ej minsta stråle i rummet skiner,
Ack, I despotiska rullgardiner!
Ett kostligt påfund af bara Hin,
Att ljus stängs ute och död släpps in!
Men tiden strider allt jämt mot ljuset,
Så väl i kojan, som Riddarhuset.
I skymning lefva, -- i mörker dö!
Se, så är regeln, -- vårt olycksfrö! -- --
Hur allt i dunklet mig här förskräcker!
Hvad hemska spöken jag jämt upptäcker!
Se på sjukvakterskans ättiksmund,
Som surnar mera med hvarje stund!
Se, denna usla aptekarsmörja,
Som kropp och kassa att döda börja!
Likt tjocka präster de flaskor stå
Med sina alnslånga kragar på.
Och sedan dessa fördömda burkar!
I dräglig yta, som jordens skurkar,
Fördölja de hvad som bittrast finns,
Min arma tunga det ännu minns.
Så kan ej vargen mot solen grina,
Som undertecknad vid ordet: »Kina».
Men tyst! jag tror jag hör nära ljud!
Min doktor kommer, -- o, Herre Gud!
Med nya droppar och nya plågor
Och gamla upptåg och gamla frågor.
Ja, visserligen är döden hård,
Men är ett intet mot läkarvård.
Se, dörren öppnas, och in han träder!
O, tag mig, Herre, till mina fäder!



Den botade ömsinte.

Äfven jag var förr en fåne
Svärmande och känsloöm.
Idligt gap på sol och måne!
Idligt slask af tårars ström,
Som i allra värsta torka
Rann för minsta sak, så ljum;
Gud vet hur jag kunde orka
Att så länge vara dum!

Utaf mänskokärlek svällde
Som en deg mitt hjärta jämt,
Och jag bara satt och gnällde,
Tålte aldrig något skämt.
Skönt min kärlek sammanstämde
Med den kristliga, hör på.
Själfva käringen jag nämde
För min kära nästa då.

Fasligt ömsint emot djuren
Var jag äfven, det förstås!
Fågeln släppte jag ur buren,
Kräftan åts med tåresås.
Åkte jag, -- i minsta backe
Gick jag ur och hjälpte till;
Uppå näsa, kind och nacke
Fick hvar mygga sitta still.

Men när mest mitt hjärta knäcktes,
Var vid mina likars nöd.
Sista fyrken åt dem räcktes,
Själf jag svalt, gaf dem mitt bröd;
Ty jag tänkte: (Hin annamma,
Huru platt den tanken var!)
»Säkert gjorde de det samma,
Om på deras kors du bar».
Jag beklagade och hjälpte
Och fick vänner, -- det är klart;
Men hvad hände? Kassan stjälpte,
Pank blef ömma själen snart.
»Lika mycket!» nu jag sade --
»Mina vänner har jag än.
Hvad de skola blifva glade
Att få trösta mig igen!»

Ergo gick jag ut att söka
Denna balsam för mitt sår.
Tänkte: »Lyckan är en sköka,
Endast vänskapen består.»
Fruktlös var hon, denna färden;
Nog om den! -- jag säger blott,
Att det dummaste i världen
Är att göra likar godt.

Se'n har jag ock bytt om sinne
Och mig funnit väl därvid.
Ömheten utur mitt minne
Bannlyst är för evig tid.
Mera hård är ej graniten,
Än mitt hjärta blifvit har;
Denna hårdhet stärkt krediten,
Jag är åter bergad karl.

Men den tid, som är förfluten,
Minns jag som en elak dröm.
Torrt är ögat, handen sluten;
Aldrig blir jag mera öm.
Kräftor äter jag förfärligt,
Åker alltid i galopp.
Ve den mygga, som begärligt
Kommer när min gödda kropp

*


Pennteckning af en bal.

Här i vrån så from och still
Vill jag stå och se på balen,
Och att taflan må bli galen,
Täpper jag mitt öra till.
Hvilken snöflock utaf flickor!
Mot vårt lugn hvad arg komplott!
Eldiga som svafvelstickor,
Vänta de på gnistan blott.

Spegelns makt jag skönja kan,
Änglamin de på sig tagit.
Ack! i simpla hvardagslaget
Se de annat ut, min sann!
I den blick, där godhet lyser,
Mordbrand visst i morgon tänds,
Tör den »ljufva» stämman ryser
Kammarpigan utan gräns.

Balens sprättar gå åstad
För att få en pratsam maka.
Tankfull sänker hon sin haka,
Men sitt »ja» hon gifver glad.
Hand i hand igenom salen
Skjuta de förtroligt fart.
Flicka! om i jämmerdalen
Du en ledsven fick så snart! --

Alla nu i fyrkant stå, --
Första linien gör attacken, --
Evas döttrar höja nacken,
Skjuta skarpt ur ögon blå.
Sockersöta fram de sväfva,
Snörpa munnen smått och le,
Men af ovisshet de bäfva,
Att sin krigslists verkan se.
Mången träff och mången bom
Blifver under tiden skjuten.
En så nöjd, en ann' förtruten,
Vänder till sin lucka om,
Väntad, ack, med öppna armar!
Af sin hälft -- för stunden där;
Men trumpeten flitigt larmar,
Och hon snart en änka är.

Dock, han kommer väl igen
Till förtret för mången änka!
Under tiden, kan man tänka,
Har hon fått en annan vän.
Rast det nu för benen blifver,
Andra linien löser af; --
Tungan dock man ro ej gifver,
Den får dansa jämt i traf.

Se den snörda ängeln där!
Huru flitigt färg hon skiftar!
Hur hon med sin näsduk viftar,
Och hur tillgjordt brydd hon är!
Fyll med snicksnack hennes öra!
Smickra tappert, kavaljer!
Hon så mycket ej kan höra,
Att hon ej vill höra mer.

Se, den hulda där bredvid,
Som är närmre trettitalet
Och som hotas af det kvalet
Att bli jungfru all sin tid!
Giftas är dess enda tanka,
Är dess skönsta dröm också.
Hon vill stödjas, stackars ranka,
Tungt det blir att ensamt stå.

Mycket vore än att se,
Men jag börjar sömnig blifva,
Blott en vals jag vill beskrifva
Och mig se'n till kojs bege.
Hejsan! det blir allt för roligt!
Obekanta skutta nu,
Pressade ihop, förtroligt,
Som de vore man och fru.

Vals är dock en kostlig ting!
Blygseln kryper där i kurra.
Se hur röda där de surra
Med anständig fräckhet kring!
Heta blixtar ögat slungar, --
Denna tryckning var ej matt, --
Se hur skyhögt barmen gungar!
Hvilka vackra ben! God natt!

*



Sång till fullmånen.

Les extrêmes se touchent.

Trefliga prostfar! jag griper i lyran,
Eldad af drufvornas jäst,
Dig för att prisa i saliga yran,
Den jag nu erfar som bäst.
Sakta, försiktigt, som jag, du dig höjer,
Klotrund och däsig; lull, lull!
Kaka af maka sig alltid förnöjer!
Du, liksom jag, är nu -- full.

Herdar, herdinnor! Er gudfar anländer,
Inviger lunden till lek.
Alla I Bacchi och Cyprias fränder,
Börjen ert pimpel och smek!
Hjältar af månskenet, hela paraden!
Nu blir att visa sig rask,
Klagen på ödet! och sucken! och baden
Fälten med tårarnas slask! --


Här vill jag sitta och endast betrakta
Gubben i hela sin front.
Hur han marscherar så makligt och sakta
Öfver den blå horisont!
Säkert det går; ty han känner sin bana,
Äfven i fyllan, allt nog;
Likaså säkert som jag utaf vana
Hittar till närmaste krog.

Plirögd och salig hit neder han blickar,
Myser så småsäll och nöjd.
Sviker mig ögat? jag tror, att han nickar
Åt mig från svindlande höjd!
Gissar jag rätt? törs jag väl proponera
Brorskål? -- en ära så stor!
Åter du nickar, du tycks acceptera? -- --
Skål då, min himmelska bror!

Ack, hvilken nolla i margfaldig styckjom
Är mot herr bror jag likväl!
Så, till exempel, min styrka i dryckjom
Vida är känd, och med skäl:
Hvad är dock den mot din himmelska skalles?
O, jag mitt bräckliga mull!
Trettio nätter du rumlar inalles,
Innan du riktigt blir full.

Käftarna pösa ju mera jag dricker,
Liljorna flykta sin kos,
Och den förrädiska supskylten spricker
Ut på min jordiska nos.
Ständigt förblifver din färg dock densamma:
Smäktande, liljeblek, ljus.
Aldrig din älskvärda kind står i flamma,
Oaktadt tusentals rus.

Hade jag blott din hej dundrande strupa
Och din jungfruliga hy!
Käraste vänner, hvad jag skulle supa!
Då blef min födelse ny;
Alla supbröder förmörka jag skulle,
Likasom du gör med soln.
Ha! när de lågo där slagne och fulle,
Sutte jag kapprak på stoln.

Näsvisa lymlar ej då skulle peka
Uppå min näsa, som nu.
Hvilken som såge på kinden, den bleka,
Tänkte då: »Nykter är du!»
Mången rödbrusig kokett, som med vånda
Dricker sin ättika, fy!
Skulle med kyssar till räkning mig stånda,
Endast hon finge min hy.

Ända på visan! Till västliga krogen
Skyndar min gynnare sig.
Litet af pannan blott syns bakom skogen,
Afsked den nickar åt mig.
Redan så tidigt? God natt! jag beklagar!
Glöm ej din jordiska vän!
Dock, har ej fara! om trettio dagar
Råk's vi väl -- fulla igen.

*



Till mina mustascher.

Dig öppna, min mun, för att tacksamt lofsjunga
Den skröplighets-döljande prydnad du har!
Mustascherna, -- ack! dessa tunnsådda, unga,
De tapperhetsskyltar i fredliga dar.

Jag häpnar med skäl för den metamorfosen,
Som hela min varelse undergått, se'n
Jag slutat processen med ungen till gåsen;
Ja, knappast jag själf kan mig känna igen.
»Profilen är otäck och likaså facen!»
Båd' speglar och vänner mig ohöfligt sagt.
Allt döljes nu dock af den ädla mustaschen,
Som troget kring käkens vakanser står vakt.

Min skägglösa läpp, -- den fick kyssar så sällan!
För bitter den var, tyckte flickorna visst;
Men sedan mustascherna kommit emellan,
Jag lider på dessa sötsaker ej brist.

Jag ännu med grämelse minnes de tider,
Skjutsbönder och hållkarlar gåfvo mig hin:
Nu ser jag blott på dem, -- mustascherna vrider
Och dundrar en kötted, -- och segern är min.

I köpstads-mamsellernas hjärtömma tycken
Jag stigit i värde visst hundra procent.
O, tack vare eder, magnetiska smycken,
Som deras försmältande blick på mig vändt!

I skänken mig mod till de lärde mig sälla,
Att prata i saker, som ej jag förstår,
Men fattas mig ord för att tankarna ställa,
Så fingrar jag eder och mumlar och -- -- går.

Ja, käraste hjärtans mustascher, i eder
Jag lefver, jag röres och äger gestalt.
Er undergång äfven min egen bereder;
Farväl då med lärdom, respekt och med allt! --

Tillväxen för den skull i frukt och i blomma,
Mitt värde det växer i samma en mån.
Och kring det misslyckade, råa och tomma
Hos själen och kroppen som skyddsänglar stån!

*


Emmas bikt.

Nyss var jag så glad och yster,
Ansåg mig för barn ännu;
Men förlofvad blef min syster,
Och jag blifvit gammal nu.

När jag ser det sälla paret,
Tysta frågor jag mig gör,
Och ifrån mitt hjärta svaret
Underbart jag klinga hör.

Se, där sitter hon och stöder
Mot hans bröst sin kind i brand.
Min med lika värma glöder,
Ack! men stödet är -- min hand.

Hör, i kyssar blott de tvännes
Tungomål har upplöst sig!
Fast min mun är täck som hennes,
Talar ingen så med mig.

Hur de se på mig och mysa,
När jag skräms af kyssens smäll!
Hur min systers ögon lysa!
Hvad hon måtte vara säll!

Ack! ett år oss skiljer bara,
Jämt vi följdes åt, -- vi två;
Men att äldsta flickan vara,
Är bra afundsvärdt ändå.

Nå, de gifta sig till hösten,
Bröllopet är utsatt re'n,
Och jag har den ljufva trösten,
Att jag blir den äldsta se'n.

*



Till Hilma den andra.

Men, Hilma, säg mig hvad trolldom du
Imot mitt väsen i hast föröfvat?
Jag ej densamme är mera nu,
För länge jag i din trollkrets töfvat!
Jag blir allt yrare hvar minut;
Hvad skall väl detta bli af till slut?

Du med det språk att besvärja lärt,
Som tvänne blixtrande ögon tala.
Att motstånd göra är här ej värdt;
Hvar enda känsla, som låg i dvala,
Med löjets allmakt du manar fram,
Och jag blir värnlös liksom ett lam.

Jag hade bannlyst utur min håg
De dunkla sagor jag hört af amman;
Men från den stunden jag först dig såg,
De åter vaknade allesamman.
Hvem skulle också dig kunna se
Och icke tro på en mäktig fé?

Hvem kunde skåda ditt ögas glans
Och icke tro något öfverjordiskt?
Mitt sinne brann som en muselmans,
Ej mera tviflande, kallt och nordiskt.
Och hvarje tecken blef mig af vikt,
Den högsta sanning är hjärtats dikt.

Hur du har omvändt min gamla tro!
Hur du har upptändt det unga blodet!
Jag, som med kärlek blott dref min ro,
Nu är jag straffad för öfvermodet.
För dig blott öra, blott blick jag har;
Jag är förtrollad, den sak är klar.
Hör blott jag af dina steg ett ljud,
Mig liksom rör en elektrisk gnista.
När in du sväfvar, -- då, store Gud!
Då klappar hjärtat, att det kan brista.
Om nu, knappt märkbart, mot mig du ler,
Jag själfva himmelen öppen ser.

Uti din åsyn så djupt försänkt,
Min djärfva blick ej förmår att stanna.
Den ilar hastigt och oförtänkt
På upptäcktsresor från fot till panna.
Du konstnär, gärna till Roma drag!
Långt mera skönt på min färd ser jag!

En vink af dig -- och jag modigt går
Att trotsa jordens och Orkos' skaror.
En vink af dig -- och jag sittran slår,
Idylliskt skyende stridens faror.
Jag kan blott handla när du begär,
Och Hilmas vilja mitt öde är.

Jag ofta sagt mig: »Du är ju man,
Så gör dig lös och din kraft besinna!»
Men jag förgäfves mig gripit an;
Ty är jag man, så är du en kvinna.
Och hvilken styrka det svaga har,
När himmelsk fägring är dess försvar!

Jag dukar under i denna strid!
Jag är ju redan tillfångatagen.
Men jag mig tröstar likväl därvid,
Att hvem som helst skulle blifvit slagen.
Mot fången, Hilma, var mild ändå!
Din arm, som boja, kring honom slå!

*




En höstdag.

Inne jag sitter, hör stormarna tjuta,
Gräla och brottas med väggar och knut;
Störtskurar piska mot bristfällig ruta;
Oh, hvilken fasa, när blott jag ser ut!

Rännil vid rännil på gården sig slingrar,
Takrännan ger dem en ymnig tribut;
Blåsten med starka skolmästare-fingrar
Luggar allén, snart peruken är slut! ---

Bandhunden, förr den mest pratsamma sälle,
Sitter i kojan, så tyst som en mur.
Ögat, orörligt allt jämt på ett ställe,
Fylles med tårar af yrande skur.

Tuppen med hela sitt harem har tagit
Under en hökorg en hastig reträtt.
Regnet hans hugfulla låga nedslagit,
Lik en sultan tycks på nöjet han mätt.

Hejdad från knäfall igenom sin grimma,
Står där vid kärran en eländig märr.
Högt från den knifhvassa ryggen en dimma
Stiger i luften, liksom ur ett kärr.

Ankornas jubel bedröfvelsen rågar,
Kors, hvilket väsen i himmelens höjd!
Då man är sorgsen, som döden det plågar
Kacklet att höra af dumhetens fröjd.

Kjorteln kring hufvu't, att hamphåret spara,
Springer en piga i träskor! -- hopp, hopp!
Himmel, hur nyfiken hvirfveln kan vara!
Stubben han lyfte mot himmelen opp.
Senaste synen var nog att betaga
Äfven den djärfvaste mod att se mer;
Ty vill jag sluta, gardinen neddraga,
Krypa till sängen och bädda mig ner.




Vinterkväde.

Det är så kraftigt -- men så kallt i Norden!

TEGNÉR.

Må andra sjunga till Nordens pris
Och högt berömma dess snö och is!
Jag kan det icke! Jag släpper lutan,
Så snart jag ser på den frusna rutan,
Där vintern skrifver sitt runospråk
Om kammarvakt och om evigt tråk;
Ty, om jag ej hör till »stora världen»,
Så får jag icke ta del i flärden,
Som jublar nu under lust och id,
Emedan vintern är mörksens tid.

När andra värma sig af kurtisen,
Tar jag min värma, med nöd, från spisen,
Där veden jämrar sig våt och rå,
Liksom sitt kval den mig lät förstå;
Men säg, hvi klagar du, oförnöjde?
Med dig att byta jag aldrig dröjde;
Ty innan kvällen ditt kval tar slut,
Men mitt skall räcka, -- ja, vintern ut.
Ej mycket tårarna kunna båta;
Om än jag ville på allvar gråta,
Blir denna trösten oändligt kort,
Ty tåren fryser ur ögat bort.
O, hvarför föddes jag i de länder,
Där halfva året man hackar tänder!
Väl snön bär oskuldens färg, så skir,
Vid idel oskuld dock led man blir.
Ja, Gud välsigne den »höga Norden»!
Jag bodde hellre på södra jorden.
Se, blott där ute! Se hur de gå
I ulfvakläder på fötter två!
Se, hur den tjutande nordanvinden
Med klart berlinerblått sminkar kinden,
Se, hur på näsan, blodröd af frost,
En istapp fattat sin höga post,
Och se hur naren hvitlimmar håren,
Att man går gubblik i bästa åren!
Hvad finns för härligt i allt det där?
En gåta det mig för visso är.
Om än jag ville så skamligt skryta,
»Du ljuger!» skulle ju stormen ryta.
Ja, hur poeterna sjunga må,
De frysa säkert rätt bra också! -- --
Må fritt de kalla sin Nord en »Lilja»,
Men blommor kunna de icke skilja,
Det vill jag säga dem midt i syn,
När blindt de sväfva i silfverskyn!
Och härmed slutar jag jeremiaden;
Ty jag skall låna mig ved i staden.

*



Vår-tankar.

Och jorden sig smyckar för solens . . . Sultan,
I skrud af en enda omätlig. . .  Tulpan.
ATTERBOM.

Om än en skönhet har marmorbarm,
Så skall hon slutligen blifva varm;
Ty kvinnan fångas i denna snara:
»Det är ej godt till att ensam vara».
Med åren tager dess hårdhet af;
Hon vill ej gräfva på släktets graf.
»Det vore»  -- tänker hon -- »bra barbariskt,
Och för de yngre ej exemplariskt.
Nej, aldrig säge man på min mull,
Att jag till sådant har varit skull!
Ett offer för det »allmänna bästa»,
Vill jag långt hellre mig, arma, »fästa».
Hvad kvinnohjärtat likväl är godt,
Som kan så tänka på -- nyttan blott!
Dock blir det orätt, uti mitt tycke,
Att själf sig tvinga så fasligt mycke.
Men, bröder, sägen! hvad tron väl I?
Spörjs icke här litet modesti?
Man bör ej skrämmas af falska skotten,
De flesta korgar ha ja i botten,
Det blott är konsten att få det ut;
Den efterhängsne blir lönt till slut.

Allt detta se vi på gamla Hertha.
För Phoebus röres dess hårda hjärta;
Men, tro, det gick inte just så lätt,
Ty hela vintern den höga sprätt
Fått gå och fria så oförtrutet;
Men också nappade det mot slutet.
Hur är ock möjligt att vara svår
Mot en, som har ett så vackert hår,
Och sådan panna och sådant öga? --
Här kindens fläckar betyda föga,
Ty ännu aldrig blef någons del
Att vara fri ifrån alla fel.
Mor Hertha äfven har det besinnat,
Och barmens isar till slut upptinat.
Högt öfver knät man i smutsen går, --
O, eja! nu är det kärleks-vår.
För visst och sant kan jag det berätta,
Ty mina skodon bevittna detta.

Hör, lärkan slår en förlofningsdrill!
Och jorden vet ej, hur väl hon vill.
En sådan brinnande, öm herdinna
Man i Schlaraffenland knappt kan finna.
Hon ångrar hårdheten mot sin vän
Och aflas jämt att godtgöra den.
Så hat som kärlek hon öfverdrifver,
Och för medgörlig hon nästan blifver;
Ty hvarje fägring ger hon till pris
Och tager af sig sin snö-chemise.
Helt fritt får älskarn på allting blicka,
Tills fram mot sommarn, då löfven spricka,
Och hon sig höljer på samma vis,
Som fordom Eva i paradis.
Hon vill så innerligt grön sig göra,
Till dårskap vill hon sin vän förföra;
Hon så af kärleken blifvit varm,
Att dimmor stiga från hennes barm,
Och tårekällan, som låg i bojor,
Kan nu fördränka båd' slott och kojor;
Ty lös hon släpper hvar enda ström
För att bevisa, det hon är öm.
Det är så ljuft att af ömhet gråta
Och sträcka famnen mot vännen såta.
Hvad du är lycklig, du dagens drott.
Som en så makalös maka fått!
Hon öfverträffar »Idyllens sköna,
Som gå och sucka uti det gröna»,
Hon har ej måtta, hon vet ej gräns;
Den största dårskap är kärlekens!

*



Företrädet.

Med Hilma här om dagen
Till trädgården jag gick,
Men hur hon läste lagen,
Och hvad jag skrubbor fick!
Jag mig i porten glömde,
Gick oartigt förut,
Och strax den yra tömde
På mig sin kvickhet ut.

»Ack! Hilma! vid din sida
Jag alltid tankspridd är.
Förlåt mig!» -- »Ja, så vida
Du bättre mores lär;
En dam har företrädet,
Det är en afgjord sak.
Men se, -- uti det trädet
Hvad äpplen i min smak!»

»Men ack!» -- hon sedan klagar   --
»Jag dem omöjligt når;
Och frukt mig mest behagar,
När själf jag plocka får.
Säg, törs jag dig besvära
Att efter stegen gå?
Han är väl tung att bära,
Men du en kyss skall få.»

Och stegen snart hon hade,
Och jag min lön också.
»Nå, var så god!» hon sade,
»Nå, var så god, stig på!» --
»Nej, du har företrädet!» -- --
Hon log: »Gack först, min vän!
När jag går ned från trädet,
Tar jag det nog igen.»

*



Kyssen.

Långt man går hos vackra könet
Genom stöld och tjufven.
Bröder, jag gjort detta rönet
Utan att bestraffad bli.

Ack! jag minns med hvilken pina
Hilmas söta mun jag såg,
Denna ros, den lilla, fina,
Hvilken halfutsprucken låg.

Både ljuft och smärtsamt nöje
Jag utaf dess åsyn njöt;
Hur den öppnades till löje,
Hur den allvarsam sig slöt!

För en kyss, en enda liten,
Intet pris mig varit drygt.
Men hur häftig var aptiten,
Sinnet var dock än för blygt.

Ändtligen beslöt jag tigga,
Föll på knä och bad så ömt, --
Men den hårda lät mig ligga,
Log och flydde; -- ve, fördömdt!

»Stjäla är då bästa viset!»
Tänkte jag -- och tror det mest;
Ty allt sedan paradiset
Är förbjudna frukten bäst.

Nu iag sökte blott att komma
Åt att pröfva på mitt mod.
Slutligen jag såg min blomma,
Hur hon ensam, lutad stod.
Eldad utaf längtans stunder,
Sprang jag oförsiktigt fram.
Hon likväl -- ack, hvilket under! --
Ej mitt bullrande förnam.

Först när mina läppar trycktes
Emot hennes, spratt hon till.
Men likväl -- så det mig tycktes --
Stod hon ganska gärna still.

Sedan dess jag stal beständigt,
Ärligheten var förbi.
Alltid gick det så behändigt,
Som hon velat röfvad bli.

*




Killespelet.

»Go' Herrar, befalles en oskyldig Kille?»
Så frågade gästfrie värden, som ville
Betalning af oss för undfägnaden ha,
Och artigt vi alla då svarade: ja! --

Men värden, den gästfrie, tog oss på ordet,
Och rädda vi makade oss ikring bordet
Med kamfioleken, den ulfven, uppå,
Som söker så glupsk, ho han uppsluka må.

Tre småmynt oss räcktes. Så gyllne de brinna!
Dock lysa de blott för att hastigt -- försvinna,
Och detta den kvällen jag lärde mig se,
Att tingen de goda ej jämt äro tre.

Men hören mig, lärde! förgrymmas I skolen;
De kallades streck, fastän runda som solen.
Änskönt matematikus aldrig jag var,
Benämningen dock uti örat mig skar.
Se'n drogs det om förhand. Den sällaste lotten
Blef min, och vi lade vår skärf uti potten.
Men ej kan jag säga på oskyldigt vis;
Ty däraf vi haft i en vecka vår spis.

Hvad gör man dock icke för äran, den ömma!
För den skall man frivilligt fickorna tömma,
För den skall man tömma sitt dyraste blod.
Hvad äran dock är för en törstig klenod!

Men redan i senaste laget det blifvit
Att se hvad min älsklige granne mig gifvit.
Som först jag beskänktes i hela vår ring,
Så måste det vara en kostelig ting.

Men hu! hvad den gåfvan mig gräsligt förskräckte!
En gubbe i hufva sin tunga mig räckte,
Och på mig han såg med försmädelig min.
Go' vänner, det visst var afritade hin.

Jag aldrig förgäter de anletsdragen,
Och länge jag satt där af fasa betagen;
Ej kunde jag yppa ett endaste ord,
Men satt som på nålar och tänkte på mord.

Ej prästen det månde för den skull förtryta,
Att detta mitt pund jag nu gick att bortbyta.
Han lärt mig att vara med litet förnöjd,
Men själf han för byte väl här varit böjd.

Så må det i lyckelig stund vara vågadt!
Men nu först mitt olycksmått riktigt blef rågadt;
Mig mötte på vägen en mordisk Husar;
I handen pistoler och sabel han bar.

Förskräckt af hans åsyn jag flux ville springa,
Men plötsligt mig nådde hans »stålblanka» klinga,
Och när nu, blesserad i ryggen, jag flyr,
Den hjärtlöse grymt med pistolen ger fyr.
»Husarer! Husarer!» --jag utbrast bedröfvad, --
»Utaf en husar blef min flicka mig röfvad;
Han lyste så klar och fördunklade mig.  --
O, lysmaskar! ständigt I korsen min stig!»

Men -- grymmaste! -- »Pohlen ist noch nicht verloren»! --
Så sjöng jag och glömde de svidande såren,
Och fast min armé var för ynkeligt svag,
På Narva jag tänkte, det duktiga slag.

Nu skulle jag gifva, och säker jag kunde
Först vara att gifvarn mig icke missunde.
Fortuna, helt visst för att göra sig grön,
Mig skänkte en fågel, o eja så skön!

Men hiskeligt stor var den fågeln till kroppen;
Från nedersta grenen han räckte till toppen
Af trädet, där ljufligt han sjöng ifrån kvist,
Den falska sirenen: »Nu vinner du visst!»

Så stolt jag på bordet mitt fjäderfä lade,
Och högt till en oförnöjd herre jag sade:
Det står!» och jag troddes: den blinde ej såg,
Att fredligt på sidan, åt vänster, det låg.

Höglärde magistrar! jag sedan mig lärde,
Att kransarna fallit betydligt i värde;
Ett kraftigt bevis uppå snillets ruin,
När lagern ej gäller så högt som ett -- svin!

Hårdhjärtade Dafne! om detta du vetat,
Så hade du så mot Apollo ej stretat.
Då hade du säkert på flykten gjort halt,
Och hellre behållit din gamla gestalt.

Så gick jag mig nu att bli af med min lager;
Ty födan, den gifver, är rasande mager.
På vägen ett Värdshus sig ter för min blick,
Men ganska förnuftigt förbi det jag gick.
På lön utaf ödet jag gjorde mig räkning
För denna min vackra lekamliga späkning;
Men dygden ej alltid i världen är nog,
Och ofta, som jag, uppå Pottan hon dog.

»Ja, ormen sig alltid bland blommor plär dölja!
Så är jag då död! -- och mig skuggorna hölja,
Men penningen segrar på mörker och död,
Så vill jag då åter se solen, så röd.»

Ej länge därefter jag uppstod förklarad,
Men måtte en målning mig blifva besparad
Af allt hvad jag såg i den dunkla tartar!
Min läsare, ord jag för sådant ej har.

Blott detta jag vill i ditt minne befalla:
Vet, spelaren sitter där värst utaf alla,
Och själfva den argaste satan, där bor,
Dock skäms för hans sällskap och bättre sig tror.

Nå, åter till spelet! Är karlen väl tokig,
Som kommer där sättandes, utstyrd och brokig?
Men djupt på hans panna inprägladt det är:
Jag himmel och helvete inom mig bär.

»Säg, skall jag den farlige frestarn behålla?
Han både mitt fall och min uppkomst kan vålla,
Han gör mig till intet, han gör mig till tu!»
Behåll den! -- en svartalf mig hviskade nu.

Jag dåre! jag lydde förrädiska rösten
Och dog uppå kuppen, men hade den trösten
Att hämnas mitt fall, förren jag andan uppgaf,
Och sällskap jag fick i min tidiga graf.

Än spelte jag mer för att komma på spåren.
Kontanterna, ack! de förlorade fåren;
Men det slog så ut, att de kvarblifna små
Till sina kamrater bortgingo också.
Å nyo att äta vi kallades sedan.
Jag lydde, i hågen så mörk som ett nedan.
Och värden att skada jag åt som en varg,
Och äfven med vinet jag icke var karg.

Sist kosan till ensliga sängen jag ställde
Med fastande plånbok och mage, som svällde.
Och lätt kan man tänka hvad sömnen var säll,
När jag så förnuftigt fördrifvit min kväll.

*




Valet.

Tvänne så starka magneter mig draga!
Hvilket beslut bör i yran jag taga?
Här sitter flickan -- och glaset står där.
Öppnade himlar till höger och vänster!
Salighet långt öfver mina förtjänster!
Bara af lycka olycklig jag är.

Flickan ej upphör att mysande vinka,
Glaset ej upphör att manande blinka,
Hjärtat sig rör, fastän foten är fäst.
Kunde jag endast min varelse stycka,
Njuta, fördelad, en odelad lycka,
Blifva på tvänne högtider en gäst!

Kunde till glaset min strupa jag sända,
Sedan till flickan med resten mig vända!
Kunde jag detta! men svaret blir -- nej.
Munnen med strupen skall följa nödvändigt!
Då jag hos flickan ju stod mig eländigt;
Kyssas, ack kyssas! vi kunde ju ej.

Kunde dem båda i Ett jag då finna,
När på min delning jag icke kan vinna!
Kunde jag glömma -- -- och minnas ändå!
Sådant dock låter sig aldrig förena;
Kysser jag glaset, -- jag saknar det lena,
Kysser jag flickan, -- det fasta</i< också.

Kunde den makt, som mig skapat att njuta,
Ge mig en vink för att sättet besluta! -- --
Ha! hvilken blick från förföriska mön!
Glaset må stå! Han är kastad, min tärning!
Skönheten leder allsmäktigt vår gärning. -- --
Glaset må stå! ty hon småler, så skön.

*




Tandvärken.

Emma, sjutton år och fager,
Om, förstås utaf sig själft,
Hela natten suckar drager
Vid sin sextiåra hälft.
Sömnen flyr, fast ögat mattas,
Så orolig är dess själ.
Ej hon vet, hvad henne fattas,
Någonting är det likväl.

Bilder komma, bilder fara,
Minnets blick är alltid klar,
Men, se på! till slut står bara
Unga, vackra doktorns kvar.
Hvilken skillnad, när hon ställer
Honom vid sin gamla man!
Att uppdraga paralleller
Hon ej underlåta kan.

Läkarns darrning, då han kände
Hennes puls, som gick i traf,
Och hur glödhet handen brände,
Och den tryckning, som den gaf,
Minns hon nu och börjar finna
Chiffern till det kärleksspråk,
Som uti hans blick sågs brinna,
Utan mycket hufvudbråk.

»Hu! jag fryser» -- så hon kvider --
»Äkta sängen är ej varm.
Visst min makes snöhår sprider
Kölden i min unga barm,
Ack! jag såg ej sextitalet,
Blott en god och stenrik man!
Ifrån frossan, ifrån kvalet,
Läkarhjälp blott rädda kan.»

Nästa morgon Emma hade
Tandvärk. Idel klagoljud!
»Käre!» hon till gubben sade,
»Skicka strax till doktorn bud!
Ut med roten skall han draga
Detta onda, som mig tär.»
»Själf» -- han sparar -- »vill jag laga,
Att han strax på stund är här».

Doktorn kom. På Emmas blickar
Sjukdomens natur han ser.
Bäst som hon förstulet nickar,
Linkar gubben fram och ber:
»Doktor! låt oss järnet smida
Medan det är varmt, var god!
Emma sagt, att hon vill lida
Villigt och med tålamod.»

»Du kan icke se min smärta»,
Hviskar hon till gubben nu,
»Söta du, gäck ut! ditt hjärta
Annars säkert brast itu.»
»Samma bön som frun jag beder»,
Faller äfven doktorn in,
»Jag försäkrar, på min heder,
Hennes tanke är just min.»
Sorgsen han åt dörrn sig vänder
Och ber doktorn regla den;
»Ty», han sade, »eljest händer,
Att jag springer in igen» . . .
Strax har tandvärken försvunnit,
Emma far om doktorns hals.
Hvad som fattades hon funnit,
Snart det fattas intet alls . ..

Mellertid med knäppta händer,
Gubben står bak dörrn och lyss,
Och den klagosuck, han sänder,
Är så het som Emmas kyss.
Slutligen han tror sig märka
Ljud emellan aj! och ack!
»Ve! hur hennes tänder värka!
Klart! det flussen var, som stack!

Store Gud! ack, hjälp den svaga,
Eljest härdar hon ej ut!»
Så han för sig själf hörs klaga;
O, hur dumt, din gamla stut!
Hellre strax med hornen stånga
Dörren opp! fort! stå ej still!
Annars växa de så långa,
Att det icke mer står till.

*




Slängkyssar till en "kokett".

Ingen nämnd och ingen glömd.

Efter mycket kan man sträfva,
Men det sämsta utaf allt
Är dock att naturn förkväfva,
Som du gör med all gevalt.

Hvarje min är utfunderad,
Minsta ord är öfverlagdt,
Hvarje rörelse studerad;
Allt har afmätt skick och takt.

Säg mig, slår hos dig det hjärta,
Hvarförutan ingen föds? --
Nej, att få den växten smärta,
Har du snörat det till döds.
På allt kvinnovärde plundrad,
Vet du ej hvad kärlek är.
Att bli fjäsad och beundrad
Är ditt skönaste begär.

Spegeln lik, du utan värma
Tänder blott med ytans glans,
Och, som han, du blott kan härma
Hvad där inom aldrig fanns.
Väl förstår du rörd att vara,
Svärma, le och tocke där;
Men för att behaga bara.
Blott ett andligt smink det är.

Högsta målet, som du söker,
Är att tjusa sprätt på sprätt,
Men hur än sig hopen öker,
Blir ändå du aldrig mätt.
Som en sol du vill framtåga
Med planeter kring din fot,
Värma alla med din låga,
Allas offer ta emot.

Är det icke svårt att fröjda
Genom blickar en och hvar,
Så att alla blifva nöjda,
Fast du blott två ögon har?
Och att se'n din ömhet dela,
Är väl icke heller godt, --
Utan att mot någon fela
Med en liten mindre lott?
Svara! huru kan du schackra
Med ditt pund så oförskämdt?
Äro dina tänder vackra,
Ler och skrattar du allt jämt.
Äro de ej vackra åter,
Romoneskt och månskenshuldt
Plirar du och knappt upplåter
Munnen, hopsnörpt vemodsfullt.

Kölden fritt ditt ord må iså,
Tusen gånger vill du dö,
Blott du glädjen får att visa,
Det din hals är hvit som snö.
Är han brun, så hänger schalen
Som en Isis-slöja lugn,
Vore värman ock i salen
Värre än uti en ugn.

Mödosamt ditt sköte häfves,
Rysligt är planchettens tvång;
Med hvad gör det om du kväfves,
Blott du smal är som en stång?
Likväl är det ganska roligt,
När man tänker rätt därpå,
Att sig plåga så otroligt
För att blott vanskaplig stå!

Leende martyr för -- skinnet!
Hvarför plåga dig ihjäl?
Föll det aldrig dig i sinnet,
Att du ock har någon själ?
Hvarför denna just förgäta?
Små behag den äfven ger.
Blott en blomma, som kan -- äta,
Är du nu -- och intet mer.

*




Den högfärdige.

Så nådigt, som gjorde han jorden en ära,
Att röra vid den med sitt afmätta tramp,
Framvandrar Hans Styfhet med nacken så nära
Mot himmeln, att senorna hotas med kramp.
Inbillningens rike har ock sina store,
Men dessa ej krökas af mödornas last!
Väl frestas jag skulle, om sjöman jag vore,
Att taga din raka lekamen till mast.

Ett tydligt »vik undan!» på pannan står prentadt,
Att läsas af alla, som vandra förbi.
Du, liksom Elias, ser opp, som du väntat
En eldsvagn att göra din himmelsfärd i;
Men stanna, min gosse, beskedligt i smutsen!
Din plats kan du möjligtvis uppfylla där,
Och koxa ej mer efter himmelska skjutsen!
Ty aldrig den kommer, jag heligt det svär.

O, vore jag stor såsom du -- i din tanka!
Då blef jag den störste, som världen har sett;
Jag vore en örn, och Napoleon en anka
Mot mig uti styrka och snille och vett.
»Hvar kan man väl finna här nere min like?»
Du frågar dig själf och med mycken reson;
Bland människor ej! -- men i fåglarnas rike
Jag minns någonting, som benämnes -- kalkon.

Dock, gärna dig brösta! Oss andra betrakta
Som solgrand, dig själf som en skyhög koloss!
Du djupare kan oss omöjligt förakta,
Än du är föraktad tillbaka af oss! --
Men ett jag dig råder: snart något urladda
Af högfärdens dunster, som fylla dig nu!
Ty, likasom fabelns uppösande padda,
Du eljest helt hastigt kan -- spricka i tu.

*



Vid mottagandet af ett rekommenderadt bref.

En ljusalf i bojor -- med tredubbelt lås!
Du lidande fånge, jag vill dig befria!
Välkommen, som ängeln till Jungfru Maria,
Du bådar, jag ej skall af björnar förgås.

Men hastigt till verket! -- min gärning är god,
Hur ljuft är det icke en boja att krossa!
Belöningen väntar ock dem som förlossa,
En trollkarl betalar i banko mitt mod.

Ack! kom till mitt hjärta i trasigt förvar,
Och tillåt mig endast din kapprock att kyssa!
Nu slipper jag mer att kring gränderna kryssa!
Nu går jag på gatan, ty pengar jag har.

Hej, lustigt hurra! jag är munter igen,
Jag bär ju mitt människovärde på fickan.
I guldregn, som Zevs, jag besöker nu flickan,
Och knotande kyparn blir åter min vän.

Men möter en björn mig, när modigt jag går,
Jag kastar i svalget på honom en kaka;
Och måtte han spricka, som Babylons draka,
Af undran att en gång betalning han får!

*




Sång till sömnen.

O, sömn! Du min enda Mæcenas,
Dig öppnas min gäspande mund!
Det må mig väl aldrig förmenas
Nu i min ingifvelses stund?
Så länge jag ännu kan sofva
Försvarligt i sång och i säng,
Vill högt jag dig prisa och lofva
Och rida pegasen i fläng.

Man hoppet och minnet berömmer
Förutan all måtta och sans,
Men sömnen man oftast förglömmer,
Fast kronan ostridigt är hans.
Ack, gärna man tage dem båda!
På köpet tag kärlek och tro!
Blott hvilan blir utan all våda
Och ostörd min nattliga ro.

Må äran man fritt adorera.
Och rikdom och frihet med mer!
Min guddom är sömnen, och mera
Än alla de andra han ger.
Som straff blef det människan gifvet
Att täras af lidelsens törst;
Blott sömn är egentliga lifvet,
I sömnen, där lefver man först.

Den endaste jordiska lycka
Dock bor i din snarkande stat,
Där inga despoter förtrycka,
Och ingen där ropar på mat.
Väl har du en inbillad mara,
Men ack! hvad betyder den väl
Mot denna otaliga skara,
Som rider vår vakande själ.

Den lagern helt ringa oss löner,
Som köpes med mödor och vak.
Din vallmo långt bättre bekröner
Och vittnar om sundare smak.
Hvad kan väl lycksökaren njuta
Af tomt och förgängeligt lof?
Sök bara en bolster, -- en puta,
Blif verkligen lycklig och -- sof!

Hur kan man så grymt sig förbryta
Att offer ditt altar ej ge!
Man låter ju dygnet förflyta
Förutan åt sängen att se!
Men otack är seden på jorden,
Det vet du, min gynnare huld!
Se'n kroppen utlivilad är vorden,
Så glömmer den slyngeln sin skuld.

En ursäkt dock finnes till hända,
Fast glömskan är stor och befängd.
Lätt fraser förståndet bortblanda,
Och sådana gifvas i mängd.
Det klingande: »Vaker och beder!»
Har mången förvillat, gudnås!
Till stora olyckor det leder,
När bibeln ej riktigt förstås.

På släktet likväl jag vill märka,
Att bättring det börjar och bot.
Allt mera det upphör att verka,
Det domnar från hjässa till fot.
Re'n ömsom det nickar och blundar
Och viger åt hvilan sig in.
Den stora förändringen stundar.
Gläds, makten blir ändtligen din!

Det tusendeåriga riket Som, enligt Jung; skulle börjas 1836.
Lär redan för dörren ju stå.
I snarkande bytes nu skriket;
Ett ide blir jordrunden då,
Och mänskan blir björnen, som korkad
Där sofver i oskyldighet.
Tills en gång hon lam och förtorkad
Blir bolmad utaf en komet.

*



Hildur.

En modern ballad.

Farväl, o farväl, allra kärestan min!
Jag rycks på en  ur åsynen din.

Var trogen emot din förlofvade sven,
Och vet att blott du är hans utvalda vän!

Den dag du mig svek blef min sista allt väl;
Då tog jag pistolen och sköt mig i hjäl.

Men ser du på fästet den stjärnan så klar,
Den skall oss förena, fast fjärran jag far.

Den skola vi se på, när klockan blir sju,
Jag tänker på Hildur, på Niklas tänk du!»

»Så visst som den stjärnan på himmelen finns,
Så viss kan du vara, att Hildur dig minns.»

Så tala de båda, och Niklas med gråt
Sig sliter från tröstlösa fästmön, så såt.

Han ställer till närmaste socken sitt tåg,
Och Hildur den kvällen på stjärnorna såg.

»Så visst som den stjärnan på himmelen finns,
Så viss kan du vara, att Hildur dig minns.» --

Men stackars herr Niklas! ty kvällen därpå
Blef himmeln så ruskig och mulen och grå.

Och Hildur må söka hur mycket hon vill,
Den glänsande stjärnan, hon synes ej till.

Och så vardt det sedan hvar eviga kväll;
Gud tröste den trogna, den ömma mamsell!

Hon älskare hade så inånga till hands,
Och -- stjärnan ej mera på himmelen fanns.

Hon började tycka, att veckan blef lång,
Och ringen besvärlig och jungfruburn trång.

Hon klagar: »Jag måste ju glömma min vän;
Ty stjärnan påminner ej mera om den.

Ej himmeln mitt hjärta åt Niklas bestämt,
Ty eljest den vore ej mulen allt jämt.»

Men hjärtat vill älska, och hon -- tog en ann;
Ty stjärnan hon mer ej på himmelen fann.

Att Niklas blef ledsen, begriper man nog,
Dock ej till pistolen, -- till glaset han tog.

Han dricker och stammar till slutet:   »Jo, jo,
Man aldrig på stjärnor och kvinnor bör tro!»

*




Champagne-ruset.

Skalden må sjunga om »sferers musik»,
Där som han sitter och torkar!
Jag vet en bättre, som väcker upp lik,
Den utaf flygande korkar.
Pang!
Lyssna ej längre till sferernas klang!
Korken, mot flaskan nu gniden med yra,
Bilfve din lyra!
Ha! när du dricker, du först blir poet;
Rimmen då aldrig dig tryta,
Komma så tjockt i oändelighet,
Likt dessa pärlor, här flyta.
Vet:
Utaf champagne blir hvar mänska poet!
Glaset, så djupt, är för alla de sälla
Helikons källa.

Lyster mig nu till att sjunga en stump;
Lyssnen på berg och i dalar!
Bröder! förnimmen champagnens triumf,
Det är champagnen, som talar!
Skål!
Präster i kappor och männer i stål!
Inför champagnen vi alla ä' lika,
Fattiga, rika.

Bort nu med afund och tvister och gräl!
Allt utom glaset vi glömme!
Glädje sig gjute i hjärta och själ.
Vinet i struparna strömme!
Jord!
Skön är du långt öfver människo-ord;
Här flyga kärlekens,kuttrande dufvor,
Där hänga drufvor.

»Se, hur de rörliga pärlor förgå!
Likaså glädjen», man säger.
Månne, o bröder! ej sorgen också?
Fast man på guldvikt den väger. --
Hej!.
Aldrig vi klandre det öde, o nej!
Hvilket så huldt låter ändå oss känna
Stunder, som denna.

Än en butelj af den kostliga våg!
Hörden I bara på smällen!
Sedan till flickan man ställe sitt tåg;
Lidet det är uppå kvällen.
»Stopp!»
Säga dock benen, när jag vill stå opp.
Tanken är redig, -- så vill jag då skicka
Den till min flicka!

*




Läroboken.

Magistern må hänga sin näsa
I boken och läsa och läsa,
Tills hjärnan kan spricka af vett
Och kroppen försmälta af svett!
Men jag lärt att visheten söka
Förutan att just bli en tok;
Ty vill jag min lärdom föröka,
Är -- bålen min endaste bok.

Hur nöjsam den boken mot dessa,
Som endast förbrylla ens hjässa,
Att den blir en skräplåda lik
För glosor och matematik!
Hur lätt att dess  fatta!
Det ligger så öppet för hvar.
Nog högt man dess stil ej kan skatta,
Så flytande, vacker och klar.

Man henne omöjligt kan klandra
För torrhet, som så många andra.
Båd' saftigt och spirituellt,
Allt däri oss lifvar så sällt;
Allt slukas begärligt och ledigt,
Men kraft det ej saknar likväl;
Ett hufvud, som icke är redigt,
Kan däraf bli tyngre, min själ!

Min bok väl mitt ansikte tecknar,
Men icke så där att det bleknar
Och hälsan från kinderna flyr,
Liksom hos en lärdomsmartyr.
Nej, härligt båd' kinder och käftar
Ses skifta i rödt och i blått,
Och blotta min åsyn bekräftar,
Hur djupt i mitt ämne jag gått.

Bokmalen går på oförtrutet
Att ändtligen hinna till slutet;
Min bok är dess mera mig kär,
Allt såsom hon drygare är.
Hvar gång jag min läslust har mättat,
Vetgirigt på henne jag ser.
Och ropar, med bröstet helt lättadt:
»Ännu, gudskelof! finns det mer.»

På sistone vill jag nu prisa
De sanningar, djupa och visa,
Som äfven jag hämtat därur
Om människa, värld och natur.
Jag lärt mig, hur lätt man kan falla,
Hur svårt att sig resa det är,
Har man ej en vän att åkalla,
När hjälplös man ligger och svär.

Jag funnit man dock kan sig lära
Helt mycket att tåla och bära.
Är kalken än aldrig så lång,
Så kan den väl tömmas en gång.
Och människokärlekens lycka
Den boken beständigt mig ger;
Jag broderligt önskar få trycka
All världen, blott jag i den ser.

Och detta jag lärt om naturen,
Att mänskan sig skiljer från djuren
I mycket, dock mest däruti
Att full hon allena vill bli.
Den satsen, jag funnit, ej ljuger,
Att jorden går kring på ett ben;
Men om mitt planet-system duger,
Vi äga sju solar för en.

*




Min plånbok.

Nicht dem  Guten gehöret die Erde.
SCHILLER.

Så tom, såsom jorden i början,
Min plånbok ses falla ihop!
Där finns blott, på elden med smörjan!
Af hårsouvenirer en hop.
Hvad kunna väl lockar hugsvala,
När icke de äro af guld?
Om slika väl skalderna tala,
Men bara för -- rimslutets skuld.

Ja, saknar du klingande medel,
Är du mig ju blott till besvär.
Förargliga, stygga persedel,
Hur grufligt otacksam du är!
Du hvilar mitt hjärta så nära,
Men dock är, som Irus, du arm.
Man detta kan kalla att bära
En orm i sin sörjande barm.

Hvi är jag som nolla betraktad?
Emedan du hundror ej har!
Hvi är jag förtrampad, föraktad?
Ack! samma nervskakande svar!
Men vore du endast ej mager,
Så blefve jag fet genom dig;
Då grönskade myrten och lager,
Då blefve det annat af mig.

Blott pengar, blott pengar hå talan;
Ty så är all världenes sätt,
Och pengar utgöra den skalan,
På hvilken ens värde blir mätt.
Man frågar ej: »Tjänar han kungen
Med nit och med trohet också?»
Nej, så: »Har han guld uti pungen,
Och kan ett kalas han bestå?»

Den rike har ära och heder,
Om äfven han stulit hvart grand.
Små tjufvar till galgen man leder,
De stora få titlar och band.
För den skull man aldrig bör snatta,
Om man vill ta äran i famn,
Nej, man millioner bör fatta,  --
Då först man sig bygger ett namn.

Hvart brott uti glömskan kan myllas,
Som vore det platt ingenting;
Det svartaste uppsåt förgyllas; --
Hvad guld är ett kosteligt ting!
Dess klang, den är äfven så härlig,
Att samvetet lyss och hör på.
Nej, knäfveln må mer vara ärlig, --
Jag ock vill anseende få.

Det börjar bli gängse, bli nordiskt,
Att sälja hvad ädlast man har
I världen, båd' himmelskt och jordiskt.
Den handeln dock föder sin karl.
Jag gåtan af lifvet begriper:
»Stjäl pengar, -- men akta din hals!
Åt fanders med alla principer!
Bäst är det att ha -- inga alls.»

Så utgöt sig bittert min galla,
I det jag min plånbok besåg
Och granskade gömmorna alla,
Fast ej där en tolfskilling låg;
Då föll mig i handen en blomma,
Som ömt af min flicka jag fått,
Och rik syntes hastigt den tomma,
Och nöjd blef jag strax med min lott.

*




De båda rosorna.

eller

Den beständiga likheten.

Ballad.

En grefve var Herman och bottenrik,
Dessutom i skönhet Adonis lik.

Och, hvad som än mera man prisa kan,
En hederlig själ och en redlig man.

Ej under för den skull, att mången mö
Af kärlek till honom beslöt att dö,

Men ingen på Herman mer hjärtligt såg,
Än fröken Mormessa, så stolt i håg.

Hon lade ut krokar och nät därtill,
Samt log, som sig bör, när man giftas vill.

Dess kind var så rosig, dess växt så skön,
Och blicken så varm som en aftonbön.

Ej Herman kan motstå allt dess behag;
Han friar till henne en vacker dag.

Men Herman hade en ros så rik.
Han sade, att den var Mormessa lik.

»Så fyllig som rosen Mormessa är,
Och samma kulör hon på kinden bär.»

Men snart blef det bröllop på Hermans bön,
Och rosen stod ännu beständigt skön.

Men grefven fick röna, den stackars karl!
Att unga grefvinnan lik rosen var;

Ty rosen förbleknade innan kort,
Och -- sminket lade grefvinnan bort.

Och bladen föllo från rosen ner,
Grefvinnan ej heller bar -- dynor mer.

Men rosornas likhet beständig var;
Till slut stod hos båda blott törnet kvar.

*




Barns-ölet.

I Hymens lycksaligt betungande boja
Den värde herr N. N. re'n smäktat sju år;
Men dock inga barn uti barnkammarn stoja,
Och vaggan helt tom uti skräprummet står.

Som Abraham fordom och lydiga Sara,
Det fattiga paret uppgifvit allt hopp,
Då plötsligt -- ett under det månde väl vara --
Då plötsligt det fylles så rundeligt opp.

Och såsom en ljungeld den nyheten löper
På skvallrande tungor kring staden, bevars!
Och tutande Fama den ofödde döper
Med släktnamn på släktnamn,  förutom dess -- fars.

Men ryket ju säger så mycket, och sladder
Och stamträd jag aldrig på hjärtat har lagt.
Nog -- telningen föddes. Jag bjöds att som fadder
Bevista hans slutliga döpelse-akt.

»En välskapad son» på förgyllda biljetten
Det just med vanskapliga bokstäfver stod.
Han darrat på handen af glädje, att ätten
Ej slocknat totalt! -- Hvad Försynen är god.

När dagen var inne, begaf jag mig äfven,
Högtidligen utstyrd, till tillbörlig ort,
Och bar de små sötaste verser i näfven,
Som artigt jag hade för tillfället gjort.

Så trädde jag in. »Se, där kommer poeten
Och bär sitt odödliga opus i hand!»
Utropade jublande högt menigheten,
Och stolt som en kung jag dem trädde ibland.

Till värden i huset jag gick att orera,
Lyckönskade honom, som nu hette far.
Han tackade, liksom han börjat fundera,
Om fader allenast till namnet han var.

Jag såg mig omkring för att utleta klaven
Till språket, som glänste i gästernas blick.
Helt säkert därunder en hund var begrafven,
Det kunde jag spå af det sällsamma skick.

Jag grubblade, så att i hjärnan det värkte,
Dock fåfängt; ty städse min fattning var trög.
Men värden smög bort, och jag tydligt förmärkte,
Att ryggen han krökte, fast dörren var hög.

Strax följde jag honom in till vår värdinna.
I fruarnas ring som en pärla hon satt,
Men tycktes sig ej vid infattningen finna;
Måhända däraf, att hon kände sig matt.

Men fruarna sågo så klokt på hvarannan
Och dolde sitt löje i näsduk och hand,
När pappa, vid fönstret, sig gned uti pannan,
Samt gaf en kalkonblick åt månan ibland.

Att något var sjukt, kunde genast jag finna,
Men pojken helt frisk uti vaggan dock skrek,
Och frisk syntes värden och frisk vår värdinna,
Fast det var naturligt, att mänskan var blek.

Men icke förty, se'n jag hostat tre gånger,
Jag läste min sång i ett sjungande traf.
Så dråplig den var, att det gjorde mig ånger,
Om läsarn förnektes att njuta däraf:

»Gråhårige man! smyg till vaggan dig sakta
Att se, huru pilten är snarlik sin -- far,
Och sedan med tacksamhet henne betrakta,
Som gaf dig -- hvad länge förtjänat du har!

Du barnkära moder! det höga och sanna
Af kvinnans bestämmelse fyller du skönt.
Hur glad är din makes uppklarnade panna,
Som sällhetens ymnighets-horn har bekrönt!

Du frodiga telning af urgammalt släkte,
Som vissnade stamträdet underbart prydt,
En riddare blifve du! en af de äkte!
Att pappas bekymmer i fröjd må bli bytt.»

Och alla sitt bifall till talet nu myste,
Så när som värdinnan och hennes herr man;
De råa naturernas sinne ej hyste
För sångens behag, hvarken hon eller han.

Men blickar de sände, så arga som pesten,
På fader Apollos välmenande son.
Jag började darra; men hastigt kom prästen,
En hjälp uti nöden. Gud signe Guds lån!

Strax ställdes vi upp i två brokiga rader,
Af kvinnkön och mankön en inöfvad tropp.
Vi stå mot hvar andra som hjärter mot spader,
Och på sin motståndare alla se opp.

Jag äfven upplyfte mitt öga; en fröken
Från förra århundradet mötte min blick.
Jag förr eller senare aldrig sett spöken,
Men nog utaf denna bekantskap jag fick.

Dess ansikte till de odödlige hörde,
Där haka och näsa tangera hvarann',
Och ögonen djupt, som två eldkol, sig rörde,
Och skägg, liksom ståltråd, kring läppen jag fann.

Men bröder! till växten hon var som en planka,
Så kvistig, så tunn och så ohyfladt lång;
Dess anblick sublim som en hofmarskalks tanka,
Och barmen så platt som en Leopoldsk sång!

Nu tänkte och bad jag med böner så varma:
Och dig skall jag kyssa, du grufliga mö!
O, Venus Urania, mildt dig förbarma!
Ty tusende gånger jag hellre vill dö.

Och bönen mig stärkte. Jag glömde min fara;
Frikostiga löften jag slösade ut,
Och äfven för pojken, som ej ville svara,
Jag svarade högre än andra till slut.

Men prästen sad' amen; -- och liksom höken
Slår ned på sitt rof med de spetsiga klor,
Så äfven på mig den förskräckliga fröken;
Och fåfängt mot väggen tillbaka jag for.

Hon bjöd mig sin krans och hon bad om min krona
Och spetsade munnen, ett tveeggadt svärd,
Likt mordängelns fordom, ej höjdt för att skona,
Och jag blef ett offer, -- martyrkronan värd.

Men, o, hvad är ättika, myrra och galla,
Mot kyssen, som gjorde af fasa mig stel!
Jag rysningar kände, så hemska och kalla,
Som hade jag famnat den blekblåa Hel.

Förkrossad mitt hufvud mot bröstet jag fällde
Och väntade döden med hvarje sekund.
Jag hörde omkring mig hur kyssarna smällde,
Frotterade ifrigt min bleknade mund.

Därefter det bjöds båd' konfekter och viner,
Men jag var ej mänska att smaka på det.
Som Marius grät på Kartagos ruiner,
Vid tanken på mumiens läppar jag grät.

»Hur smakade kyssen, den brinnande heta?»
Så frågade värden försmädligt; »hvaba?»
»Vet!» -- svarte jag -- »kungar man aldrig bör reta,
Om ock blott en krona af socker de ha.»

»Hm!» mumlade gubben; och jag grep till hatten,
Men afskedet var så hjärtinnerligt kallt.
Förfärliga drömmar jag hade om natten,
Och maran mig red uti frökens gestalt.

*




Jägaren.

Jägarlifvet är så härligt!
GAMMAL VISA.

Herr Nimrod tar smorläders-stöflor uppå,
Och krigiskt uppblossar hans sinne.
Till ädlare värf vill den väldige gå;
Ty gagn gör han icke där inne.
Olyckliga harar! umgälla I fån,
Att välborne herrn är -- sin faders son.

Väl pigornas sällskap är trefligt och kärt,
Och tjusning i stallet han röjer;
Men lifvet skall vågas, att mera bli värdt,
Och ombyte äfven förnöjer.
Nog fanns där af böcker en skräplåda hel,
Men aldrig nyfikenhet varit hans fel.

Så griper han bössan och stoppar en tår
I väskan, mot törsten som bränner.
Till hundgården sedan den hugfulle går,
Till sina fyrfotade vänner,
Och hälsas af dem med ett trofast tjut,
Som artigt besvaras med ett: vet hut!

Och hundarna kyssa hans skäggiga mund,
Och kyssarna varmt han besvarar;
Ty mäktigt han känner det själaförbund,
Som alstras af hatet mot -- harar.
Se'n drager han ut med ett koppel i hand,
Att skära sig lagrar på mark och land.

Men hastigt få snokande vännerna opp
Det kära, det farliga spåret;
Då bultar hans hjärta högtidligt af hopp,
Förtjust han sig rifver i håret
Och hastar, så snabb som en hvirfvelvind,
I skotthåll att ställa sig vid en grind.

Där står nu det unga, det adliga blod
Inunder en galge af grinden.
Som korpen mot himmeln, så flaxar hans mod,
Och röd som en tuppkam är kinden.
Han lyssnar till räckornas rena musik,
Som är i hans öra kerubernas lik.

Hu! där kommer Jösse -- så bister att se,
Men jägaren spänner sin hane.
Ett skott -- och han dinglar med fötterna tre.
O, hell dig, du tappre Harbane!
Du trefaldt har gjort dig förtjänt af den sup,
Som nu du dig tager ur flaskans djup.

Till valplatsen sedan han gängar åstad,
Att färga i blod sina händer.
Hvad striden är hög och hvad segern är glad!
Men åter till hemmet han vänder
Så stolt, som ung David från Goliath går;
Han säkert en lofsång af -- pigorna får.

*




Slädpartiet.

Af snäckor hvilken brokig rad!
Hör, bjällror muntert klinga!
Och trafvarn frustar yr och glad,
Han kan sitt mod ej tvinga.
Stå still! Jag längtar mer än du,
Jag väntar på min flicka ju.

Hon snart på denna lejonfäll
Skall sitta vid min sida.
Men ack! är man i hoppet säll,
Hvad det går trögt att bida!
Hvi dröjer väl den hulda än?
Här ute fryser kärleken.

Där kommer hon! Hvad hon är skön
Uti sin vinterhufva!
Inunder foten knarrar snön,
Likt kuttret af en dufva.
Hon ser på mig så varm och ler;
Nu käns ej någon vinter mer.

Med sådant löje, sådan blick
Blef Paris visst bestucken,
Då Venus en gång äpplet fick
Af honom, kärleksdrucken.
Att ge har jag mitt hjärta blott!
Dock! äfven det hon re'n ju fått.

Det hviner kall en nordanvind,
Som hvarje ros förhärjar,
Men rosorna på Hilmas kind
Blott dubbelt skönt han färgar,
Och som ett körsbär, frisk och röd,
Framsväller, trotsigt, läppens glöd.

Jag bäddar in med omsorg hvad
Jag kärast har i världen.
Min goda ängel sitter glad,
Och lycklig blifver färden.
Nu gifves tecknet, -- hej och hopp!
Fördubbla nu ditt snabba lopp!

Och lustigt flyger tåget fram,
Och det begynner snöga,
Och hastigt skymtar trädens stam
För Hilmas sköna öga.
Jag ser ej hur och hvart jag far,
För henne endast syn jag har.

Och hennes anda, mild och varm,
Mitt hjärtas eld föröker;
Men häller slädan, -- med sin arm
Hon, rädd, min egen söker,
Och lutar, blek af farans hot,
Sitt lilla hufvud däremot.

När Amor något rufvar på,
Ej varsamhet dock hjälper;
Och bäst hon lutar så och så,
På sida slädan stjälper.
I drifvan -- sällhet utan namn! --
Den sköna ligger i min famn.

Var drifvan kall, så var han het,
Den ljufva kyss som brände.
Hur det gick till, jag icke vet;
Det bara sig så hände.
I hastigheten mycket sker,
Och ingen vet hvar man slår ner.

Mot Hilmas läppar kom min mund,
Se det var hela saken,
Och där han dröjde kvar en stund;
Ty han var fast på haken.
»Men vredgas ej; ty skedt är skedt!
I skymningen oss ingen sett.»

Och Hilma, brydd, samt något stött,
I slädan hastar åter.
Dock snart ett löje -- ack, så sött! --
Mig säger: »Jag förlåter!»
»Hu!» -- hviskar hon och rodnar se'n --
»Tänk, om du fallit mot en sten.»

»O, Hilma! i mitt ljufva fall
Blef nu jag först en hjälte.
Mig ingen fara skrämma skall, --
O, att på nytt jag välte!»
»Nej» -- ropar hon -- »jag hellre ger
Dig segerns pris, -- men vält ej mer!»

Och äfven ord den sköna höll;
Ty faran var för handen.
Och snön i flockar mer ej föll,
Men månan sken kring landen.
Det rådde lugn på hvarje punkt;
Blott i vår släda var ej lugnt.

*




Duellen.

Corinna bevistar en lysande bal.
Den skönaste är hon bland damernas tal.

Och köpstads-mamsellerna titta på sne'.
Det kostar väl på att den vackraste se.

De hviska och tassla så mycket à part,
De önska Corinna -- Gud vet icke hvart.

Corinna dock saknar ej tappert försvar;
En spetsgård af löjtnanter kring sig hon har.

Hur präktig är ej den rödkragade hop,
Lik dockor, hvars halsar man lackat ihop!

Där sitter den sköna, som pärla i gull,
Och mumsar konfekt ur en påse så full.

Hon speglar sitt öga i knapparnas glans;
De löjtnanter mista af kärlek sin sans.

Nu spelas det opp -- och den lycklige tar
Corinna. De andra som åskmoln stå kvar.

Och blixtar de slunga på »hatad rival»,
Bekajade grymt utaf svartsjukans kval.

Förskräckliga tecken på himmeln, o ve!
En olycka säkert i afton skall ske.

Uppbjudande löjtnanter komma och gå;
Corinna, ditt minne kan aldrig förslå!

Du vållar två hjältars, två löjtnanters död!
Du minnes ej hvem som till valsen dig bjöd!

Men valsen är börjad, -- hvi dröjer väl han?
Corinna sig vänder till rasande man.

Där kommer den rätte, som dundrande Tor;
Och tusende tunnor af eder han svor.

Han kastar sin handske på dammande golf,
Och dånande klockan i tornet slår tolf.

Och vridande fjunet kring läppen med mod,
Han skriker; »Min ära blott tvättas i blod!»

Den andra med röst som en piccola-ton:
»Min ära också; -- har du biktat, patron?»

»Fort säg hvilka vapen?» -- »Pistoler förstås! --
På två steg: ty båda vi skola förgås.»

»Corinna, när du hör pistolernas pang,
Så tänk då med fasa på ditt mankemang!»

Så draga de vredgade löjtnanter ut; --
Corinna hon dånar i samma minut.

Men köpstads-mamsellerna se med triumf,
Nu hafva de vunnit ett spel uti trumf.

Corinna förs hem, men hon tycker sig blott
I yrseln nu höra de mördande skott.

Hon kvider: »Hur ryslig är icke min nöd,
Jag röfvat från landet två väldiga stöd!

O, ära! som såras igenom en dans,
Det vore långt bättre, om aldrig du fanns!»

Men ändtligen slutas den grymmaste natt.
Den sköna i fönstret om morgonen satt.

Och tänkte med fasa på sitt mankemang,
Samt tyckte sig höra beständigt: pang, pang! --

Men tårarna tillra som rundaste gryn;
Då ser hon två spöken, -- hvad hiskelig syn!

Då ser hon, förfärad, de löjtnanter två,
Som, stödda af vänner, helt vacklande gå.

»O, ve mig, jag arma! de svikta af sår;
Jag vållat det!» -- mer hon ej säga förmår.

Men närmre de komma, och hon repar mod;
Omöjligt hon skönjer en droppa af blod.

Omöjligt de däraf hå lidit förlust;
Ty såsom pioner tyckas kinderna just.

Men vacklande likväl och svaga de gå;
Hur skall hon väl detta förklara ändå?

Hur skall hon förklara, att blicken är matt,
Och att uppå målet de sväfva besatt? --

»Ha!» -- ropar hon hastigt med undrande min,
»Månn' hjältarne tvättat sin ära i -- vin?»

*




Vitterlek.

Apollos söner sig öka så!
Poeter växa nu tätt som strå,
Och ge ut Blommor och ge ut Minnen,
Som allt bevittna förutan -- sinnen.
Om Gud ej nådligen står oss bi,
Så dränkes världen i poesi,
Som mycket tunnare är än vatten,
Och mycket mörkare se'n än natten.
Så fort en stackare blifvit kär,
Skall världen veta att så det är,
Och i orimliga rim till henne
Skall hon beskrifvas från fot till änne.
På hvarje sida man skåda får
Dess »silfverröst» och dess »gyllne hår»,
Dess »svandunsbarm» och dess »purpurkinder»
Dess »eldblick», full af »fosforiskt glinder»,
Dess »pärletänder», dess »rosenmund»,
Som andas »ambra» i morgonstund;
Och är hon mager liksom en »stängel»,
Gör -- rimmet henne allt till en --  »ängel».
För den skull, skönheter! snören er!
Ty änglafullmakt det säkert ger.

Den första kyssen blir se'n beskrifven;
Om den blef tagen, om den blef gifven,
Han redovisar oss samvetsgrant,
Fast Gud må veta om allt är sant!
Förtron er, flickor, ej åt poeten,
Och vakten eder helt väl, ty veten,
Att han besjunger er hemlighet,
Och världen vet hvad poeten vet!
Ja, i det doldaste han oss viger
Och ej den minsta favör förtiger,
Som han har njutit med känslorus,
Så väl i solens som månens ljus.
Sin hela själ vill han uppenbara,
Ej tacksam läsaren nog kan vara.
Hvad det är nöjsamt att veta slikt!
Och hvad det ämnet är högt och rikt,
Som han så vittert för oss förtäljer,
I det han noga bland orden väljer!
Ty hvad som brister i sammanhang,
Vill han godtgöra med versens klang. --

Men är hans kärlek olycklig åter,
Aj, stackars liten, hvad då han gråter!
Då finns det näppe en enda rad,
Som ej är blöt utaf tårars bad.
Gud vet, hur bröstet stått ut att sjunga
Allt under suckar, så centnertunga!
Men också verserna tröga gå,
Och det är intet att undra på.
Sin sorgebörda därmed han lättar,
Att han sin »Lauras» köld berättar;
Den blir för svår, när han ensam bär,
Och, deladt, lidandet mindre är.
Han får ej kyssa sin grymma tärna,
Fast han det ville så fasligt gärna,
Han får ej trycka den mjuka hand,
Som blott kan släcka hans hjärtas brand,
Han får ej vandra i svala hinder
Och njuta saliga herdestunder, --
Nej, pusta, gråta han bara får,
Samt rifva sig i sitt arma hår.
Han dukar under för dessa kvalen;
Betänk, o Laura! att karl'n blir galen.
Det enda medlet att se'n bli klok,
Är till att trycka en liten bok;
Och hvilken lisa för älskarns smärta,
När den blir iklädd en mystisk svärta!

*




Trösteord.

Till en vän, som fått korgen.

Broder! nyss fördärfvet nära,
Står du räddad med din -- korg.
Barnskrik skall dig ej besvära,
Icke split och horn och sorg.
Lämna frieri't åt andra!
Själf är du för god därtill.
Icke dem jag just vill klandra,
Men jag dig berömma vill.

Ack! man födes ju till repet,
Lika som till -- vigselring.
Hal och artig, det är knepet,
Annat allt gör ingenting;
Ty hvad gagnar i den vägen
Hjärta väl och karakter,
Om man är på ord förlägen
Och sig ej att smickra lär?

Nej, man krusa skall och buga,
Förren ett osällt ja man får,
Och så full den sköna ljuga,
Som i henne nånsin går.
Då jag segern skall förklara
Uppå älskarns sida visst;
Rättfram får man aldrig vara,
Nej, min broder, list mot list!

Därför, när en karl får korgen,
Tänker jag: en redlig man!
Ty mig detta är en borgen,
Att han icke hyckla kan.
Intet huskors bör få trycka
Ned en själ, som handlar så.
Han är värd sin stora lycka,
Han är värd att -- korgen få.

*




En röfvarhistoria.

En riddare drog
Igenom en skog
Och såg bland dess åldriga stammar
En tärna, så skön; --
Den blomstrande mön
Hans eldfängda hjärta anammar.

Som turturn han kvad
Och knäföll och bad,
Att det månde stenar beveka:
»Mitt hjärta jag mist,
Du tog det, för visst,
Att grymt med det samma få leka.»

Men skogsjungfrun log:
»Drag aldrig i skog,
Du finner hur lätt man blir röfvad!»
Och munter och yr
Med rofvet hon flyr,
Men riddarn red hem, så bedröfvad.

Men åter helt snart
Han vågar en fart
Att taga revanche på den sköna.
Hur brinner hans blod,
Hur stiger hans mod,
När henne han ser i det gröna!

»Dock -- anfallsvis må
Till väga jag gå!
Jag var en pultron här om dagen!» --
Han gör, som han sagt.
O, kärlekens makt!
Allt mattare blir han afslagen.

Han segrar till slut, -- -- --
Och flickan brast ut
I tårar, af ånger bedröfvad.
Men riddaren log:
»Gack aldrig i skog!
Du funnit, hur lätt man blir röfvad.»

*




Profvet.

Corinna mycket mörkrädd var,
Hon ej i enrum sofva tordes.
Dess mamma kloka ord ej spar,
Men ingen bättring dock förspordes.

Till slut hon informatorn ber
Om råd i en så kinkig fråga.
Han på den täcka dottern ser
Och lofvar -- efter sin förmåga.

Ett tal mot spökens existens
Han höll vid sänkta rullgardiner,
Och innan dagen nått sin gräns,
Tror flickan blott på -- amoriner.

Den andra kvällen djärfvare,
Med ögat sänkt, hon hördes stamma:
»I morgon, ack, låt profvet ske!
Då kan du flytta sängen, mamma.»

Och när den tredje natten kom,
Var rädslan borta helt och hållet.
Hon ensam sof, -- -- men undras, om
Hon icke kramad blef af trollet!

*




Resignation.

Saken blef nu slutligt den:
Movitz gaf hon djefvulen.
BELLMAN.

Jag, dåre, älskat -- jag ock -- en gång,
Och höjde tappert min kärleks-sång;
Men jag blef slagen med hast ur brädet,
Och det blef ändan på hela kvädet.
Ack, till min mö stod så fast min lit!
Jag trodde korpen långt förr bli hvit,
Än henne kall för den dumma låga,
Som var min vällust och blef min plåga.
Men hennes hjärta det var så stort,
Var ej för en, men för många gjordt;
Det rymligt var som S:t Petri kyrka,
Och alla sekter där fingo dyrka.
Ett ledigt altar jag äfven fann; --
Mitt offer mottogs, och klart det brann,
Samt steg i hvirflar mot »eterns ljusning»,
Och allt var »trånad och glöd och tjusning».
Hon på eröfringar sig förstod!
Hon kunde värma ett manligt blod!
Med minsta ynnest hon visste ockra,
Och själfva gallan hon kunde sockra.
I hennes öga ett »Etwas» låg,
Som allting tände, ehvart det såg.
Att jag tog eld, var ju intet under;
Ty då för tiden var jag ett tunder.
Hur det gick till, endast Herran vet,
Men sant det är, att jag blef poet;
Ty allt jag såg från en galen sida,
Och allt var godt uti världen vida.
En annan sol uppå fästet red,
En annan måne såg gråtmildt ned,
Helt andra stjärnor mig blickar sände,
Och skön var jorden förutan ände.
Ej fanns så naket ett ensamt berg,
Som ej jag klädde i diktens färg.
I tanken reste jag där vår koja;
Ej kärlek trifves där mänskor stoja.
I hvarje like jag såg en vän,
Och älskad trodde jag mig igen.
Jag Edens dagar tillbaka drömde,
Och skaldebägarn så flitigt tömde,
Att yr i mössan jag nästan blef. --
Men rim jag smidde och vers jag skref
Till »henne», »henne» -- den tjusarinnan,
Det änglabarnet, den huldgudinnan.
Hvad språket hade af granna ord,
Det blef en rätt uppå hennes bord.
Hvad hög lycksalighet se'n jag rönte,
När med en kyss hon min platthet lönte,
Och hon mig nämnde vid såta namn,
Och ömt mig sträckte sin hulda famn
Med vattnad blick, med en suck, vältalig! --
O, du min dårskap! du dock var salig,
Jag kan, jag vill icke ångra dig,
Min högsta lycka du skänkt åt mig.
Men -- lyrans toner bli allt för veka,
Och jag förglömmer, att jag skall -- leka.
Nå -- hennes kärlek i frossa dog,
Och jag på prosa mig åter slog.
Jag såg, hur dikten allting förstorat
Och huru litet som jag förlorat;
I början kostade det väl på,
Att om sin himmel bedragen stå,
Med hennes eder ännu i minnet,
Med hennes skönhet ännu för sinnet;
Men Gud ske lof! det är nu förbi
Med både kärlek och poesi.
Ej till mitt hjärta går mer en nyckel;
Jag redskap varit för kvinnogyckel,
Men blir det aldrig i tiden mer,
Steg äfven Venus från himmeln ner.
För »stora hjärtan» jag se'n mig aktat,
Ty jag för nära har dem betraktat.
Med min rival jag dock ömkan har;
Den lärospånen står honom kvar.
Han, i sin ordning, väl bort får träda,
Ej töfvar länge förr'n han får kväda:
»Jag, dåre, älskat -- jag ock en gång,
Men denna glädje blef icke lång;
Ty jag blef slagen med fart ur brädet.»
Och det blef ändan på hela kvädet.

*




Projekt

till svensk bondesång under brännvinsförbudet.

Förbjud mig att lefva, -- och tyst jag förblifver,
Förbjud mig att supa, -- och gallskri jag gifver
Ifrån mig; ty brännvin är själen i allt.
Basunen till doms med det skrällande ljudet
Är ljuflig musik emot detta förbudet.
I brännvin jag lefver och äger gestalt.

Hvad kunde i lifvet väl ädlare vara,
Än sitta med munnen för pipan och klara,
Och tjänstgöra både som ankar och tratt,
Tills pannan utrunnit, -- och jag damp af stolen
Samt hustru och husfolk den sjunkande solen
Tätt följde i spåren, -- och allting blef natt!

Mitt hjärta af grämelse nästan försmäktar.
O, lifvande balsam! o, Skandiens nektar!
Tyranniskt man plikt för din gudabrygd fäst.
Hvad skall man det kvidande dibarnet gifva?
Hur erhålla husfrid? hur sorgen fördrifva,
Som väckes af skatter, rotering och präst?

*




Höga löften.

När man hör de höges munnar
Ösa sina gåfvor ut,
Tror man, att de äro brunnar,
Som på rikdom ej ta slut.
Dåren kommer nu att sänka
Hoppets ämbar däruti;
Lätt det fylles, ty kan tänka
Löften alltid lätta bli.

Knappt på något kan man peka;
Lofven förr än bön är gjord.
De ha icke mod att neka,
Men ej kraft att hålla ord.
Allt hvad munnen har af väder
Sändes ut att tumla kring.
Och man höjes, som en fjäder,
Opp och opp mot -- ingenting.

Också jag, att löften hämta,
I en trappa sprang en gång,
Och jag började att flämta
Fram en bön, så lång, så lång;
Nådig herrn på halfva vägen
Gick emot mig i mitt dåd,
Och jag stod där helt förlägen
Af så mycken, mycken nåd.

Om förtjänster han blott talte,
Som jag aldrig nånsin haft.
Smickrad, smickret jag betalte,
Hjärtans nöjd, af andans kraft,
Båda för hvarann vi ljögo,
Han med löften, jag med lof.
Smickret mina öron sögo,
Och min bättre mänska sof.

»Ni på mig kan eder trygga!»
--  Och han vred sitt ordensband; --
»På mitt löfte kan ni bygga!»
Riddarn tog mig uti hand.
Som det var den första gången
Jag fått löften i min dag,
Trodde jag dem nu, och mången
Har väl varit lika svag.

Men jag gick så glad i sinnet:
»Hvad den nådig herrn var god!
Han mig säkert har i minnet,
Eja, var vid hurtigt mod!»
Gick på källarn så belåten,
Där jag ej på länge var:
»Han må gå, den sista plåten;
Ty jag har ju -- löftet kvar.»

Bäst jag drack, så kom en annan,
Lustigt stormande, där in,
Och med glädje uppå pannan
Bad han kyparen om vin.
»Ni på mig kan eder trygga!»
--  Mumlade han nu och drack; --
»På mitt löfte kan ni bygga!»
»Himmeln vare lof och tack!»

Men jag lyssnade till ljuden;
Ty jag kände dem igen.
På ett glas blef nu jag bjuden
Af min icke kände vän.
Och vi började att glamma,
Men förundrad snart jag fann:
Vi fått löfte om det samma
Utaf samma riddersman.

*



Militäriska aforismer.

Tillägnade Kongl. Krigsvetenskaps-akademien.

Hur lycklig vore icke krigarns lott,
Om han ej hade någon mage blott,
Men kunde mättas af att se naturen
Och kunde gå i negligé, som djuren,
Och stilla strupens allmaktsfulla kraf
Med långa klunkar utur ljusets haf!
Och mellan vedens famn och kvinnofamnen
Om samma likhet var i pris som namnen!
O, paradisets minnesvärda dar,
Då modestin ej än på modet var!
Jag, som i farorna likväl är räddarn,
Jag måste fly, o harm! o blygd! för -- skräddarn.
På hela jorden finns ej något stål,
Som så jag fruktar som hans lilla nål;
Ty hvarje stygn, det stinger ock krediten,
Och denna vinnes ej igen med pliten.
Hvad råga utaf bittra samvetskval,
För att få lysa på en småstadsbal!
Ty att de små mamsellerna behaga,
Man nödgas ju handtverkare bedraga,
Och när man sist har fått en rock med sorg,
Då blifver lönen oftast blott en -- korg;
Ty pappa icke är som flickan galen,
Han tänker mer på gäldstu'n, än på balen.
Med »nej!» han spisar af den ädla mö,
Som för en mustascherad kyss vill dö,
Och krigaren får gå -- den stackars lufven --
Att med sin tumme kurtisera -- skrufven,
Och stå i ledet, som ett påtändt ljus,
Fast föga klarhet finnes inomhus,
Och får där stå -- en kräfta för nationen --
Till dess hans afsked kommer med pensionen.

*



Alla bli lika i nöden.

Romans.

En kung med sin dotter sig en gång begaf
På resor till främmande länder,
Och länge han plöjde det vilda haf;
Men hör bara nu hvad som händer!

En afton så kläder sig himmelen röd,
En stormvind begynner att ryta.
Och skutan tar läck, och med största nöd
Den ännu på vågen kan flyta.

Vid pumpen stå alla, -- ja, kungen också;
Ty alla bli lika i nöden.
Den sköna prinsessan syns darrande stå
Med kinder så bleka som döden.

Nu börjar det knaka i master och tåg,
Och segelbitarna ryka; --
Nu kommer en fräsande, skyhög våg,
Och skeppet begynner att dyka.

Den höga prinsessan slöt ögonen till;
Ej mer de förmådde att gråta.
Med händerna knäppta hon from och still
Beger sig i brudsängen våta.

Men Herran vill icke prinsessans fördärf,
En frälsande båtsman han sänder.
Den Kongliga Höghet han är så djärf
Att gripa med beckiga händer.

På vågornas rygg med den bleknade mö
Han börjar förträffligt att rida.
Men hastigt en våg till en obebodd ö
Uppkastar på stranden dem vida.

Prinsessan snart börjar att repa sig smått
Vid båtsmannens omsorg och myser, --
Men när hon kan tala, så hviskar hon blott:
»Min ljuflige båtsman! -- jag fryser.»

Ej eld var till hands, och kavajen var blöt; --
Hvad månde den ljuflige göra?
Jo, varmt han prinsessan i famnen slöt,
Och misshag lät icke hon höra.

När natten var Öfver, vid båtsmannens arm
Hon börjar att vandra och ropa.
De funno en grotta, så kall och arm,
Samt bodde där tätt tillhopa.

Men båtsmannen blyg till prinsessan steg opp,
Och hon steg till båtsmannen neder.
På obebodd ö under många års lopp
Han ljuflighet henne bereder.

Den Kongliga Höghet mot båtsmannen ler,
Som frälst från kölden och döden;
Och obebodd ö blef befolkad allt mer;
Ty alla bli lika -- i nöden.

*




En bal i * * *.

En tafla för min syn sig breder,
Som också värd att måla är;
Hvad strid emellan grofva seder
Och fina kläder ser jag här!
De segra stundtals. Ytan stiger
Och faller, allt som tungan tiger.

Se dessa damer! hur de sitta
Med kökets rodnad stänkt på hyn!
Så träget de på golfvet titta,
Som astronomen ser i skyn.
Hvad vändning deras öde tagit!
Det sticker af mot hvardagslaget,

Och dessa herrar! se på fracken!
Den kostar hundra daler aln,
Men också stolt de höja nacken
Och se sig djärft omkring i saln.
De tro sig icke lymlar vara, --
Det vill jag på min ed ansvara.

Med armarna i kors, högtidligt
Liksom Napoleon de stå.
Och kurtisera så olidligt
De sidenklädda pigor små,
Som flitigt på sin näsduk nappa;
Ty lätt koncepterna de tappa.

O, silfverklang! o, guldets makt!
O, makt hos lurendrejadt kläde!
Fördunklad utaf eder prakt,
Kan jag ej stå på samma bräde.
Min frack är gammal, -- bäst att vika, --
Plats för de dumma och de rika!

Nu lär det bli en lustig vals; --
Dansörer, spotten friskt i näfven,
Se'n läggen den på damens hals,
Så är det smordt och går väl äfven!
Hon flyger fram, den vilda jakten.
I ifvern glömma alla -- takten.

Och månget par den jakten fäller;
Andtrutna ligga hind och hjort.
Gud löne dock de små mamseller.
Ty mycket den nyfikne sport.
Hvi döljen I så brådt behagen?
De få ej ofta skåda dagen.

Liksom de skulle påsen lyfta,
Så kavaljererna ta i,
Och deras snåla blickar syfta -- --
Att säga hvart, jag låter bli.
Nå Gud ske lof! nu är hon oppe; --
På kinden jagar droppe droppe.

Man reder se'n en trasslig härfva,
Och en française man kallar den.
Men mer och mer de den fördärfva,
Och ändan finnes ej igen.
En gordisk knut blir snart det hela,
Där Alexanders-hugg ej fela.

God natt, god natt! I hedervärde
I täta stridstumultet där!
Jag oförmärkt går mina färde,
Ty lyckligt slutas ej det här.
»Må Gud er uppstad väl bevara!»
Jag ropar med nattväktarn bara.

*




Guldkalfven.

Nej, se bara på denne gyllene kalf!
Af högmod hur jäser hans bringa!
Han knappast får rum under himmelens hvalf,
Och stoftet han aktar så ringa.
Ur vägen vik undan, ert fattiga skarn,
Och dyrken den kalfven som Israels barn!

Ur vägen! och minnens hans präktiga vin
Och lyxen hos honom och smaken!
Visst byggde han lyckan på mångens ruin,
Men detta hör icke till saken.
Nej, tyst med allt prat! han är hederlig karl,
Ej annars ett band omkring halsen han bar.

Och fast han är född af det ringaste blod,
Så äger han grefliga mågar;
Ty guldsand det rann i dess grumliga flod,
Och blott efter sådan man frågar;
Ja, vore jag grefve, så ginge jag strax
Att äfven mig plocka ett fullmatadt ax.

Åt fanders med bildning! den ger ej kredit; --
I glömska är skönheten fallen.
Man ser ej, om kinden är röd eller hvit,
Blott röda och hvita metallen.
Ja. pengar, ja pengar, -- de göra dock allt,
Långt mera än hjärta och dygd och gestalt.

Men ännu en blick uppå vår matador,
Och måtte det blifva den sista!
Kamelen med plats genom nålsögat går, --
Minns detta och tänk på din kista!
Och vet: om den starke med myntet är stadd,
Förläntes den svage i stället en -- gadd.

*




Fantasi på en gästgifvaregård.

»Tre fjärdedels mil till reserven!» -- så sade
Osalige hållkarln, när stilla han sprang;
Och träskor på köpet den sköldpaddan hade,
Och såsom en klappjakt långs vägen det klang.
O ve! ett förkroppsligad! »lente festina»,
Han kommer först åter med nästa års snö.
Dess innan af väntan jag visst skall förtvina;
O, det är dock hårdt uti Småland att dö.

Min kroppsliga hydda en jordbäfning skakat
På bondkärran, denna helvetesmaskin!
Min kärlek, -- den skatt jag så troget bevakat, --
Den också har ändtligen farit för hin.
Nog ömmar jag ännu, ja grufligt jag ömmar.
Dock icke i hjärtat jag känner dess stygn;
Ack, viljen I skingra arkadiska drömmar,
O, herdar! så rullen på kärra ett dygn.

Här sitter jag då på grofhyflade bänken,
Liksom en procentares stenhjärta hård,
Re'n ledsen vid lifvet, den dyrbara skänken,
Som råkade uti min dåliga vård.
Jag sjunger min svansång, må piskan bli lyra!
På hästryggen dallrade ofta dess sträng,
Och äfven för andra, än djur uppå fyra,
Med all makt hon ljöd, så allvarlig och sträng.

Farväl, du min nätta och »stålblanka» klinga,
Som ligger och drömmer om bragder i vrån!
Vårt namn i historien kanske blir ringa,
Men sådant dock gör hvarken till eller från;
Ty fänriken likafullt känner sitt värde,
Fast världen det låtsar ej riktigt förstå.
Det ädla han tänkte, det visa han lärde,
Står skrifvet på knektarnes ryggar ändå.

Och du -- o, min kappsäck! så rik som Golcondas
Otömliga grufvor, Gud nåd' mig så visst! --
Lik honom från Thebe där, -- Epaminondas,
Blott en klädning har jag, bekajad med brist.
Men o! det är ädelt att likna en hjälte, --
Den tanken, den skänkte mig lifvet igen.
Mot allsköns förtviflan jag spänner mitt bälte
Och orkar väl lefva ett tiotal än.

Så vill jag de härliga taflor bekika,
Som pråla på väggen så brokiga där,
De äro af småländska skolan, den rika,
Från Jönköping spridda; (vårt Florens det är!)
Där David och Goliath slåss med hvar annan; --
Hvad teckning! hvad färgprakt! hvad rikt draperi!
Ett taktegel sitter allt redan i pannan,
Men lika kavater står Goliath, si!

Och där lärer Kristus de lärde i templet;
De gapa, som flöge där sparfvar i mund.
Men flickor! sen här -- och behjärten exemplet!
Här sjunka de »Fåvitska Jungfrur» i blund.
Det brinner, det brinner i pipan för alla;
Och vekarna slockna så småningom ut;
Men ack! hvem förmår att naturen befalla?
Väl ingen bevakar sin lampa till slut.

Här träffar jag äfven de tre vise männer,
Som leddes af stjärnan till Bethlehems stall.
Kan åsnan ej blifva den fjärde, go' vänner?
I färgprakt hon täflar med konungar all'.
Som götiska torn hennes öron sig höja
Mot stjärnan, som syns genom taket så klar,
Och mycket förstånd tycks i ögat sig röja;
Ty se, det är djupt och är stort som ett kar.

O, himmel! där hänger också vår prinsessa! --
På namnet inunder jag ser det, för sant!
Helt säkert kapitlet det femte för dessa
Konstnärer var aldrig rätt tydligt bekant.
Hvar söker jag här det som tjusar nationen?
Det sköna, det goda, hvar finnes det väl?
Ah, finge en timme jag sitta på tronen,
Så skulle jag målaren hänga, min själ!

Men där kommer skjutsen, och glad jag beträder
Min sträckbänk med tunga, åttkantiga hjul.
O, låtom oss flyga, som himmelens väder,
Ifrån ett museum, där konsten är -- ful!
Men lyra! -- du strandar mot detta försöket;
Den dragande kraften långt förr borde dras,
Ty ack! som en rakknif är ryggen på öket;
Den liknar fullkomligt min egen Pegas.

*



Till mina björnar.

Jag jagas allt jämt, fast jag icke kan -- ätas
Och äger ej mer än min syndiga själ.
Hur gärna jag ville af eder förgätas,
I grymme! som minnens mig evigt likväl.

O, kunde jag lefva i flickornas minne
Så varmt som i edert! det vore en tröst;
Men fåfängt att hoppas, ty trohet vi finne
På jorden allenast i -- björnarnas bröst.

De aldrig oss svika. I växlande skiften
Så fasta som Babylons murar de stå.
De följa oss ständigt, ja, ända till griften,
Och björnarnas tår är den sista vi få.

De lämna oss icke, de älskliga djuren,
Om än de bemötas med köld och förakt.
Oss endast de se i den sköna naturen,
Och utanför dörrn stå de troget på vakt.

Hvad båtar det dock att mig skåda i drömmen,
Att högt på mitt ägande sätta ett pris?
Ack, hellre en otacksam yngling förglömmen,
Som gifvit på glömska så stora bevis!

Hvad båtar det er att mig söka så träget,
När aldrig jag hemma kan träffas ändå?
Dessutom mitt vindsrum är illa beläget,
Och vatten jag brukar i trapporna slå.

Hur hjärtligt I ömmen likväl för min hälsa!
Det såg jag, när senast i feber jag låg.
Hvad doktorn blef mutad att lifhanken frälsa!
Af sjukbesök -- ack, hvilket tjutande tåg!

Jag slutligen tog mig. Så muntre och glade,
Strax herrarne stämde en jubelsång opp,
Emedan de ännu en säkerhet hade,
Bestode den ock blott i en utmärglad kropp.

Det går mig till hjärtat; men hvad kan jag göra?
Jag vet att hos er jag står mycket i skuld.
Ett råd till belöning, I skolen få höra:
»I framtiden lånen ej ut edert guld!» --

Men, för att nu närmare komma till saken,
Så skakas vår tid af finansernas storm.
En faselig penningbrist; aldrig fanns maken;
Och fattiga flickor och -- rik uniform.

Jag älskar er icke; det syns, på min heder!
Jag skyr er, -- ack, gören detsamma med mig!
Vik undan för mig, som jag viker för eder,
Och sluten så detta olyckliga krig!

*




Stjärnorna.

O, den som hade
Vingar, som fåglarna ha!
Bröder, hur glade
Skulle dit uppåt vi dra!
TEGNÉR.

I bleka fröknar, som där uppe gån!
Jag vill betrakta eder -- -- nedifrån.
Det är visst djärft utaf ett manligt öga,
Men jag i själfva verket ser dock föga.
Kan jag väl också hjälpa hvad som sker?
Ej rår jag för, att jag är under er;
Det är vår Herres fel, som lät till ljuset
Mig födas fram så här i låga gruset.

--  -- Ack, där kom en! ... kors, där en annan se,
Som trippar fram på himmelns soirée! --
De draga undan molnens svarta slöja,
Att sina späda gudaformer röja.
Stor skada att jag ej -- ack, allt för sant! --
Med dessa änglabarn är mer bekant!
Jag känner fröken  bara,
Samt något litet mamsell Aldebara,
-- -- Och Stora Björnen ja! men den jag ser
Till leda alla dar och knäfveln ger.
De öfriga platt icke äro kända,
Likväl kan ej min blick från dem sig vända.
Hvad deras hy är hvit och superfin!
De måtte aldrig nånsin dricka vin.
Hvad de till alla delar äro söta!
Hvad deras blickar äro kärleksblöta!

Och huru hjärtligt tacksamma, till slut,
För minsta artighet se de ej ut!
De mysa vänligt och förstulet blinka,
Liksom en älskare de skulle vinka.
Ack ja! Ack ja! det är bestämdt på mig
De hjärtömt skåda från sin höga stig.
Man rår ej för, att man har kvinnotycke!
Ack, hvarför upp till er så fasligt stycke?

De högt uppsatta fröknar likhet ha
Med dem, som här på jorden oss beta:
Om kvällarna de äro ute gärna,
Och så är äfven mången jordens tärna;
De äro bleka, -- våra likaså;
De bickar ge,  -- det våra ock förstå;
De känna tomhet i det stora hela,
Och våra äfven, det kan aldrig fela.
Men ack! på kavaljerer är det brist
På stjärnebalen, det är sant och visst:
Ty Mars och Jupiter, och hvad de kallas,
Väl kröna mångens hopp, men icke allas.
Hvad kunna också några män förslå
Bland de miljoner damer, som där stå
Och girigt efter någon ungkarl skåda,
Med hvilken gladt de kunna dansen tråda?
Att icke detta är det minsta kval,
Hvar fröken vet, som sitta får på bal.
Nu hoppas de likväl i evigheter
På några vackra, resande kometer;
Ty ingen skilde sig vid hoppet än
Att älskad bli, och minst i himmelen.
Likväl kometerna så sällan komma
Att plocka någon öfverjordisk blomma,
De göra sig så rara. Långa år
Förflyta, förr'n en enda se man får.
Men när han kommer, hvilken lust och gamman,
Som ljuft betager stjärnor alla samman! --
De gå med dubbelt skimmer upp till dans,
När de få se hans respektabla svans.
Den flyktige de alla vilja fästa,
Ty stjärnor tro sig gärna om det bästa.
De hoppas skapa om hans karakter
Och göra honom stadig, öm och kär.
Med hvilket uttryck deras ögon brinna!
De ropa oafbrutet! »Tjänarinna!
Ödmjuka tjänarinna, herr komet!
Välkommen hit! Ett ord i hemlighet!»
Men dessa herrar mycket ha att sköta,
Och, hur sig stjärnorna må göra söta
Och hålla framme sina små behag,
De göra endast kring dem några slag,
Se'n lämna dem likgiltigt åt sitt värde
Och från de blinkande dra sina färde.
Då gråta stjärnorna uti gemen
Och äro tårögda hvar afton se'n.
De må väl sörja, stackars barn i höjden,
Som jämt gå miste om den högsta fröjden!
De må väl sörja vinternatten lång,
Men -- -- kanske »bättre lycka nästa gång!»   --

Ack! vore jag där uppe, högtuppsatta!
Så skulle jag er alla få att skratta.
Jag skulle vara mera hågad, än
De där kometerna, för kärleken.
Jag skulle lära er, hur vi på jorden
Förstå till bleka damer ställa orden,
Så att de blifva röda i en hast
Och mjuka äfven, fast de svara hvasst.
Från stjärna jag till stjärna skulle vandra
Och den jag senast såg jag skulle klandra,
Ty detta är det allra bästa sätt
Så för en himmelsk, som en jordisk sprätt.
Jag skulle ingen enda trogen blifva,
Men också ingen enda öfvergifva.
Hvar kväll jag skulle dansa om med er,
Och gå -- vid balens slut -- med sällskap ner.
Jag skulle -- -- ack, jag skulle mycket göra,
Som -- oss emellan -- just ej hit kan höra.

*




Serenad.

Till Märta.

Vak upp, min söta Märta,
Och gif mig en signal!
Hitåt i nattens svärta
Jag drefs utaf mitt kval.
Vak upp ur dina drömmar,
Och lisa den som ömmar!

Den dråpliga champagnen
Mig har romantisk gjort.
Som mohrerna i Spanien
Jag knäpper strängen fort.
Lyft kinden upp från kudden,
Och spjärna ej mot udden!

Att stå på post i natten
Ej något lekverk är;
Bredvid mig jamar katten,
Och ugglan tjuter där.
Jag sjunger själf som vakan; --
O, öppna ditt sparlakan!

Ur bäddens varma zoner
Lyft dina lemmar opp,
Och hör på sångens toner,
Och smickra sångarns hopp!
Vid hoppet jag ej skiljes,
O, gör mig nu till viljes!

Du hissar rullgardinen!
En snöhvit arm jag ser.
I stjärnor, bättre skinen!
Ty ack! jag vill se mer.
Så! ... öppna nu ditt fenster!
Här står jag gömd, till vänster!

Nu slocknar stjärneraden,
Och regnet bryter ut.
Ack, låt då serenaden
Få ett naturligt slut!
Tag cittran mot allenast!
Jag kommer efter genast.




Kungsgatan i Berlin.

Hvad gör icke tysken för pengar!» i sanning,
Det kan man väl säga där hemma med skäl!
Af grannlåt, ack, se hvilken lysande blandning!
Ett Bifrost -- med Heimdallar många likväl
Jag ser mig omkring så jag börjar att yra, --
Stor skada, att tiderna äro så dyra!

Stor skada, att tiderna äro så dyra!
Stor skada, att börsen har magrat också!
Men vore jag skald, hade gyllene lyra,
Så ville på stunden jag sälja den då,
Och köpa mig varor och lasta Pegasen
Och rida till Sverige och gå på kalasen.

Och rida till Sverige och gå på kalasen,
Och låta allt folket min härlighet se;
Men kyssar så många, som hår i mustaschen,
De fåfänga flickorna skulle mig ge,
Förr'n tillstånd de finge att gå i min låda; --
Och aldrig de kunde sig mätta beskåda.

Och aldrig de kunde sig mätta beskåda.
»Den schalen, den schalen, -- ack, hvad den är söt!
Och uret och kedjan och armbanden båda,
Och dosan, där Venus har Mars i sitt sköt!» --
Med hand och med hjärta de ville det köpa;
Ty prakt är den krok, hvarpå kvinnorna löpa.

Ty prakt är den krok, hvarpå kvinnorna löpa;
För siden och guld får man kärlek igen.
Ack, hjärtat är lätt till att forma och stöpa,
När skänkerna äro tillräckliga än!
Rätt ofta demanten den stötesten varit,
Där jungfrur ha fallit, -- det har man erfarit.

Men själf får jag kanske det aldrig erfara;
Ty flyktad är drömmen och lådan är -- tom.
Betrakta och önska tillätes mig bara;
Men ack, om jag penningar hade! -- ja om,
Då skulle -- som nyss jag haft äran att säga --
Jag pröfva den kraft, som demanterna äga.

*



Världens behärskare.

Eskiss på Sveaborg.

Fort grisarna, grisarna, grisarna små!
Kring hoarna samlens tillhopa,
Och sörplen ur surkålen krafter att slå
Och eröfra hela Europa!

Hvad vimmel, o himmel! af koltarna grå!
Har dj--n farit i hjorden?
Nej, världens behärskare surkål nu få,
Och glädjen så högljudd är vorden.

Hvad dofter, som gå från en kejserlig här!
Den segrar allenast med -- lukten!
Hur konstigt dresseradt hvart beläte är!
O, lefve den krigiska tukten!

Och dessa befalla! Så långt har det gått
I våra beprisade tider!
Rätt hyggliga herrar Europa har fått!
Men väktare! säg hvad det lider?

Det kan icke annat än lida till slut,
Nog länge stod ljuset i skeppan.
En sten skall väl flyga mot Goliath ut.
Och stenar finn's ännu i skräppan!

*




Skattgräfvaren.

Vilhelm, unga herrar lik,
Tänker bara på att giftas,
Vill för den skull blifva rik;
Ty af guld blott sällhet stiftas.
Fast hans medel äro knappa.
Jämt han drömmer om -- en skatt.
Får så tillstånd af sin pappa
Att den söka upp en natt.

Spaden uti hand, han drog
Till en närbelägen kulle.
Just som midnattstimmen slog,
Han sitt verk fullborda skulle.
Tomhändt han dock återvände,
Blek, liksom han spöken sett.
Flera gånger detta hände;
Fadern undrar, hvad som skett.

Nästa natt, som han gick ut,
Gubben honom sakta följde.
Djupt bland buskarna till slut
Sig den unga herrn fördöljde. --
Något hvitt -- vid sken af månen
Fadern ser -- som af en hamn.
Han sig närmar, -- hvad? -- herr sonen
Låg med skatten i sin famn.

*



Kärlekssuckar till Märta.

Ovärderligaste Märta,
Hvilken skatt i dig jag fann!
Sångarn fick ett rim på hjärta
Och på smärta med, min sann!

Jag till Hilma sjöng med smärta;
Ty hon ju orimlig var.
Se'n jag fick min hulda Märta,
Hilma jag kasserat har.

Ack! hvad bryr mig tadlets svärta,
Då jag trycker till min famn
Dig, min ängel, kallad Märta!
Heliga och dyra namn!

På din kind hvad färger bjärta!
Hvilken ljuflig mun också,
Som en »hanogskaka»! Märta,
Söta, låt mig smaka på!

Hoppet, likt en turkisk ärta,
Hastigt gror i unga bröst.
O, må du och jag, min Märta,
Vigas snart af prästens röst!

Då skall allas moder Hertha
På vår stig blott blommor så,
Och jag rimma skall på Märta
Med så många, många små.

*



Värmlandsflickan. 
Grundar sig på den bekanta sägen, att digerdöden
rasade så förfärligt i Värmland, att endast en flicka och en
yngling återstodo af hela befolkningen.

Den rikaste mö, som historien vet,
Fanns fordom i Värmland, och Karin hon het.

Och grufvor hon hade, som andra ha spik,
I synnerhet en, som var bottenrik.

Och gårdar hon hade, som täppor en ann',
I synnerhet en, som var lättbrukt och grann.

Af Värmland hon ägde hvar endaste bit,
Därtill var hon hjärtöm och fager och hvit.

Men denna så ytterst begåfvade mö
Var nära däran att som ogift få dö.

Hvar sprätt månde undra, men saken var den,
Att -- icke en själ fanns i Värmland igen!

Ty se, genom sundhetskordongernas slarf
Kom pesten dit in och gaf Karin sitt arf.

Och Karin tog arfvet, men bittert hon grät;
Ty ingen hon hade att tjusa med det.

Hon hade väl utmark och åker och äng,
Men ej till sitt landtbruk en endaste dräng.

Hon hade väl grufvor och järnmalm och ved,
Men ej till sin masugn en endaste smed.
Hon hade väl fiske och redskap igen,
Men icke i konsten en inöfvad sven.

Hon hade så mycket, men saknade allt.
Och under sitt öfverflöd nästan hon svalt.

Hon kände en tomhet på berg och i dal; --
Du suckande tärna! jag fattar ditt kval.

Det är icke godt till att vara allen',
Om också man äger all härlighets sken!

Den tanken föll ofta på Karin också,
Och sorgligt en afton hon klagade då;

»Hvad båta mig alla klenoder jag ärft,
När icke en vän jag desslikes förvärft!

Hvad båta mig ådror af järn, när jag har
Ett ungdomligt blod, hvilket flyger och far!

O, hade en syster jag här! dock jag tror,
Att nästan jag önskade hellre en -- bror.

Han skulle förljufva min ensamhet då,
Och spränga min grufva och åkrarna så.

Men pesten har röfvat hvar Värmelandsdräng,
Och Karin är ensam och dör af. . . chagrin.»

Så kvider den rika, men osälla mön,
Då prasslar det hastigt i lunden så grön.

Hon vänder sig om; men o gudar, hvad syn!
Hon skådar en man, liksom fallen från skyn.

Af glädje hon nästan bevingad sig fann;
Hon sprang emot honom, mot henne sprang han.

De möttes, de kunde ej hejda sin fart,
Och Karin i ynglingens armar låg snart.

Den blomstrande flickan i famnen han tog,
Med glödande kinder hon detta fördrog.

Sin arm kring den snöhvita halsen han slog,
Men Karin hon suckade bara och log.

Det stred väl mot damernas allmänna vett,
Men Karin ej männer på månader sett.

Hon gömmer sitt hufvud vid främlingens bröst,
Och hviskar med sakta och darrande röst:

»Jag funnit den -- bror, som jag bad om till Gud!
Hvad sällhet!» här tystna de stammande ljud.

Men hastigt fick främlingen målet igen;
Han äfven har bedt om en -- syster, en vän.

Det icke behöfdes ett långt frieri;
Här fanns ju ej mer än ett enda parti.

Med glädje på hälftenbruk lämnade hon
Sin grufva, sin gård och -- sin egen person.

»Re'n marken sig kläder i dimmornas skrud, --
Det börjar bli kyligt. Kom, följ mig, min brud!»

Af aningar gripen och bäfvande, säll,
För Karin sin fästman till väntande tjäll.

Förlofningen fira de lyckliga två,
Och bröllopet står om en timme därpå.

Att vigsel ej skedde, förlätes helt visst;
Ty, lyckliga land! det på präster led brist.

*



Den högstsalige konungen.

En konung blef död, och när han stod lik,
Han kallades för den -- högstsalige.
Så kom han till porten af himmelrik
Att ingå till fröjder otalige.

Han ropte med »synnerligt nådelig» min:
(Så var han van, den högstsalige,)
»Hvi dröjer du, Petrus?  Wi vilja gå in
Att njuta af fröjder otalige!»

Men Petrus han sade: »Jag en blott ser,
Förbannad med skäl af otalige.»
»Vårt 'höga misshag' förklaras er!»
Utropade vred den högstsalige.

Så kom där på kryckor en tiggare då
Att ingå till fröjder otalige.
Han genast slapp in, -- men kungen fick stå,
Och står där väl än, »den högstsalige».

*




Den märkvärdige mannen.

Om ni vill dansa, bästa herr grefve!
Skall jag på cittran spela för er.
FIGARO.

Jag känner en märkvärdig man,
Som världen sin dyrkan bör unna.
Allt tänkbart den människan kan,
Åtminstone tror han sig kunna.
En märkvärdig man -- det är sant!
Men bara en smula -- pedant.

Om själfva Guds ljus är han karg,
Änskönt man för intet kan få det,
Men, fast en hushållare arg,
Han slösar med lärdomsförrådet.
En märkvärdig man -- det är sant!
Men bara en smula pedant.

Du vet väl, att jorden är rund,
Att prick öfver i du bör sätta;
Men vill du det veta i grund,
Så kan han, som nytt, det berätta.
En märkvärdig man -- det är sant!
Men bara en smula pedant.

En knut du helt säkert kan slå,
Ett ljus du väl äfven kan snyta?
Men om du till honom vill gå,
Lektioner ej skola dig tryta.
En märkvärdig man -- det är sant!
Men bara en smula pedant.

Han medger, att skaparn är vis,
En visare likväl han känner.
Hvem, säger han icke precis,
Men han och hans Jag äro vänner.
En märkvärdig man -- det är sant
Men bara en smula -- pedant.

*




En olyckshändelse.

Vid skimret utaf Frejas stjärna
En helig aftonstund
Gick Vilhelm med sin hulda tärna
I grönan lund.

Och heta Vilhelms kyssar brunno
På flickans purpurmund.
De brädden af en afgrund hunno
I grönan lund.

Den stora faran de ej  sågo;
Det var ju -- aftonstund;
Men snart i -- afgrunden de lågo
I grönan lund.

En lärdom man af detta tager,
Som nyttig är och sund:
»I älskande! gån blott vid -- dager
I grönan lund!»

*




Als todt!

Jakthistoria.

Stolts Ingeborg hette den vänaste mö,
Som någonsin lefvat i »Sverget»,
Och kindernas rosor de blänkte i snö
Som aftonens rodnad på berget.

Hon älskade manliga bragder och jakt,
Men afsky för männer hon kände.
Af oskuldens änglar hon hade en vakt,
Som följde ehvart hon sig vände.

Hvar riddares hjärta för Ingeborg brann,
Men hon lät dem alla krevera.
Och näppe i trakten en vecka förrann,
Så hördes där själfmord, med mera.

En morgon tar Ingeborg båga och spjut;
Nu lyster det henne att jaga.
Och tåget församlas, och jungfrun drar ut;
Och oskuldens änglar ledsaga.

Snart springer en hind utur buskarna opp,
Och hundarna skälla och skrika.
Men ack! hur än jungfrun fördubblar sitt lopp,
Det envisa djur ger ej vika! --

Och eggad af jaktlust, hon flyger så fort
Allt djupare in uti parken,
Och redan hon hunnit dess mörkaste ort, --
När gångaren störtar till marken.

I blinken där kommer en riddare då,
Af mandom och skönhet ett under.
Han lyfter på benen den gångaren grå
Och jungfrun, som fallit inunder.

Den sköna var oskadd, fast bleknad dess kind,
Och barmen sig stormande höjde.
Men jakten förglömdes och hundar och hind,
Då ögat på riddaren dröjde.

En underbar känsla, så mäktig och ny.
I Ingeborgs hjärta sig rörde,
Och oskuldens änglar de hviskade: Fly!
Men Ingeborg icke dem hörde.

Hon, blyg, lät sig ledas af riddaren bort
Till blomstrande tufvan vid linden. --
Hur jakten förbyttes! Där blef innan kort
Han jägarn och Ingeborg -- binden.

Men oskuldens änglar de brusto i gråt,
När hinden begynte ge vika.
Och oskuldens änglar de skreko!  »Als todt!»
Samt flydde så alla tillika.

*



De vilsekomna.

En lugn och vacker sommarkväll
Gick Frans med Lina ut att svärma.
I en berusning, himmelsk säll,
De sig allt mer från hemmet fjärma.

De talade om kärlek blott
Och om de ädla sympatier,
Och hjärtat takten slog så brådt
Till alla »sferers harmonier».

På fantasiens vingar drog
Det såta par dit solar hvälfva.
De hunno så den mörka skog
Förutan att det märka själfva.

Reverser gåfvo bägge ut
På tro i glädjen och i sorgen.
Signet och munlack kom till slut.
Och suckar gingo strax i borgen.

Men hur de gå och traggla om
Sitt hjärtas läxa, sucka, svärma,
En kylig nattvind plötsligt kom
Att Linas öppna barm förnärma.

När Lina upp till himla for,
Hon ej på jordens vägar tänkte.
Och när hon evig trohet svor,
De falska skuggorna sig sänkte.

Hon skriker till -- och drömmen flyr,
De himmelshöga luftslott ramla.
Ack, hvilket fasligt äfventyr!
De vilsna uti skogen famla.

»Hur kommo vi i skogen? Hu!»
Utropar svärmerskan, förlägen.
»Och ingen finns här mer än -- du;
Kom låt oss söka rätta vägen!»

Och länge går det af och an,
Men Frans ej någon väg kan finna.
Svårt blir det också för en man
I skogens natt bredvid en -- kvinna.

Till slut ej Lina orkar mer
Att öfver stock och stenar vandra.
»Kom, låtom här oss sitta ner!
Men hör! -- ett stycke från hvar andra.»

»O, älskade! var trygg hos mig!
Hvad fruktar du?» -- sad' ungersvennen.
»Jag fruktar ingen mer än -- dig:
Ty uti -- skogen pröfvas vännen.»

»Nå! vill du väl, att jag skall gå?
Ett ord -- och jag är genast färdig.»
»Hur kan du, grymme, tala så?
Blif kvar! för Guds skull, jag besvär dig!>

Och han blef kvar. Och jungfrun teg;
Hon fåfängt emot »vännen» krigar;
Fast ej hon gick ett enda steg,
Kom hon allt mer på -- villostigar.

*




Gengångaren.

Laura uti hast blef änka,
Ännu eldig, skön och ung.
Ack! man lätt bör kunna tänka,
Att dess sorg var svår och tung.

Hon var kommen ur sin vana
att ha en bepröfvad vän.
Ingen kan den tomhet ana,
Som hvar änka kände än.

Laura satt och grät beständigt,
Och hon föll synbarligt af.
Hennes hushåll gick eländigt,
Ej på något akt hon gaf.
Att en karl i huset taga
I sin nöd hon tvungen blef,
För att hålla tukt och aga
Samt bevaka underslef.

Länge var hon dock i kvalet
Hvem hon härtill kora må.
På en löjtnant sist föll valet,
Och hon honom hälsar så:
»Ädle vän! att vaka öfver
Allt mitt goda, jag er ber.
Jag är änka, mer behöfver
Icke jag att säga er.»

»Detta rum» -- hon sedan säger --
»Fordom var min salig mans.
Tag det! Samma skick det äger,
Som då den begråtne fanns.
Se, hans nattrock än där hänger!
Tofflorna där ännu stå.
Nej, jag törs ej bli här länger,
Ty mitt hjärta brister då.»

Laura sorgsen låg och tänkte
I sin bädd en natt därpå.
Tårar hennes ögon dränkte,
Ej den arma ro kan få.
På de röda sänggardiner,
Dem hon glömt att dra igen,
Månens milda stråle skiner;
Månen, ack, är sorgens vän!

»O, hur grymt att vara ensam!»
Suckar hon ur våldsam barm;
»Denna bädden är gemensam,
Tom likväl min sträckta arm.
Du, min ädle makes anda!
Salige, jag manar dig!
Kunde blott hit ned du landa,
Vore än en tröst för mig!» --

Strax det i en löndörr knarrar,
En gestalt vid sängen står.
Som ett asplöf Laura darrar,
Men sitt mod hon återfår,
Ty hon spökets nattrock kände;
Hennes salig mans det var.
Svept i den det ofta hände,
Att han kom i forna dar.

»Himmel! är det du?» hon frågar;
Tysthetstecken spöket ger.
Intet spörsmål mer hon vågar,
Fastän spöket sänkt sig ner.
Laura hotas af en dåning,
Sluten i den dödes arm.
Men hon kände med förvåning,
Att hans kyss var lika varm.

»Hvarför skulle jag väl bäfva?
Nu, som förr, mitt väl du vill»,
Hviskar hon, och känslor kväfva
Hennes röst; hon tiger still.
Hvarje fruktans kval var viket
För den gamla kärleken.
Hon förglömde anderiket,
Fastän mannen gick igen.

Blott med tecken nu de tala.
Grafven ingen stämma har.
Men då tuppen hördes gala.
Spöket som en dimma far.
Fåfängt Laura gör försöket
Att behålla kvar sin vän,
Men det sägs likväl, att spöket
Sedan ofta gick igen.

*




Den trogna Rosa.

Min Rosa mig så trogen är;
Hon jämt om kärlek talar.
Hvad det gör godt i hjärtat här!
Hvad det min själ hugsvalar!
Min Rosa mig så trogen är,
Och hvarje stund hon dyrt det svär.

När jag till ämbetsrummet går,
Hon önskar hemma blifva.
En kavaljer, -- som intet får,
Jag ser kring porten drifva.
Min Rosa mig så trogen är,
Och hvarje stund hon dyrt det svär.

Men när jag kommer hem igen,
Får jag vid dörren bida,
Hon har så brådt om, liten vän,
Och kan ej afbrott lida.
Min Rosa mig så trogen är,
Och hvarje stund hon dyrt det svär!

Men här om da'n det lustigt var!
Jag knuffad blef i trappan
Utaf en lång och näsvis karl,
Som svept sig in i kappan.
Men Rosa mig så trogen är,
Och hvarje stund hon dyrt det svär!

Till Djurgåln foro vi en dag;
Till vänner gick min kosa.
Att undfly -- unga herrars lag
Bland bergen hän sprang Rosa. --
Min Rosa mig så trogen är,
Och hvarje stund hon dyrt det svär.

Hon ofta fort blir sjuk; o Gud!
Då stänger hon sig inne.
Vid dörren hör jag suckars ljud
Med ett bedröfvadt sinne.
Min Rosa mig så trogen är
Och hvarje stund hon dyrt det svär.

En gång, med harm, jag såg en man
I Rosas armar sluten.
Hon skrek: »Det är min -- bror!» -- Jag fann
Mitt misstag på minuten.
Ty Rosa mig så trogen är,
Och hvarje stund hon dyrt det svär.

Ja, Rosa trogen är som guld!
Det mörka tvifvel vike!
Sin -- bror och mig hon blott är huld, --
O, dygd förutan like!
Min Rosa mig så trogen är,
Och hvarje stund hon dyrt det svär.

*




Ett bidrag till kvinnornas historia.

Sann händelse.

Två löjtnanter drogo till Tyskland utåt
Och lämnade sina huldinnor i gråt.

Ja, gråten, I tärnor, som hören härpå!
De skulle i strid mot Napoleon gå.

De kommo till Ystad, och kärleken dref
Den ene att hämta sin kärestas bref.

Och samma en längtan den andre betvang;
Han snabbt som ett skvaller till postmästarn sprang.

De båda fått löften i afskedets stund
Att få sig en runa på fosterländsk grund.

Ej heller huldinnorna svikit dem här;
För båda en rosenröd dufpost det är.

Och brefven de öppna, utropande: Ack!
Med blickar, som smälta det rodnande lack.

»Hur söt! hur förtjusande är ej min mö!
Hon svär för mig ensamt att lefva och dö!»

Så jublar den ene med hjärtat i brand
Och fattar i glädjen kamraten i hand.

»Men hvilka koncepter den sötungen har!
Och se! hvilken handstil, bland fruntimmer rar!»

»För fan! hvad den liknar min flickas! -- se här!
Ett körsbär det andra ej likare är.»

»I sanning! -- det var ju rätt narraktigt det!
Men, himmel! hvad ser jag -- min Emmas signet?»

»Hvad? Emma! det heter min flicka också!» --
Och rosende brefvet ur handen föll då.

Den andre tar upp det; men snart var det släppt.
»O, Herre min Gud! det är samma -- koncept!»

*



Valsen.

Se på Lina där i valsen!
Gud, att jag ej valsa kan!
Hur den djärfve ser på halsen,
Ser än längre ned, min sann!
Hur han trycker hennes fingrar,
Dem jag aldrig kommit när!
Hur sin andra arm han slingrar!
Men -- hans rättighet det är.

Hur han låter handen fara
Sakta upp och ned igen!
Skulle jag det våga bara,
Blef hon aldrig mer min vän.
Hur han dricker hennes anda,
Lyfter henne högt och bär!
Han kan göra allehanda,
Ty -- hans rättighet det är.

Konstigt går det till på jorden!
Hemma Lina är så blyg,
Så i gärningar som orden,
Och sig sveper in i tyg;
Men på baler inför hundra
Kryper puppan ur sitt skal.
Dock -- det bör mig ej förundra,
Hon har -- rättighet på bal.

Aldrig Lina mig förlåter
Minsta frihet, som jag tar.
Men med denne herren åter
Hvilket tålamod hon har!
Knappast vet hon hvad han heter.
Bäst, jag går, jag arme man!
Jag har inga rättigheter,
Ty jag icke dansa kan.

*



Klingklang till "Laura".

(En profbit på mitt framskridande i en poesi, som vissa
konst-kritici kalla »sann».)

Idéers eldhaf glöder
Inom det höga bröst.
CARL JULIUS LÉNSTRÖM.

Af glödande passioners kärlek 
Djärft ord. Nyttjas med förmån på »Lycksalighetens Ö».
O, Laura! jag förintad är,
Mig tär en fosforistisk kärlek,
Ett vettlöst, menlöst, löst begär!
Och gripen af sangvinisk tjusning
Jag flyr kring ängen utan sans,
Och skådar upp mot eterns ljusning,
Och badar mig i Febi glans.

Rebellisk är hvar enda droppa
Af ungdomsblodets lavaström.
Som Bucefaler de galoppa
Och lyda ej förståndets töm.
Du, mina djärfva tankars focus,
Du, endast du, kan tygla dem!
Gör slut på detta hocus pocus
I sinnena, de arma fem!

Med grekisk eld i blickens lågor
Du i hesperisk glöd mig satt.
Tantaliskt kämpar jag med plågor,
O, hvilken dag! o, hvilken natt!
Och ho kan se dig, himlaburna!
Förutan samma glöd och värk?
Du ideal! Du mejselskurna!
Du mediceiska mästerverk!

Vid din triumfvagn allaredan
Jag fängslad blifvit, kan ej fly;
Jag binds af dina lockars nedan
Och svandunsbarmens vinterny,
Och purpurkindens rosenhäckar
Med skälmska fallgropar uti.
Och dufvoögats tårebäckar,
Ur hvilkas nät man ej blir fri.

Och pannans himlahvalf, som lyser
Omböljad af ett silkes-svall,
Och munnens grufva, -- ack! som hyser
Blott kyssars glödande metall,
Och dessa änglahvita tänder.
Bland hvilka Amor står på lur,
Och denna hy med späda ränder
Utaf en sydländskt skön azur!

Dock fåfängt är att måla dessa
Miljarder af behag, som bo
Emellan himmelen -- din hjässa --
Och jordens lilla klot -- din sko.
Du är en värld för dig, huldinna,
Ett underbart, förlofvadt land!
O, hur skall genast dit jag hinna?
Statt upp, o, Moses! led min hand!

Och när nu dit jag kosan ställer,
Med löjens manna föd mitt hopp!
Med dina kyssars karameller
Försötma huldt mitt vandringslopp!
Sist, när jag offrat nog af gärder
Och blifvit värdig, -- lyft då mig
Med dina famntags himmelsfärder
Till fulla ägandet af dig!

*



Åskan.

Må solsken, doft och västanväder
Fritt vara älskares begär!
Men åskan allra mest mig gläder,
När hos min rädda mö jag är.

I solen hör hon till de blyga
Och undan som dess stråle far.
Hur blickar och sefirer smyga,
Med schalen stänger hon en hvar.

Jag knappt får sitta henne nära,
Dess hand jag sällan fatta får, --
Och skulle jag en kyss begära,
Hon rodnar, blir så stött och -- går.

Men åker Tor uti det höga,
Och fästets blå i eld är bytt,
Då minnes hon sin blyghet föga
Och smyger till det bröst, hon flytt.

Den höga, hvita oskuldspannan
Hon lutar emot mig, så huld.
Jag löser lockar från hvar annan
Och leker fritt med deras guld.

Och ömma blicken, som plär fara
Liksom ett stjärnskott snabb förbi,
Nu söker den mitt öga bara
Att hämta styrka däruti.

Jag känner, huru barmen svallar,
Och hur mot mitt dess hjärta slår.
Men komma där för täta knallar,
Jag lika många famntag får.

Att kvalmet ännu mer ej öka,
Hon kastar schalen, lossar band;
Och länder får min blick besöka,
Som sågos knappt af solens brand.

Jag ej behöfver handen leta;
I min den hvilar, mjuk och späd,
När blixtarna bli allt för heta,
Bli mina kyssar heta med.

Och sinom tusen får jag trycka,
Att kind, att hals blir purpurröd.
Hon talar blott om kärleks lycka
Och hur en man är kvinnans -- stöd.

Men ack! när Tor har slutat striden,
Blir Frejas dyrkan blyg också;
Om åskan räckte hela tiden,
Det kunde mycket hända då!

*




Dagen efter.

Ja, nog är det roligt att rumla ibland
Och göra sin rund kring kärälskliga ställen,
Att sitta med rykande remmarn i hand
Och politisera förnumstigt i kvällen!
Ja, nog är det roligt på rummel att gå,
O, följde ej endast en morgon därpå!

Så lätt man om kvällen sig kände, så ung,
Och skrattsalfvor ljödo och sång hördes tona.
Men morgonen kommer. Man vaknar så tung,
Som bure på hufvu't man konungslig krona.
Ja, nog är det härligt att pläga sin kropp,
Men gräsligt att dagen därefter stå opp!

Till vattenbuteljen man sträcker den arm,
Som sändes att hämta långt ädlare varor.
Och samvetet kvicknar, -- och Gud! hvilket larm
Af kopparslagarnes väldiga skaror!
Ja, nog är det ljufligt att tömma sitt glas,
Men dagen därefter är vattenkalas.

Hvad jordiska hyddan är bräcklig och svag!
Förlåt mig, min moder natur, om jag gråter!
Men ack! på en bål är jag bjuden i dag,
En morgon lik denna nu väntar mig åter.
Ja, »dagen därpå» är hvar endaste dag;
Hvad punschen är stark! och hvad mänskan är svag!

*




Äfven jag var i Arkadien!

Till Fannys rum jag smög så sakta,
Som endast älskaren förmår.
Så, när man himmeln vill betrakta,
Försiktigt man på jorden går.

O, sömnens gud! åt dig allena
Min lofsång för hvad här jag såg!
I slummer sänkt, den änglarena
Till hälften satt, till hälften låg.

Af denna ljufva anblick tjusad,
Jag fastläst stod, men tanken flög
Och njöt, allt mer och mer berusad,
När blicken ut på upptäckt smög.

Dess milda anda höjde barmen,
Och vågor jag i lugnet fann.
Dess kind var lutad emot armen,
Och midt i snön en ros där brann.

Kring halsen lockarna sig göto,
En skymning blond, likt sommarns natt,
Ur kindens gropar löjen bröto,
På pannan fridens ängel satt.

Till hälften öppen munnen myste,
Likt mogen sommar frisk och glad.
Bland dess koraller härligt lyste
Af pärlor fram en liten rad.

Men plötsligt läpparna sig rörde,
Och kärleksrikt de svällde fram.
Mitt namn jag sakta hviskas hörde,
Och i ett haf af fröjd jag sam.

Jag kunde mig ej längre styra,
Ett altar jag för kyssen fann,
Och, gripen af en salig yra,
Jag böjde mig -- och offret brann.

Nu borde väl den sköna vaknat,
Men den, som vaknade, var -- jag.
Det var -- en dröm, som mer jag saknat,
Än verklighetens små behag.

*




Bacchi exercis.

Appell:  Tralatralalala!

Fort samlens, I bussar, som linken
På Bacchi förnöjsamma stig!
Appellen er kallar! I blinken
Er rusten till ödande krig
Mot blygsamma drufvan, som glöder
Af eldiga sydsolens kyss!
Friskt upp, I rödnäsiga bröder!
St! På mitt kommandoord lyss!

»I handen gevär!» fatten alla
De blinkande glasen uti!
Ej fusk, så framt jag skall befalla!
Taktmässigt och flinkt ett, tu, tri!
Nå, tummen på glaset, din anka,
Som står där så nykter och dum! --
Rö hit nu med bålen och kånka!
Och sedan gåpå-marsch trum-trum!

Nej, halt! hur I springen! Nej hören!
Till laddning, till laddning gevär!
Låt rågan bli fängkrut, och rören
På slefvarna manhaftigt där!
Aha! schon gemacht, mina gossar!
Det tempo't går alltid så bra!
»Punsch! Färdigt gevär!» Snart det blossar!
Fyr! -- Stupade någon? »Ladda!»

Men fåfängt vi ladda och knalla,
Ty bålen är stor som en så.
Till anfall! till anfall, I alla,
Vi strupgänges mot honom gå!
Bort glasen! och stormen med gapet
På första föräldrarnas vis! -- -- --
Där ligger nu hela manskapet!
Hell Bacchus och hans exercis!

*




Fisket.

Invid floden sitter Hedda
Frans vid hennes sida står.
Båda äro blyga, rädda,
Hjärtat pickar, hjärtat slår.
Deras mening är att meta,
Men de ej på nappet se,
Och den blinde gud må veta,
På helt annat tänka de!

Morgonen är skön och stilla,
Stranden höljs af blommor små,
Fåglarna i träden drilla,
Och de sucka tungt -- de två.
Rundt omkring dem -- hvart de blicka
Talar kärlek öfverallt.
Han var gosse, hon var flicka;
Kunde hjärtat vara kallt?

Ja, den bästa kärleksboken
Alltid dock naturen var!
»Frans! ack sätt en mask på kroken!»
Hviskar hon -- och upp hon drar.
Frans på knä sig sänker genast,
Men när han skall kroken ta,
Han ett misstag gör allenast
Och tar flickans finger. -- Bra!

Fingern först -- och hela handen
Blir den djärfves byte snart.
Hedda drager efter anden,
Och hon rodnar -- det är klart.
»Kors! vi masken ju förglömma!
Sätt den på, om jag får be!
Ack, nej, Frans, låt bli! mitt ömma
Hjärta ej hans kval kan se.»

Frans med högröd kind hörs hviskar
»Himmelska! jag tillhör dig!
Vill du ej med maskar fiska,
Fiska då med kyssar mig!»
Flickans hjärta våldsamt klappar,
Snart förflyger dock dess ångst;
Munnen spetsas, -- gossen nappar.
O! hon får en riklig fångst!

*



Passionspredikan.

Jag hafver gjort ett förbund med mina ögon,
att de icke skola sköta efterr någon jungfru.
JOBS BOK, 31 KAP. 1 V.

Älskelige, käre bröder
På den kärlekssjuka jord!
Högt i norr och långt i söder,
Hören ett förnuftigt ord!
Det mig lyster att predika
Emot jungfrurs arga list;
Hur de lofva, hur de svika,
Hur de skratta åt oss sist.

Mycket kunde Job fördraga,
Hjärtans from han var och god,
Själfva f--n ej kunde taga
Bort hans fasta tålamod.
Men hvad f--n ej kunde göra,
Gjorde kvinnan, som man ser;
Och han svor att icke höra,
Icke se en flicka mer.

Låt den fromme Gudsprofeten
Bli vår höga föresyn!
Emot kärleksbojan streten
Och de skälmska blickar flyn!
Ja, mitt ord på hjärtat läggen,
Om I hafven glömt det re'n:
Sen i taket, sen på väggen,
Endast ej på flickor sen!

Ty de göra oss till narrar,
Göra oss till äkta fån.
Se en kär, se hur han darrar!
Hur han gapar uppå mån'!
Hur han, bleknad, går och larfvar,
Som en rödögd mört så stum,
Glömmer hvad naturen tarfvar,
Nykter, tankspridd, rädd och dum!

Allt det sköna, allt det höga,
Rymmes i den huldas namn,
Och hans sol är hennes öga,
Och hans himmel hennes famn,
Och hans sträfvan att få trycka
Hennes hand, att den blir röd,
Och hans hopp, hans högsta lycka
Är en kyss som nådebröd.

Allt hvad han sig företager
Går naturligtvis på tok,
Fåfängt drager han och drager, --
Han är fast uppå sin krok.
För den sköna, hela dagen,
Krystar han sitt moll-ackord.
I sex lispund kött betagen,
Får han spleen, liksom en lord.

Och på detta sättet, bröder!
Lefver han sitt usla lif.
Blott med griller han sig föder,
Skyr de muntra tidsfördrif.
Mödosamt en ros han sköter,
Som kanske en annan bröt.
När sin tid han så förnöter,
Blir till slut han själf ett nöt.

Men hvad blir väl lönen sedan?
Korgen eller ock ett -- ja!
Hårda villkor! ack, emedan
Båda i fördärfvet dra!
Ja, när prästen läst sin läxa,
Tar vår blindhet oftast slut,
Och vår köld begynner växa,
Som vår värma växt förut.

Därför, låtom ej vårt öga
Sköta efter jungfrur mer!
Våren kalla, våren tröga
Under kärlekens banér!
Se ej på dem! hellre blunda!
Blott man ser, så är man såld.
Varma blickar, former runda
Hå ett olycksaligt våld.

Länge nog de åt oss skrattat, --
Höjom nu vår frihetssång!
Låt dem sitta! Obeskattadt
Blifve mannens lugn en gång!
Om de äro än så söta,
Bedjen Gud bevara er
Och bedyren, att ej sköta
Efter någon jungfru mer!

*




En fredshjältes memoirer.

(Utkast, funna på gäldstugan.)

GREFVEN: Det är själfva djefvulen, hvad det
är mycket, som filosoferna icke begripa!
JACOB: Hvad begripa icke filosoferna, min far?
GREFVEN: En rask sälles lif.
TÖRNROSENS  BOK.

Vid skenet af skumögda sexstyfversdankar
Då födas så granna, poetiska tankar.
Jag därför vill sjunga mitt framfarna lif.
Ej alltid min stjärna har lyst uti söder,
Sen därföre här hvad jag samlat, o bröder!
Ur minnets neddammade, gamla arkiv.

Precis som en konung jag föddes till världen,
Fast icke det sköts eller lektes med svärden
Och släpptes ballonger och pratades grant.
Jag växte och tilltog i synd och i styrka,
Samt började Venus och Bacchus att dyrka,
Men aktade mig att bli lärd och pedant.

I skolan jag hedersrum fick så behändigt,
Ty ultimus</i< var och förblef jag beständigt,
Men primus, då möte till örlog var stämdt.
Hur också magistern med riset var trägen,
Cornelius ej hittade in på den vägen,
Som oartigt visades honom allt jämt.

Men om jag de gamle ej ville studera,
Studerades likväl de unga</i< dess mera,
Jag menar de unga mamseller i sta'n.
Jag lärdare blef ined hvart blad, som jag vände,
Och snart jag allsmäktigt min kallelse kände
Att vandra kurtisens omätliga ban'.

Men pappa han sade: »Nu tiden är inne
Att välja ett yrke -- för hvad har du sinne?
Säg själf hvad dig lyster, du börjar bli karl!»
»Mitt sinne, herr fader, är vändt till det sköna,
Se brokiga blomstren på ängarna gröna!
Jag önskar dem likna och blifva... husar.»

»Min son! af allt jordiskt det sämsta du väljer,
Och kärnan af lifvet för skalet du säljer,
Dock räds jag, att endast du duger till det.»
Och strax tog jag på mig den guldsådda fracken
Och snörade magen och höjde på nacken,
Samt struttade framåt med sirliga fjät.

Men aldrig mer stolt var en »hästkarl» i hågen,
Mitt bröst, ack! det svällde som fräsande vågen,
Och inga plebejer jag kände igen.
Om själf jag den tiden mig skulle värderat,
Ej Rothchilds miljoner mig fullt likviderat.
Hvad varan har fallit -- och faller väl än!

Lätt kunde man se, att jag var utaf adel;
Jag satt som en krigsgud, i prunkande sadel
Och såg med förakt på de dödlige ned.
Hur häfdes mitt bröst, när, med stolta grimacer,
Jag tummande lekte med mina mustascher
Och på det förtjusande pipskägget vred!

Hur trifdes jag ej i det härliga stallet!
Jag dyrkade hästen, som alltid är fallet
Med ridhusets ädle, men hedniske son.
Ack! med hvilken smak chambrieren jag förde!
Och med hvilken ledighet tungan jag rörde
Till eder så grofva som åskornas dån!

Men nu må man tro, att ett leben begyntes!
I »stora», i syndiga världen jag syntes
Och rumlade ytterst gentilt, med behag.
För pappa jag jämt låg i stora förskotter,
Befriade gubben från rikdomens lotter
Och honom dyrbarare blef med hvar dag.

En vällust det var att på baler mig skåda.
Ack! flickorna fästes, som flugor vid kåda,
Vid min uniform och charmanta figur!
Hur kunde de små mot sitt öde väl strida?
Med dollman på axel och sabel vid sida
Jag hade besegrat S:t Britas natur.

I kärlekens krig blef jag höljd af förtjänster,
Belägrade hjärtan till höger och vänster
Och härliga byten vid stormningen tog.
Förgråtna mamseller, som tärdes af smärtan,
Och bleknade kinder och krossade hjärtan
Min framfart bevittnade, hvart som jag drog.

Af hjärtömma bref jag väl hade tre lårar,
De talte om otro och dröpo af tårar
Och ömkliga voro från början till slut.
Af hår-souvenirer min byrå var proppad,
De kommo till pass, ty min sadel blef stoppad
Därmed, och på minnen den glömske red ut.

Ack ja! det var sköna och dråpliga tider;
Men ve mig! snart kommer ett minne, som svider,
Jag slutligt blef kär -- uti pengar, förstås.
Bland adeln vid skeppsbron, så hög i sin tanka,
Jag fann en mamsell, och den räddande planka,
Jag nappade i, för att icke förgås.

Att ej hon var vacker, må himmelen veta,
Och hennes humör hörde ock till de heta,
Men om hon var uddhvass till kropp och till själ,
Så hade hon stenhus att vänta med tiden
Och skutor och skepp, magasiner med siden,
Samt klingande mynt uti högar jämväl.

Rikhaltiga grufvan jag lyckades muta
Och henne i famn, som min egendom, sluta
En afton vid stjärnornas gråtmilda sken.
Hon gaf mig sitt hjärta, så inpyrdt af galla,
Och utantill läste jag fraserna alla
Om sällhet och trohet och kärlek så ren.

Och ödet allt närm're fördärfvet mig bringar;
Förlofning det blef, och vi växlade ringar;
Men, tron mig, go' vänner! det kostade på
Att låta sig famnas af armar som käppar,
Att kyssa de suraste ättikeläppar
Och hålla god min uti spelet ändå.

Men slutligen kom den osaliga dagen,
»Som gärna jag sett ifrån runstafven tagen», --
Min bröllopsdag var det. Rys! hissna och skälf!
Jag vigdes. O, kunde min galla jag gråta!
Ja, skulle mig Gud i sin mildhet förlåta,
Förlåter jag aldrig i tiden mig själf.

Ack! dyrköpt mig blef den förvärfvade skatten;
Ty fridlös jag blef både dagen och natten
För denna volkaniska kvinnonatur.
Jag eljest ej brukade rädas för tvenne,
Dock måste jag bäfva tillbaka för henne,
När som hon begynte att sjunga i dur.

Ja, alla mamseller, som grymt jag bedragit,
En hämnare fingo af hvassaste slaget,
En hämnare grym, oförsonlig och djärf.
Det säges, att ej man sin ära bör klandra,
Men min var så svår såsom tusende andra,
Och kring sig som Hekla hon spridde fördärf.

Hon var en adept uti sättet att plåga,
Och sinnet det stod i evinnerlig låga,
Och svartsjukan gapade mörk som en graf.
Jag själf, den mångpröfvade, gamle husaren,
I konsten att tygla en skenkamp erfaren,
Fick låta mig tyglas af henne som slaf.

Men slet jag en satan, så hade jag pengar
Och källare, hus, ekipager och drängar, --
En gyllene tröst uti olyckan dock!
Men nu gaf min svärfar, den rike, upp staten,
Och jag blef nödsakad att skumpa för maten,
Bevakad af björnarnas tjutande flock.

Min hustru mig följde, nej, hon mig förföljde,
Och hon väl med tusende titlar mig höljde,
Som stötte ett grand på personlig satir.
Då tänkte jag: »Björnarna äro väl grymma,
Dock vill från mitt huskors till gäldstu'n jag rymma,
Och blir där ej bättre, ej sämre det blir.»

Så sagdt och så gjordt. Jag behöfde ej jagas,
Men lät, som en häst uppå betet, mig tagas
Och föras till goda stallbröderna här.
Förlossad ifrån min förfärliga kvinna,
Jag börjar att lätt i mitt öde mig finna,
Ty lyckan blott trifves där icke hon är.

*



Frejas tårar.

Länge i Freja herr Öder gick kär,
Tärdes af sorgen,
Fruktande korgen,
Hvar gång gudinnan sig visade tvär.
Ack, dessa kvinnor!
Fröknar, gudinnor, --
Aldrig rätt säker på någon man är.

Öder led svåra af kärlekens kval.
Mager och krokig,
Tankspridd och tokig,
Larfvade han kring den älskades sal.
Böttiger-lyran
Tog han i yran,
Sjöng så gudsnådligt, fast rösten var skral.

Freja blef rörd af hans kvidan och pust,
Gossar, som gråta,
Äro för såta,
Präktiga snurror för tofflorna just!
Lågande blickar,
Vänliga nickar
Gaf hon åt stackarn med stigande lust.

Denne helt hastigt blef djärfvare nu,
Kysste dess händer,
Och såsom fränder
Under en aftonstund blefvo de du.
Efter den första
Gunst kom den största,
Ty den gudomliga snart blef hans fru.

Hela smekmånaden Öder var slaf.
Ständigt där smektes,
Trycktes och lektes,
Ack! men därefter han kallnade af.
Gäspande sakta
Utan att akta
Ens på de brinnande kyssar hon gaf.

Freja af bäfvande oro blef full,
Började gråta,
Ack! men ej våta
Tårarna voro, de voro af gull.
Hej! -- tänkte Öder --
Tvedräkten föder
Bättre än sämjan. En indräktig tull!

Och från den stunden -- af ekonomi --
Lät han den såta
Pusta och gråta,
Aldrig en dag blef från snubbor hon fri.
Kräset han smorde,
Påsar han gjorde,
Gömde den lättfångna skatten däri.

När en miljon blifvit hopskrapad så,
Skälmen i natten
Rymde med skatten,
Reste utrikes att rumla därpå.
Kunde man, bröder,
Likasom Öder,
Blott en guldgråtande hustru sig få!

*



Skaldens lott.

Bland alla yrken, man välja kan,
Är skaldens yrke dock sämst, för sann;
Ty klen på Pinden är alltid grödan,
Och, hur han släpar, han saknar födan.
Han lefver icke af morgondagg,
Och äfven skalden behöfver plagg;
Men handplagg får han dock oftast bara
Af recensenternas tjocka skara.
Som bin i kupan de ropa: ut!
Kom, »nappa nytt» på hvar enda klut! --
Af hela svärmen den fången arme
Nu stungen blir, så sig Gud förbarme.
Han kan ej fäkta, han kan ej fly,
Ty han är fast i kritikens dy.
Ju mer han krånglar, dess mer han sjunker,
Och munnen full får vår goda junker,
Men det är rättvist, det bör han ha
För denna klåda i fingrarna,
Som drifver honom att evigt skrifva,
För att mamsellernas tid fördrifva.
Han kunnat lära sig göra skor
Och setat nöjd vid en sulbänk stor
Och jämt haft pengar till mat och hyran,
Ty sylen inbringar mer än lyran.
Men synd om honom det är likväl,
Som fått ett bihang, som kallas ... själ.
De som ej hafva det icke veta,
Att äfven hjärnan får tungt arbeta.
En sångmö liknar en nordisk mö;
För henne lefva man skall och dö.

Hon vill bli dyrkad -- och det beständigt,
Om än affärerna stå eländigt.
Hon drifver skalden till bläckets flod
Att sjunga kärlek och hjältemod,
Hon vill att jämt han skall producera,
Ja, bara vattnet -- om intet mera.
Och skalden, henne allt till behag,
På lyran knäpper nu natt och dag
Och söker rim med en helig ifver
Och sig fundersamt bak örat rifver.
Men när han funnit den sökta skatt,
Hans pulsar hoppa som kråkor gladt.
Det är en födkrok, som icke föder,
Men likväl kostar den på, o bröder!
Det kostar på att gå ut på jakt
I tankens värld, ifrån trakt till trakt,
Att fånga bilder, som flykta rädda,
Och se'n i ord få dem prydligt klädda;
Det kostar på mer än den kan tro,
Hvars känsla ligger i »ack!» och »o!» --

I mänskolifvet det gifves stunder,
Då man blir lockad till diktens lunder,
Och svälter äfven man där ihjäl,
Så vill man vandra bland dem likväl;
Ty lider kroppen, den arma trälen,
Af magens 'verop, -- så frossar själen
Och dricker gudarnes nektar ur
Hvar blommas kalk i en skön natur.
Men hårdhändt kommer nu verkligheten
Och fattar stormande i poeten
Och ruskar honom och ropar: »Gack!
Och köp dig aktning -- hoc est -- en frack,
Och lär dig prosa och följ med strömmen
Och gif se'n djäfvulen skaldedrömmen!»
Han måste lyda. Ur lagerskog
Han går så tungt som en trögkörd plog.
Ej sången höjes af honom länger,
Men upp i barrträd han lyran hänger.
Den puls, som slog för det sköna gladt,
Förfryser snart uti Nordens natt.
Af brödbekymret för alltid fången,
Han har ej tid till att idka sången,
Och tonlös går han med hjärtat dödt,
Den väg, som sorgen med törnen strött; --
Förgäfves lefde han här på jorden.
Se, det är sångarens lott i Norden.

*




Höbärgningen.

Så hett skiner solen och gräset är torrt.
Nu skall det i lada,
Och muntra och glada
Till hvar sin bestämmelse alla gå bort.

Till ängen blott hustrurna! -- ack, huru bra!
De ogifta, blyga,
Till ladan sig smyga,
De äro så husliga -- husliga, ja! --

De älska det mjuka, det doftande hö.
Ej skönare läger
På jorden man äger,
På höskullen vilja de lefva och dö.

Hur muntert de klättra på bjälkarna opp!
Att stå där och skåda
I hissnande våda,
Och frukta för fallet, men våga ett hopp!

Ack, fallet är ljuft -- då det sker uti hö;
Man sänks som af änglar,
Bland vissnade stänglar,
Men reser sig åter som blomstrande mö.

Se gossarna komma med skyhöga lass!
Nu blir det att hafva
Med famntag, som kväfva,
Och ropa ibland åt de skälmarna: kass!

De vilja väl stjäla en kyss eller två ...
När hö't är emellan,
Så lyckas det sällan,
Men låter väl kanske sig göra ändå.

Hur ledsamt! De fara när häcken är tom,
Och fäntorna känna
En tomhet lik denna,
Men strax komma nya och sorgen går om.

Snart närmar sig natten så vänlig och sval,
Och sakta de bäfva,
De unga, som häfva,
Och suckar de draga, fast icke af kval.

Och flitigt i half dunklet vagnarna gå;
Om tungorna tiga,
Dock känslorna stiga,
Och flickorna ropa ej längre: nej då!

Men Lasse i stället för hö tar sin mö!
»Aj! Aj! jag tog miste!»
»Din skälm! du det visste!» -- --
»Hvad gör det min docka, allt kött är ju hö.»

Och djärfheten ökas med mörkret -- jo, jo!
Af rosor hvad härjning
Vid hvarje höbärgning!
Men jag de arbetande lämnar i ro.

*



De förlofvade.

Gud nåde mig för de förälskade tvenne,
Som plaska där borta i kärlekens haf!
Nu kysser hon honom, nu kysser han henne.
Och ro eller rast de ej veta utaf.

Hur sprakande hjärtömt hvar ann' de bekika,
Fast icke det finnes det minsta att se.
Nu drabba de samman, -- ack! berserkar lika! --
Och himmelskt med tandlösa munnar de le.

Se så! i hans knä skall hon sitta, den sköna,
Och bena hans tunnsådda, spräckliga hår.
Hvad tryckningar, starka, frisörskan belöna!
Då suckar hon svåra och fäller en tår.

Ty gråta hör också till kärlekens lycka,
En rättskaffens kärlek är våt som april.
Hvad tjusningens pärlor ett öga dock smycka!
De säga så mycket, ja, mer än man vill.

Den fästade ungmön sig ändtligen sliter
Från »suckarnes bro», från den tillbeddes knä.
Med flätade fingrar hvar andras meriter
De börja nu blindvis att hugga i -- trä.

Jag kärlekens rosende språk nu vill lära,
Två hjärtans harmoniska klangpoesi.
»Min ängel! min himmel! min sol! jag vill svära!» --
»Jag tror dig, min älskling! min afgud! låt bli!»

»Hvad dagar af helig, olympisk förtjusning
Vi skola framlefva, min dyrkade Du!»
»Ack ja! ifrån morgonens glindrande ljusning
Vi allt intill kväll'n skola sitta som nu!»

»En guldlockig ängel, som ömt oss hugsvalar,
Din tjusande afbild, vi hoppas att få.»
»Du lilla raljör, du! Å, kors hvad du talar!
Men ack du!  En kyss! -- hvad jag älskar de små!»

Ur kärlekens ordbok, den grufligen platta,
Jag hämtat tillräckligt och slutar min sång,
Samt låter nu paret åt sällheten skatta ...
Är lyckan för häftig, så blir den ej lång.

*




Den gamla ungmön.

Med löje på sin vissna mun
Och friska blommor uti håren
Syns Laura i de ungas rund,
Som efterhösten bredvid våren.
Så länge som jag minnas kan,
Du setat där och trotsat tiden,
Lik väderbitna pyramiden.
Men ändå får du ingen man.

Du varit skön i dina dar,
Det ser man ännu på ruinen.
Strax efter sista kriget var
Jag ock förtjust af änglaminen.
Du gaf mig hopp. Stor skada blott,
Att tjugo hade fått detsamma,
Då slocknade min ljufva flamma,
Och så det se'n med alla gått.

Du varit firad på din tid.
En sol bland fröknar och mamseller,
Du bragte gubbar uti strid
Och unga pojkar i dueller.
När i triumf du kom på bal,
Så kom hvart hjärta utur takten
Och alla fröknarna i trakten
Bekajades af afundskval.

Din gamla konst du öfva vill,
Fast du har mist det gamla skinnet.
Men hur du än skall bjuda till,
Så får du bara - noll i minnet.
För tjugo år se'n gick det an
Så där att sötsurt grimacera.
Nu - tro mig! - tänder det ej mera,
Om också du en krutdurk fann.

Kurtisens bleka veteran!
Gå! hvila ut från dina strider!
Ty han är stängd, din segerban,
Och döden blott din brudkrans vrider.
På öfverblifna kartans ö,
På gamla fröknars S:t Helena,
Dig sätt vid tårpilen allena,
Och lägg dig mössa till - och dö!

*




Vid en hälsobrunn.

Hur friska de synas, de blomstrande sjuka!
Ej maken till hälsa bland flickor jag fann.
Hvad fattas dem väl, då Pyrmonter de bruka?
Det fattas dem mycket, det fattas en - man.

Hit strömma de sköna, med hjärtan, som brinna
Af aningens ljufva och ystiska brand.
Här hoppas de alla en »vattuman» finna,
Som önskar att knyta ett oslitligt band.

De dricka af vattnet, men ej för att släcka,
Ack nej! för att tända de dricka det blott.
Och smakar det bittert för munnarna täcka,
Så smakar det bäfvande hoppet så godt.

Och dansen ger tröst för den stränga dieten,
Ty under dess krumsprång få själarna spis.
Som korparna matade fordom profeten,
Dem mata här svartklädda rnän med kurtis.

Men oftast, Gud bättre! det därvid plär stanna,
Ty gull, men ej mull, retar korparnas själ.
Och dricka de sköna hvar morgon en kanna,
Så verkar tunt vatten det icke likväl.

Hvad fattas de sprättar, som yfvas så friska
I simsonska lockar, dem modet befallt?
Ett ord vill i örat jag läsaren hviskar
Det fattas dem pangar, det fattas dem allt.

Hit strömma de alla med kassor så tomma
Och utbrunna hjärtan, mer tomma än de.
Här hoppas de jämt, att en ängel skall komma
Och röra i vattnet och läkedom ge.

Nog komma där änglar -- i vattnet de röra --
Men . . . fattiga änglar de äro dock mest.
När intet förmånligt parti står att göra,
Så resa de hem. Däri göra de bäst.

*



Renegaten.

Herr Mickel var förr liberal,
På riksda'n han skräflade mycket
Och höll så uppbyggliga tal
Mot godtycket, våldet, förtrycket, --
Och som ingen köpare kom,
Herr Mickel ej heller slog om.

Han talte än värre och grät
Naturligt, som ingen väl kan det,
Och märk! på hans yttrande lät,
Som det varit ute med landet.
Men som ingen köpare kom,
Herr Mickel ej heller slog om.

Han tänkte: »Det vore väl fan,
Om ingen på kroken vill bita!
Så vill jag bli republikan,
Om jämlikhet blott mig beflita»;
Det tog: ty en köpare kom,
Och genast herr Mickel slog om.

Nu aktar han icke för rof
Att påstå, »det en skall befalla,
Att hvar liberal är en bof,
Och riket är sällast bland alla.»
Men än kunde Mickel slå om,
Så vida en köpare kom!

*



Fideikommissarien.

I all sin dumhet in han träder,
Den unge, rike grefven, se!
Som solens ljus hans åsyn gläder,
Och alla mödrar hoppfullt le.
Det är ett högdjur till att fånga,
Det är en måg af prima sort!
Och fast hans öron äro långa,
De skymmas af hans värde bort.

Ehvart han vänder sig i salen,
Förföljs han af de skönas blick.
Ja, han är »konungen på balen»,
Skott-taflan med den gyllne prick.
Sin helgdagsmin, för spegeln pröfvad,
Hvar liten fröken på sig tar;
Hon vill så gärna bli beröfvad
Den smula frihet, som hon har.

Jag vet väl, hvad dem för i klämman
Och gör att barmen söker luft;
Den grefven äger hundra hemman,
Men blott en fjärding af förnuft.
O, hvilken öfverjordisk lycka
Att plåga få en sådan man,
Och sig i guld och siden smycka,
Samt åka furstligt efter spann!

De forna älskarne förglömmas,
Dem har man bara i reserv.
För grefven blott i kväll skall ömmas,
Och han får ensam vara djärf.
De alla sina konster öfva, --
Jag läser i hvar blick, som far:
»Om någon skulle måg behöfva,
Så -- det vet Gud -- är det min ... far».

Se, grefven gör sin rund! hvar docka
Sitt hufvud håller blygsamt sänkt.
Hvad ljufva löjen honom locka!
Han blir i idel honung dränkt.
Han bjuder upp! Ser rätt mitt öga?
Min egen huldgudinna! Nog!
Jag står som fallen från det höga,
En guldklimp mig ur brädet slog.

Hur glad hon sväfvar vid hans sida!
Mer sött man aldrig småle kan.
På hoppets rosenstråt, den vida,
Hon åker redan efter spann.
Jag sorgset må mitt hufvud ruska,
Hvad denna världen är besatt!
Min fideikommissariuska,
En rolig, rolig, rolig natt!

*




Hvad vill du?

»Hvad vill du?» flickan sade
Till mig i torsdags kväll,
Då ömt min hand jag lade
På hennes hand, så mjäll.
»Jag vill ... jag ville bara ...
Just ingenting jag vill.»
»Nå, så låt handen fara,
Och sitt nu vackert still!»

I fredags djärft jag förde
Kring hennes lif min arm.
»Hvad vill du?» strax jag hörde
Från purpurläppen varm.
»Jag vill ... jag ville bara ...
Just ingenting jag vill.»
»Nå, så låt armen fara,
Och sitt nu vackert still!»

I lördags, snabb som vinden,
Men likasom på lek,
Jag stal en kyss från kinden.
»Hvad vill du?» högt hon skrek.
»Jag vill ... jag ville bara ...
Just ingenting jag vill.»
»Nå, så på kyssen spara,
Och sitt nu vackert still!»

I söndags, tärd af lågan,
En ring jag blygt tog fram.
»Hvad vill du?» gamla frågan
Jag också då förnam.
»Jag vill ... jag ville bara ...
Jag vill ha dig till ... fru.»
»Nå, hvarför ej förklara
Mig detta förr än nu?»

*




Tanterna

eller

Den hemliga domstolen.

Det finns en stad i vår höga Nord,
Där kaffe ryker från söligt bord
Ur sotad kittel, på alla ställen,
Allt ifrån morgonen intill kvällen.
Och tanter sitta där rundt omkring
På domarsäten. En mystisk ring,
Där ord ur tandlösa munnar ramla
Så fort, att knappast man dem kan samla.
Som hagel falla de ned, och då
De namn och rykte slå ned också.

Det är en domstol af kloka gummor,
Där nämden bullrar som mässingstrummor,
Det är en domstol att springa för,
En hemlig domstol af gamla mör.
För skranket här de sin nästa draga,
Att minsta värde från honom taga,
Ty obevekligt, på Drakos sätt,
Hvart mål blir afgjordt så hjärtans lätt.
Man dräper dussintals blott i taget,
Och flitigt kaffe bjuds kring i laget.
Den drycken underbar verkan har,
Ty clairvoyant blir då en och hvar.
Hvad aldrig händt och hvad ej kan hända,
Blir nu så visst. Och de ord förvända,
De lägga ut och de lägga till,
Och göra hvalfiskar af en sill.
Hvart äkta par lefver grufligt illa,
Hvar man har horn och hvar sprätt har frilla,
Fler giftermål än i himmelen
Här blifva uppgjorda. Stackars män!
Och stackars flickor! Ert skuldregister
Förökas genast med tusen brister.
De gamla jungfrur sin vredes skål
Strax månde gjuta på giftermål.
En mö de aldrig förlåta kunna,
Att hon, lik dem, ej får dö som nunna.
Det finns mer skärande ej ett ljud
För deras öron, än ordet brud.
På blekblå läppar sig resa fjunen,
Och rösten skräller som domsbasunen.
Med tungor, skarpa som dödens glaf,
Från bruden kronan de dansa af,
De in effigie paret bränna
Och mäkta lisade se'n sig känna.

Och så de sitta där år från år
Vid sin »välsignade kaffetår».
Och koppen darrar i vissna näfven,
Och kitteln sjuder och vreden äfven.
Allt som är skapadt de högt fördöma,
Blott Gud, sin skapare, de berömma.
De läsa skriftens försoningsord
Och göra knäfall omkring sitt bord.
De piska pigan och smeka katten,
Och sjunga psalmer långt in på natten;
Ty se, de hafva det djärfva hopp
Att en gång höjas till änglar opp.
Men denna drömmen dock öfvergifven,
Ty som I dömt, I ock dömda blifven!

*




Bärplockningen.

Att plocka små smultron åt mamma en kväll
Gick Emma med skäppan
I handen till täppan,
Och sjöng på en visa om brudstol och pell.
Då kom jag den vägen,
Och flickan, förlägen,
Strax ville fly åter till moderligt tjäll.

Men långt ej den tjusande flyktingen hann,
Tätt vid hennes sida
Jag hviskade: Bida!
Och bönföll så varmt, att dess rädsla försvann.
Andtruten, den lilla
Stod rodnande stilla,
Och gaf mig en blick, som ej glömma jag kan.

Får jag dig ej hjälpa att plocka en stund?
Jag sade till henne,
Och brydda vi tvenne
Nu böjde oss ned mot en tufva så rund.
Men hur vi oss böjde,
Det länge ej dröjde
Förr'n jag kom för nära till plockerskans mund.

Strax utbrast hon, röd som det doftande bär:
»Ack, nej! hvad är detta!
Jag nog skall berätta ...
Ja, jag skall berätta hur ... elak du är».
»Förlåt! jag ej visste ...
Jag plockade miste,
För smultron jag tog små korallerna där.»

Hon ville se ond ut, men hemligt hon log.
Med öga i öga
Vi plockade föga,
Tills åter dess läppar för smultron jag tog.
Hon hördes ej klaga,
Och snart fick jag taga
Så många jag ville. Det aldrig blef nog.

Då suckade flickan: »Du elake! som...
Ej smultron får mamma!» -- --
»Ack! det gör det samma!
Hon skall få en måg nu i stället, kom, kom!»
Till hyddan vi lände.
Hvad hände? hvad hände?
Jo, fästmö jag hade, förren kvällen gått om.

*



Konsten att vara glad.

Det finnes fasligt många konster till,
Men blott med en till botten gå jag vill:
Den där att kunna vara glad beständigt,
Om världen går än aldrig så eländigt.
Den konsten bättre är än poesi;
Ty denna kan man gärna låta bli,
Och lefva lika bra, dess klang förutan,
Men glädjen mer nödvändig är än lutan.
Hvar glädjen icke finnes, ger jag ej
Ett enda öre för det andra, nej!
Ty han likväl är lifvets hufvudsumma,
Och de som säga annat äro dumma.
Så lefve glädjen! Hurra! lefve han!
Med poesien får gå, som bäst det kan.

Emedan om en konst jag ämnar skrifva,
Bör jag väl också några regler gifva.
Det är det värsta! Men jag skulle tro,
Att dessa regler i hvart hjärta bo,
Fast än, gudnås! de ofta nog förkväfvas
Af män och förmän, som allt jämt förhäfvas
Och täfla att en stackare få ge
På förhand ett begrepp om helvete.
Men ack! för detta bör ej glädjen svika,
Ty inför Gud vi äro alla lika.
De hade godt när som de lefde, visst,
Men se: den skrattar bäst, som skrattar sist.

Ett »råttfritt magasin» man först bör äga,
Där man sin gärning utan sorg kan väga.
Det heter samvete, -- och lycklig den,
Som det besitter ograveradt än!
Han kan förnöjd åt hela världen skratta,
Om tiderna bli aldrig så besatta.
Och får han hvarken titlar eller band,
Så får han likväl rolig sömn ibland;
Och får han ej i nådens sol sig värma,
Så kan han under himmelns gå och svärma,
Och hoppas med en stadig tillförsikt
På en utmärkelse af mera vikt;
Ty den, som ej har pantsatt samvetsfriden,
En härlig krona vänta kan med tiden.

Secundo bör man vara litet kär,
Men aldrig mycket, det åt fanders bär!
Ty icke vet jag något mer odrägligt,
Än se en karl, som älskar ... outsägligt.
Då duger han ju platt till ingenting,
Men tänker bara på att byta ring.
Det ädla uti lifvet och det höga
Förflyga såsom dunster för hans öga.
Hans tanke, likasom magnetens nål,
Står till ett enda bräckligt föremål.
Han går och pustar uti lunder gröna,
Och drömmer om sin fula eller sköna,
Som sällan bryr sig om hans bittra kval,
Men drömmer om kostymen nästa bal.
Han bär sig åt liksom ett våpigt barn,
Och hjälper »henne» till att nysta garn,
Och gläder nästan sig till döds åt nåden,
Om han i hennes nål får fästa tråden.

Hvad fröjd, om han af hennes hand kan få
Af simpelt gräs ett enda litet strå!
Han vid sitt hjärta gömmer boskapsfödan,
Och vore färdig att ta hela grödan.
Hvar enda tanke är en dumhet då,
För kärleken oss Gud bevara må!
Jag menar den, som stinger jämt och bränner,
Och som till mesar snart förvandlar männer.
Med glädjen är då alldeles förbi,
Finns väl en smula af förnuft häri?
Nej, -- kära själ! -- ack detta blott besinna:
Hvad skymf att stå som narr inför en kvinna!
Blott litet, litet kär du vara skall,
Men kunna, när som helst, bli åter kall,
Och dig till något högre syften vända,
Än trånadsblickar mot en flicka sända,
Som sörjer dig halfannan dag kanske,
Men sedan mot en annan börjar le.

En vän, så kallad, bör man också äga,
Dock icke för att hemligheter säga.
Dem bör man aldrig bjuda honom på,
Men hellre på ett »gläschen» då och då.
Om knäckt han blir, man frukta ej behöfver.
Att han förtroendet då kan ge öfver,
Men mången har jag här i världen känt,
Som detta i en hastig vändning händt.
Hvad vänskap angår i en högre mening,
Så är den en besynnerlig förening,
Som aldrig bär sig rätt i tidens längd,
Jag därpå sett exempel uti mängd.
I denna egennyttans tid ej heller
Den trifs, om ej bland pojkar och mamseller.

Sist bör med litet man sig tycka säll
Och se i plånboken hvar enda kväll.
Om då man finner gula eller gröna,
Så är det mycket bra; men om de sköna
Flyttfåglarna hå farit bort, -- nå, ja,
Då låter man ock detta vara bra.
Man skall blott tänka så: Stor strunt i skatten!
Det heter: Stundom vin och stundom vatten.
Om jag i morgon ej får fukta tand,
Så får jag trycka min huldinnas hand,
Och får jag ej se drufvans safter blöda,
Så får jag kyssa läppar purpurröda,
Och får jag icke höra bacchisk sång,
Får jag med henne hviska dagen lång. --
Men om ock hon försmår sin kärleksgåfva ?
Nå, -- då så lägger jag mig ned att sofva.

*




Frieriet.

Lika svårt det är att fria,
Som det lätt att älska är.
Långa år jag i Maria
Varit blygt, men dödligt kär.
Allting annat utom detta,
Hade re'n jag henne sagt.
Att i ord min känsla sätta,
Stod omöjligt i min makt.

Men en kväll jag hastigt sade
»Det i morgon promt skall ske!»
Som en hjälte jag mig lade,
Som pultron jag vaknade.
Darrande i alla leder,
Svor jag dock att vara man,
Och jag gick i salen neder,
Där jag henne ensam fann.

Flickan vardt så röd om kinden,
Ett »god morgon!» mot mig klang,
Och så snabb som hvirfvelvinden
Jag till hennes sida sprang,
Tog dess händer, ömt dem tryckte
Och i sköna ögat såg. --
Och, vid Gud! jag nästan tyckte
Att uppmuntran däri låg.

Och jag stammade: »Jag borde ...
Ville ... säga dig, Mari ...
Om jag bara visste ... torde» ...
Men nu var mitt mod förbi.
»Bästa du, hvad kan det vara?»
Frågte hon, och mildt hon log.
»Nej! jag kan det ej förklara», --
Sade jag. En suck hon drog.

Handen tog hon strax tillbaka
Och gick bort, helt misslynt se'n.
Nu jag ropte: »Blif min maka!»
Men då var hon ute re'n.
»Nej!» -- jag sade -- »morgonstunden
Duger ej för frieri.
Om den ock bär guld i munden,
Bär den inga ord däri.»

Middag kom. Med kinden lutad
Emot handen flickan satt.
Och nu kom jag fast beslutad. --
Vid min åsyn till hon spratt,
Såg på mig och sade stilla:
»Ack! min vän, hvad fattas dig?
Om det händt dig något illa,
Så förtro det tryggt åt mig!»

»Tro mig, -- ack, Maria lilla!
Detta är just hvad jag vill.
Ja, det händt mig något ... illa.»
Åter teg, försagd, jag still.
»Store Gud! hvad kan det vara?
Säg mig det, så är du snäll!» --
»Ack, Mari! jag skall förklara,
Skall förklara det i kväll.»

Åter gick hon. Liksom fallen
Ifrån skyarna jag stod.
Fast hon hjälpte mig på trallen,
Hade dock jag icke mod.
»Nej», -- jag sade -- »middagsstunden
Duger ej för frieri.
Om den än bär mat i munden,
Har den brist på poesi.»

Kvällen kom. När skymning vida
Ikring land och haf sig lagt,
Flög jag till Marias sida,
Drifven af en helig makt.
Fram utur sin bana tvenne
Tvillingsstjärnor syntes gå,
Och jag hviskade till henne:
»Låt oss vandra som de två!»

Hårdt behöfde jag ej skaka
På den frukt, som mogen var.
När jag bönföll: »Blif min maka!»
Fick jag kyssar blott till svar.
Och jag tänkte: »Aftonstunden
Passar bäst för frieri,
Ty den namnam ger åt munden,
Och den lägger ord däri.»

*



Grossörn.

Hvem är det, som träder så stolt genom dörrn?
Jo, käraste hjärtans, jo det är grossörn,
Som stod bak disken
Och sålde fisken
Här fordom i boden vid närmaste hörn.

Den tiden så smög han så tyst som en katt,
Och krokig var ryggen och ögat var matt,
Men fingerklådan
Till penninglådan,
Den gjorde hans uppkomst, hur nu det var fatt.

Patronen i bordet snart vantarna slog.
Betjänten, hur lustigt! -- hans rörelse tog.
Men hvad som gjordes,
Han aldrig tordes
Se bort från den proppade lådan, -- allt nog!

Med peppar och stockfisk och fetsill och smör
Ofantligt briljanta affärer han gör,
Och köper skutor
Och gifver mutor
Åt herrar tullnärer, -- blir snart en grossör.

Nu är han en dryg och en väldiger man;
Bär vasen om halsen så godt som en ann'.
Hvad fingerklådan
Till penninglådan
Kan hjälpa en stackare uppåt, min sann.

*



Herr Unos friarefärd.

Herr Uno han sadlar sin magra vallack,
Samt tager uppå sin luggslitna frack.

Och gladligt att fria han rider åstad
Till rådmannens dotter i Falköpings stad.

Men knappt är han hunnen ur herregårdsgrind,
Han möter en käring så skrynklig om kind.

Förfärad han läser nu böner så mång. --
Strax kommer en hare i stickande språng.

»Fy tusan! hvad möten! Jag fruktar med skäl,
Att mitt frieri kan omöjligt gå väl.

Men elaka tecken ej skrämma mig dock,
Blott barn kan man narra med enfaldigt skrock.»

Och modig som björnen han trafvar så glad
Till rådmannens dotter i Falköpings stad.

Han lämnar vallacken åt gatpojkar små
Och stiger så upp för skön jungfrun att stå.

Lång var hon och växt som ett klockfoderal,
Och näsan var spetsig och rödsprängd och smal.

Knappt hinner herr Uno sin bön att framdra,
Så niger hon djupt och ger tredubbelt ja.

Strax tänker herr Uno med ljusnande blick:
»Tro aldrig på tecken, förträffligt det gick!»

Snart ståndar ett bröllop i Falköpings stad,
Hvars skalder då kväda en skön serenad.

Herr Uno han hemför sin resliga brud
Och tycker sig vara så säll som en gud.

Men när som en månad förflutit, ändock
Begynner herr Uno att tro uppå skrock.

»Det gick som jag trodde, det gick så, min själ!
Det kunde i längden omöjligt gå väl.

O, hade i grinden jag bara vändt om,
När haren i följe med trollpackan kom!

Ack, tecknen bli sannare nu med hvar dag!
Min hustru är trollpackan, -- haren är -- jag.»

*




Riddarna.

Hvad förtjänster i vårt land -- san,
Som fördubblas efter hand -- san!
Se hur alla bära
Utanpå sin ära,
Se hvad stjärnor och hvad band -- san!

Se på denna dignitär -- san!
Fast han utan hufvud är -- san,
Men i kedjan långa
Bär dock hufven många
Utaf ängla-adelns här -- san!

Se kaptenen, som där går -- san!
Han blef riddare i år -- san.
Riddare af Svärdet,
Sedan han på gärdet
Vid en salfva svedt sitt hår -- san!

Se på denna bondkaplan -- san!
Seglarns stjärna på kaftan -- san!
Nu har hon gått neder,
Mörkret sig förbreder,
Och då triumferar fan -- san.

Se på riksdagsmannen där -- san,
Som det gröna halsband bär -- san!
Han fick denna prydnad
För sin blinda lydnad
Och sitt spejande besvär -- san.

Mången lika dum som jag -- san,
Har erhållit riddarslag -- san.
Ingen mer är gärna
Säker för en stjärna.
Vi få se en vacker dag -- san ...

*




Sång i ett gladt lag.

Vår värld är ju endast en kurra,
Och vi äro fångar i den.
Så låtom oss dricka och surra
Och göra oss fria igen!
Se, bojorna krossas af vinet,
Man sörjer ej rikdom och börd.
Hvad rör väl föraktet och grinet
En själ, som af vin blifvit rörd!

Ja, låtom oss fara till himla
På drufvornas ångvagn i kväll!
Hvad härliga skapelser vimla
Vid korkarnas flitiga smäll!
Fast stilla jag sitter på stolen,
Jag höjes mot stjärnorna -- ha!
Jag känner ren oset af solen
Och kan i kalufven den ta.

Af tid och af rum mer ej bunden,
Jag finner som luften mig fri.
Som hararna guppa i lunden,
Så sorgerna guppa förbi.
Min ovän förlåter jag gärna, --
Åt fanders med split och med agg!
Så fri som den tindrande stjärna
Jag är från det jordiska slagg.

Man kan väl stå ut med att träla,
När blott man champagne får till lön.
En stund vi från mödorna själa,
Och fly till lycksalighetsön.
Men ett gör mig ondt: om jag bara
Hvar broder som gäst kunde se
Och tvinga hvar sorg till att fara
Och narra hvar mun till att le!

Men flaskorna börja att tryta,
Och krafterna äfven, jag tror.
Mer vin ej i afton får flyta; --
Kom, hjälp mig, min redlige bror!
Sist svärjen mig alla att spara
Och gifva åt arbetet fart,
På det vi tillsammans få vara
En afton, lik denna, rätt snart!

*




Kokettens spegel.

Du sälla spegel! hvarje dag
Du skåda får Sofi's behag.
Till dig sitt första steg hon ställer,
Sitt sista ock, när det blir kväller.

O, om du kunde tala blott!
Då fick jag höra mycket godt,
Och mycket ondt är äfven möjligt,
Men säkert mycket, mycket löjligt.

För dig hon tar det löje an,
Med hvilket bäst hon tjusa kan.
När du det gillat sent omsider,
På hela da'n ej mun hon vrider.

För dig, i allsköns hemlighet,
Hon visar hvad ej världen vet,
Och botar allehanda skador
Med smink och löshår och pomador.

För dig hon får den växt komplett,
Som tyckes så gudomligt nätt.
Ja många ynglingars förhoppning,
Det vet du bäst, -- blef tänd af ... stoppning.

För dig hon brister ut i sång,
För dig hon profvar dans och gång,
Men kan hon ej det bästa finna,
Då ser du hennes vrede brinna.

Ack ja! Du känner henne väl.
Du kan väl icke se dess själ,
Då blott du hör till döda tingen,
Men trösta dig! -- -- hon äger ingen.

*




Nyårsdagen.

Kypare! gif mig en stärkande besk!
Hälften af malört du tage!
Dagen är helgad åt häfdvunnet fjäsk,
Och då behöfves god mage.
Gynnare, björnar och förmän jag skall
Önska all grönskande lycka.
Kunde jag känslornas glödande svall
Endast nog mäktigt uttrycka!

För de storståtlige män i gemen
Skall nu mitt rökoffer brinna.
Fort ut på språng! ty de vänta mig re'n
Och sig mankerade finna.
Herrarne hafva på tal sig beredt,
Och de med ägget gå sjuka.
Hoppsan! jag kommer i anletets svett
Krökande ryggen, den mjuka.

Kors; huru trångt i genralens salong!
Rödkragar stimma som sillen.
Gubbarne pinas i fracken så trång,
Grina så surt som mandrillen.
Det gör er godt, ty hvad hade min son
Väl på galejan att göra?
Stilla! hör, dörrarna öppnas med dån, --
Låtom oss fötterna röra!

Hör nu blott på de lyckönskande ljud,
Hör nu på talet och tystna!
Ingen kan fatta det, annat än Gud,
Värdes till sucken han lyssna!
Nu blir det annat; -- som fisken var stum!
Ty generalen skall svara.
»Det är med blandade känslor, -- hum -- hum.» -
Humma dej! humma dej bara!

Hostan, den elaka hostan, som så
Jämt skall effekten förstöra!
Skrapom med fötterna! låtom oss gå
Än ett tjog tal till att höra!
Hvad det är roligt att löpa så här,
Hvad det är innerligt roligt!
Och huru hjärtligt och välment det är!
Och huru ömt och förtroligt!

*



Till min välgörerska.

Den enda gången jag skulle fria,
Fick jag en korg,
Och jag fick lefva ibland de fria,
Förutan sorg.

»Gif mig ditt hjära, förtjusarinna!»
Du svarte: nej!
»Kan jag ej hoppas din hand att vinna?»
»Du kan det ej!»

Kom se'n en annan. Ur kärleksboken
Han läste nu.
Men han fick plikta den arma token,
Du blef hans -- fru.

Nu är han sorgsen, nu är han mager
Och hornbeprydd.
Och på sitt huskors han tungsamt drager,
Så flat och brydd.

Men jag är munter och jag är frodig,
Hopp fallera!
Och än bekrigar jag, djärf och modig,
Mamsellerna.

O, min välgörerska! tack för korgen,
Och evigt pris!
Du mig befriat från lefnadssorgen,
På alla vis.

Jag slipper vaka, jag slipper träta
Och slåss därtill.
Men jag får sofva och jag får äta,
När fan jag vill.

Hvad andra sådde, jag slipper skära
Som gifter karl.
Tack min välgörerska! ty min ära
Du räddat har.

Ja, all den sällhet jag ännu njuter,
Du skänkte mig.
Och i min bön jag dig innesluter
Och tackar dig.

*




Rangsjukan.

En pest begynner nu att gå,
Som hotar att betänklig blifva;
Ej någon trifs ibland de små,
Men upp hvart enda vrak vill drifva,
Ja, ordnar och titlar,
Aj! aj, hvad det kitlar
Båd' stora och små!
Åh! hå!

Hvar ofrälst själ, om än så låg,
Vill hinna mänsklighetens höjder,
En länsmans, som en grefves, håg
Blott eftersträfvar dessa fröjder.
Ja, ordnar och titlar,
Aj! aj, hvad det kitlar
Båd' stora och små!
Åh! hå!

Att troget sköta om sitt kall,
Är icke nog i dessa tider,
Trotjänare man vara skall
Och lösa fullmakt, fast det svider.
Ja, ordnar och titlar,
Aj! aj, hvad det kitlar
Båd' stora och små!
Åh! hå!

O, hvilken fröjd en titel ger!
Den är väl värd en rädd förbidan.
Hur ljuft att se på likar ner,
Och alltid taga »högra sidan»!
Ja, ordnar och titlar,
Aj! aj, hvad det kitlar
Båd' stora och små!
Åh! hå!

Hur ljuft att säga till sin fru:
Var glad, ty du får kallas nådig!
Hur pöser ej den lilla nu,
Som en gudinna, öfverdådig!
Ja, ordnar och titlar,
Aj! aj, hvad det kitlar
Båd' stora och små!
Åh! hå!

Men kommer se'n en orden till,
(Och denna är ej svår att köpa),
Jag ingen mänska råda vill
Att paret uti vägen löpa.
Ja, ordnar och titlar,
Aj! aj, hvad det kitlar
Båd' stora och små!
Åh! hå!

Nu lefves präktigt, föres ståt,
Diskonten lämnar kapitalen,
Ty skulder följa titlar åt,
Som glupska lejonet sjakalen.
Ja, ordnar och titlar,
Aj! aj, hvad det kitlar
Båd' stora och små!
Åh! hå!

Sist björnarna ur idet gå
Och hastigt en förändring vålla.
Från lilla sysslan går man då,
Att stora titeln blott behålla.
Ja, ordnar och titlar,
Aj! aj, hvad det kitlar
Båd' stora och små!
Åh! hå!

Det går på tok! men förren jag dör,
Jag väl får skåda ännu värre:
Då blir hvar bonde -- direktör,
Och hvarje länsman -- kammarherre.
Ja, ordnar och titlar,
Aj! aj, hvad det kitlar
Båd' stora och små!
Åh! hå!

*




Fantasi på en ångbåt.

I tre dagar grät hon, men se'n blef hon nöjd
Uppå hafvet.

GEIJER.

Kaptenen ropar maskin i gång!
Och genast snyfta de damer mång',
Som hittills hållit sig tämligt raska,
När det på djupet begynner plaska.
Sitt flor från ansiktet lyfta de,
Att låta tårarnas makt oss se.
Med hvilken smak de förstå att gråta
Och ögats vattenkonst spela låta!
Förvridet syns ej ett enda drag,
Det är som regn på en solskensdag.
Här röjs ej smärta. Man märker genast
Att det för brukets skull sker allenast.
Ett afsked liknar en slaskig vår,
Ty ingen torr genom profvet går.
En karl skall fukta sin tand med viner,
En dam sin kind -- under blöta miner.
Af båda medlen dock styrka skänks,
Och bitter saknad i sötma dränks.
Dock föredrager jag inre kuren,
Ty jag är törstig utaf naturen.

Hvad näsduksspråket idylliskt är!
Det vinkas både i land och här.
Hur armen går på de arma barnen
Så fort som vingen på väderkvarnen!
På det att sorgen må blifva kort,
De fläkta henne med näsduk bort.
Den yttre rörelse, som de visa,
Den inre kufvar och ger dem lisa.
De tvinga glömskan med väpnad arm
Att ned sig sänka i rymlig barm. --
Jag märker också, att det kan lindra,
Ty fleras ögon begynna tindra
Och vända sig ditåt kosan går,
Från Riddarholmen, där älskarn står
Och ser gudsnådligt åt vida fjärden,
Liksom han mistat allt kärt i världen.
An ett farväl och en vink! Se så!
Nu är du glömd, -- kan du lita på!
Men om af trohet du ännu brinner,
Se blott på röken, hur den försvinner!

Ej någon sorg det ombord mer ges,
Emedan den ej från land kan ses.
På rosenmunnar sig löjet smyger,
Och torr som solstrålen, blicken flyger.
Hvad det är roligt att gunga så
En gång i frihet -- och läsa få
Naturens bok med de sköna bladen,
Samt vända ryggen åt mörka staden!
Ack, hvad den Thunberg skär vågen snällt!
Hur skogar skymta och berg och fält
För tjusta ögat i morgonstunden,
När sol'n förgyller de blanka sunden!
Se, hur den rosiga morgonskyn
Sig återspeglar i vattnets bryn!
Som bruden blickar i älskarns öga,
Ser varma jorden emot det höga.
En sådan morgon kan skänka tröst
Åt ett af kärlek bekajadt bröst.
En sådan morgon till hjärtat talar
Mer poesi, än i praktens salar
En platt tillbedjares blomsterspråk
Vid långa, magra supéers tråk.
Så äfven damerna säkert tycka;
Jag ser, de känna en inre lycka.
Sin onda ängel de drifva ut,
Och de naturliga bli till slut.
Sin egen fägring de tyckas glömma
Och högt naturens de nu berömma.
Ack, Platos härliga republik
Är akterdäcket på Thunberg lik!
Man ser, att alla dock lika vore,
Om ur sin fogning en planka fore.
Genral'n åt löjtnanten handen ger,
Och presidenten åt en sekter.

Den högvälbornaste fru grefvinna
Är här helt simpelt -- en vanlig kvinna.
En fröken, drottning på hvarje bal,
Med maskinisten kan hålla tal.
En köpmansdocka med millioner,
Här stämmer ner sina pretentioner,
Af bättre känslor dess barm blir full,
Och hon förgäter sitt lumpna gull.
Allt kvinnans oförnuft är begrafvet,
Hvad hon är älskvärd likväl -- på hafvet!
Om hon i land vore lik sig blott,
Då hade mannen en himmelsk lott,
Och blefve äfvenså väl belåten
Med lifvets färd som med den på båten.

*



Siskan.

Emma har en liten siska,
Men om blott jag rör vid den,
Hennes fingrar strax mig piska,
Och hon skriker: »Släpp! -- min vän!»
Hvad hon rädd om siskan är,
Som ännu knappt fjädrar bär!

Nära var det här om dagen
Att jag tagit den ändå,
Men af förklädsbandet slagen,
Måste jag från buren gå.
Hvad hon rädd om siskan är,
Som ännu knappt fjädrar bär.

En gång skall jag siskan taga,
Jag skall göra det bestämdt!
Flickor äro oftast svaga,
Kunna icke neka jämt.
Fast hon rädd om siskan är,
Får jag väl hvad jag begär!

*




Valhall.

I Valhall gick härliga till, må man tro,
Och rustades utan all ände.
Bekvämare kunde ej kämparne bo
I glömska af jordens elände,
Men därföre gjorde de också sin flit
Att spilla sitt lif och bege sig dit.

Hvad än man må säga om Oden, så var
Han dock ibland värdar den bäste.
Till gäst vid sitt bord bjöd han hvarje bra karl,
Och ej han vid klädseln sig fäste.
Ej under, -- när maten för intet man fick, --
Att man så förtvifladt till Oden gick.

Hans sal var väl minst som sjön Mälaren stor
Och borden som Björkö och Sela,
Fem hundrade dörrar där funnos, jag tror,
Och det ger begrepp om det hela.
Men nu vill jag tala ett ord om de ök,
Som evigt försedde gud Odens kök.

Först fanns där en odödlig galt, ibland svin
Det största, som funnits i tiden.
I fläsket han var så förunderligt fin,
En fogelsmak häfdade vid'en.
Och Sehrimner hette det dråpliga djur,
Så rikligt utrustadt af gifmild natur.

Men detta om honom är långt ifrån allt.
Väl högre förtjänster han hade;
Hvar morgon kom själfmant den vördige galt
Och sig uppå slaktbänken lade.
Han skållades, stektes af Andhrimner kock,
Men dagen därpå var han kry ändock.

(Hvad synd, att den präktiga rasen dött ut!
En Sehrimner just jag behöfver,
Då skulle jag gifta mig, äta fullt ut,
Och ändå ha refbensspjäll öfver,
Och sälja en skinka och köpa mig vin,
Och lefva som Kresus med gumman min.)

Desslikes fanns äfven i Valhall en get,
Som ädlaste fröjden dock väckte.
Hejdundrande var hon och Hejdrun hon het',
En krona bland hela sitt släkte.
Och alla Einheriar, stora som små,
De buro till henne båd' bark och strå.

Men saken var den, att hon mjölkade mjöd,
Så klart som en dag och sexgradigt.
Ett horn af dess mjölk gjorde näsan så röd,
Och ruset blef tämligen stadigt.
Själf ville jag gärna en killing bli,
Om sådan en mor jag fick fatt uti.

Hvar morgon se'n sig de Einheriar klädt,
Och besken med tilltugg var tagen,
Så redo de ut på den ändlösa slätt
Och slogos till långt fram på dagen.
Då stupade många. Men matklockan ljöd,
Och upp sprang hvar kämpe, som legat död.

Där ser man hvad trollmakt, som maten kan ha,
Ej under att därom vi kifvas!
Ty äfven här nere den smakar rätt bra,
Och utan den icke vi trifvas.
Men kämparne redan hå hunnit i sal'n,
Och spänna upp svältremmen visst en aln.

Gud Oden i händerna klappade då,
»Silence! mina herrar!» han sade.
Strax lästes för syns skull de bönerna små,
Fast själen på bordet man hade.
När Oden sin corpus i högsätet satt,
Så slogo de ned såsom falkar gladt.

Gud Oden på maten var rasande fin.
Den gaf han åt Fräke och Gerre.
Själf lefde han endast af skummande vin,
Som det kunde anstå en herre.
Men hufvudvärk fick han af födan tunn,
Drack därför den mimerska hälsobrunn.

Och Hugin och Munin, de korparna två,
Gud Odens förtrogna spioner,
Nu kommo tillbaka från resan också
Med nytt ifrån åtskilda zoner.
På Valfaders skuldra de slogo ned,
Och pratade strunt efter gammal sed.

Men kämparne smorde sig länge och väl
Med Sehrimners himmelska hydda.
De åto, som skulle de frälsa sin själ
Med fläsk och för Hela sig skydda.
De skäggiga munnarna dröpo af flott, --
Den maten är mäktig, en klunk gör godt.

Så tyckte de äfven; med ögat i glöd
De koxade ömt bakom stolen.
Der stod en valkyria, fager och röd,
Och trind som den sjunkande solen.
Hon länge har stått där, i köttsens kval!
Hon hade i fläsket en farlig rival.

Einherien tog sin valkyrias hand.
»Mitt socker!» -- han stammade däsigt --
»Fyll hornet! jag önskar att fukta min tand.»
»Där har du!» -- hon svarade snäsigt.
»Hvad nu? Är du kollrig? Räck hit din mund!»
Och då vardt Valkyrian god på stund.

Och nu blef det dryckjom och nu blef det glam,
En strid mellan hornet och flickan.
Fast plirögde kämpen i våtvaror sam,
Var han dock så eldfängd som stickan.
Och många små friheter han sig tog,
När knäsatta tärnan slog i och log.

Einherien leker med lockarnas gull
Och ytterligt salig sig känner.
Han skulle, han skulle nödvändigt bli full,
Ty ruset var dubbelt, go' vänner.
I olika striden till slut han föll. -- --
Så var den diet, man i Valhall höll.

*



Ny kärlek.

(Ur ett bref till en vän.)

Hvad människan är svag, min vän!
O, ve! nu är jag kär igen,
Och alla mina föresatser
Ha ramlat ned som kortpalatser.

Men Fannys löje är så täckt,
Och hennes blick med solen släkt,
Och formerna så klassiskt runda. --
Hur kan jag vara annorlunda?

En tid af kval mig förestår.
Det blir väl som i forna år,
Då jag, bekajad af elände,
I månen såg min bästa frände.

Nu skall på nytt jag suckar dra,
Samt gråta, knäppa händerna,
Och njuta dålig sömn om natten,
Och släcka törsten blott med vatten.

På nytt jag blifver nu ett barn;
Får hjälpa henne nysta garn,
Samt sitta där och rita mönster
Med blyertspenna mot ett fönster.

Ack! jag är slagen till en slant,
Får följa stjärnan som drabant,
Får foga mig i hennes nycker,
Och göra endast hvad hon tycker.

Ej längre vin jag dricka får,
Ej smyga dit där nöjet rår,
Ty eljest tanter, det berätta,
Och korgen får jag då med rätta.

Den stygga kärleken! ack, nej!
Han är ej stygg, han är det ej.
Men skall jag vara riktigt ärlig,
Nog förefaller han besvärlig.

O, vore endast mindre röd
Huldinnans kind, då fanns ej nöd,
Och vore mindre ljuft dess öga,
Då brydde kärleken mig föga.

Men bäst likväl, som nu det är.
Ty kärlek är ett ljuft besvär,
Och om, som ogift, jag är slafven,
Jag herre blir, som gift, till grafven.

*




Tankar i ett läger.

Ä'ke det gudomligt, att vara Melangtär?
GENSDAEMES VISA.

En fattig slaktare i denna stad
Af jättelika sockertoppars rad,
Jag ligger trött och på mitt handtverk tänker,
Samt på det myckna goda, som det skänker:
Ty stark motion och dito sträng diet
Är mäkta godt för kroppen som man vet.
Gud signe Riksens fäder! I, som ären
Så måna om oss små bland militären!
Snart skola vi af svält så tunna bli,
Att stjärnorna man genom oss kan si.
O, hvilken väldig här! vi blifva like
De nobla skuggor uti Plutos rike! --
Det är dock skönt att vara svensk soldat,
Med mycken heder och med litet mat!
Det är dock skönt en borgad rock att bära!
Det brokiga inseglet på vår ära.
Det är dock ljuft att dö för Svea land,
Som ger med ena, tar med andra hand!

Som barn jag krigarns ädla yrke valt,
Men dyrt min barnslighet jag har betalt,
Ty allt det lilla, som i arf jag hade,
På kronans magra bord jag nederlade.
Nu har jag blott min fullmakt och mitt svärd
Samt »mina skatter utur minnets värld»;
Men ack! bland dem de flesta äro sura,
Ty förmän gett mig galla in natura.
Dock utan syndaskuld mig synas de.
Ty den, som ej fått vett, plär ovett ge.

Min mordlust uti sommarsoln försmälte,
Och jag har blifvit trött att leka hjälte.
Omkring mig hör jag endast, vidt och bredt,
Ett tusenmunnadt, släpande: I ett!
O, sångens fader! hvad tycks om det ljudet?
På Pinden är det väl vid straff förbjudet?
Den svenska krigarn lär ha litet vett,
Ty hur han räknar, stannar han vid ett,
Men detta kan han dock på sina fingrar,
Hvart än hans mörka hjältestråt sig slingrar;
Men ännu tarfvas det ett kunskapsprof,
Och mången för dess skull blef kurrans rof;
Det är: att skilja höger ifrån vänster,
Den högsta ibland krigiska förtjänster.
Den högvälborne, som sig detta lär,
Skall säkert stiga högt som militär,
Och huru än den snöda värld sig vänder,
Så har han -- lyckan uti sina händer.

*



Riddartiden.

(Ur fröken Laura Fasans värds portfölj).

Hvad riddaretiden var härlig och säll!
Så månde jag sucka hvar eviga kväll.

O, svärmande, ljufva, romantiska dar,
Då ännu för fröknarna dyrkan man bar!

Som féer vi sutto i fäderneborg
Och spridde stor glädje och spridde stor sorg.

Vi väsenden voro af högre natur,
Och männerna endast lastdragande djur.

Jämt harporna ljödo till fröknarnas pris,
Och dagarna flydde i helig kurtis.

Och anorna gällde; mamsellernas tross
Ej korsade rosende vägen för oss.

Då hade vi makt. För en lågande blick
I blekaste döden hvar riddare gick.

Det gafs ej en önskan, så ytterst befängd,
Som icke blef uppfylld i tidernas längd.

En fröken behöfde blott öppna sin mund,
Sitt knä böjde riddareslafven på stund.

»En blomma vid foten af Libanon står; --
Rid fort att den hämta, hvad tyget förmår!

Ligg stilla! En lätt kommission har jag än:
Hugg näsan af sju saraceniska män!

Och salta de näsor i gulddosan in,
Och skänk mig den sedan, så blifver jag din!»

Men riddaren kysste den snöhvita hand,
Drog se'n i förtjusning till hedningars land.

Och hösten därpå kom den trogne igen,
Med näsor af sju saraceniske män,

Med blomman, som växte vid Libanons fot,
Och han apporterar förutan allt knot.

Då rördes till älskog skön jungfrun och grät,
Och kärlekens löndörr -- sin famn -- hon upplät.

O, vände blott åter den gyllene tid
Med sina tornerspel, sin eviga strid!

Då sutte jag icke enstaka och glömd,
Men i trubadurernas sånger berömd.

En riddare båld skulle bära min färg
Och slåss för min ära i dal och på berg.

Den bandros, jag kastat från luftig balkong,
Han bure vid hjärtat på vandringen lång.

Och mötte han då i den sjumila skog
En riddare -- genast ur slidan han drog:

»Statt  stilla och strid -- eller heligt mig svär
Att Laura bland jungfrur den skönaste är!»

Men främlingen, rädd uti kampen att gå,
Ett kvitto min riddare ger däruppå.

Se'n hundrade sådana väl han fått in,
Jag skulle bli mildare uti mitt sinn',

Och nådigt ta luntan ur segrarens hand,
Samt slå kring hans hals ett »förgyllande» band.

En vecka, i vindarnas rasande lek,
Han skulle stå bunden vid borggårdens ek.

Se'n profvet var fullgjort, jag skulle bli nöjd,
Och träda i brudstol med innerlig fröjd.

Men ack, hur jag drömmer! Vår tid är förbi,
Och kedjan har brustit och slafven är fri.

Vår allmakt är borta, och riddarna med! --
Och nutidens ädlingar äro af träd.

De vilja ej offra ett finger en gång
För damernas ära! Hvad tiden är vrång!

De låta oss sitta, för glömskan ett rof,
Och tåla omöjligt att sättas på prof.

Med stålsatta hjärtan de gå oss förbi.
Ack! nu är det vi, som bepröfvade bli.

Hvad riddaretiden var härlig och säll!
Så må jag väl sucka hvar eviga kväll.

*



Vigilansen.

Morgonen gryr -- och jag skall vigilera!
Hvilket uppvaknande, moder natur!
Hellre jag låge i mull och i lera,
Hellre jag vore ett oskäligt djur.

Trefaldt fördömd den procentare vare,
Hvilken i världen fann penningar upp!
Får jag ej bukta och slå som en hare?
Får jag ej vaka långt mer än en tupp?

Annat det var i det saliga Eden,
Hvilket jag läst om, när liten jag var.
Där fanns ej fyrk. Den förträffliga seden,
Hvi blef den bortlagd i senare dar?

Utom från Evas melodiska stämma
Aldrig där trängde en »silfverton» fram,
Aldrig man kom där i någon sorts klämma,
Björnarna luffade, spaka som lamm.

Andra reverser ej stodo att finna,
Än dem som kärleken skref i en blick,
Genast de löstes med kyssar, som brinna,
Icke, som nu, man till lagsökning gick.

Hittade Adam en glödande drufva,
Ansåg han denna för mer än en slant,
Köpte sig därför en gunst af sin dufva,
Aldrig begärdes där något kontant.

Först med kontanter kom synden i världen,
Ormen var penningen -- det är ju klart.
Strax byggdes gäldstugor, slipades svärden,
Strax kommo arga fiskaler i fart.

Morgonen gryr -- och jag skall vigilera!
Hvilket uppvaknande, moder natur!
Hellre jag låge i mull och i lera,
Hellre jag vore ett oskäligt djur.

Upp då, sjusofvare, Mammon att tjäna,
Upp då att söka den »fågelen blå»!
Och som en jägare gå uppå knäna,
Buga och kryp, om du honom vill nå!

Nu är jag färdig. Knappt benen mig bära
Trappan uppför till den mannen af guld.
Darrande kommer jag, såsom de kära,
När de för pappa bekänna sin skuld.

Guldmannen strax i mitt anlete läser,
Att jag har utgått på grym vigilans.
Han ber mig sitta, men basrösten snäser --
Hoppet är bragt, likt mig själf, på balans.

Sorgset jag börjar, och orden jag väger;
Guldmannen, hvisslande, hör däruppå.
»Har ni väl säkerhet?» guldmannen säger. --
»Nej.» -- »Mjuka tjänare! -- då kan ni gå.»

Början var god; men det långt är till kvällen,
Och jag i sadeln har börjat bli varm.
Ha! jag vill springa på hundrade ställen,
Vild, som den rasande Roland, af harm.

Önsken mig lycka -- och jag säger amen!
Stursk, som herr Rothschild, jag nu vill se ut.
Den, som har hufvudet bitit af skammen,
Alltid blir hjälpt framför andra till slut.

*




Den eftergifvande.

(Reminiscenser af en Vestgöta visa).

Du säger, att du älskar allra kärestan din,
Som jag ock visserligen tror att du gör,
Men kommer därför icke uti kammaren min,
Det lofvar jag, det svär jag -- och rår ej därför.

Och om du skulle komma uti kammaren min,
Som jag ock visserligen tror att du gör,
Så skall du ej få trycka varma handen i din,
Det lofvar jag, det svär jag -- men rår ej därför.

Men om du skulle trycka mjuka handen, så varm,
Som jag ock visserligen tror att du gör,
Så skall du ej få slå kring veka lifvet din arm,
Det lofvar jag, det svär jag -- och rår ej därför.

Men om du skulle slå kring veka lifvet din arm,
Som jag ock visserligen tror att du gör,
Så skall du ej få skjunka till min svällande barm,
Det lofvar jag, det svär jag -- men rår ej därför.

Och om du skulle skjunka till min svällande barm,
Som jag ock visserligen tror att du gör,
Så skall du ej få taga kyssen, glödande varm,
Det lofvar jag, det svär jag -- och rår ej därför.

Men om du skulle taga varma kyssar ett par,
Som jag ock visserligen tror att du gör,
Så skall du ej få stanna där ett ögonblick kvar,
Det lofvar jag, det svär jag -- men rår ej därför.

Men om du skulle stanna där ett ögonblick kvar,
Som jag ock visserligen tror att du gör,
Så må du då få dröja -- -- ack! till morgonen klar,
Det lofvar jag, det svär jag -- men rår ej därför.

*




Afbrottet.

Och skalden sitter i soluppgången
Och läser, hänryckt, den varma sången,
Som han har diktat i nattens frid,
I salig glömska af nöd och strid.
Hans öga lågar och bröstet häfves,
Förtjust han ropar: »Jag ej förgäfves,
O ljusets fader! har lefvat här;
Mitt namn skall vara, när jag ej är.
Jag i mitt hjärta med visshet känner,
Att denna sång skall mig skänka vänner,
Att mången mö i en helig stund
Skall trycka den mot sin rosenmund,
Att mången yngling med eldigt hjärta
Skall troget dela min fröjd, min smärta,
Och prisa skalden som sann och stor,
Samt älska honom liksom en bror.
Ja, själfva gubben med silfverhåren
Skall åter minnas de ljufva åren,
Då han, i blomman utaf sin dag,
Blef höjd mot himmelen, liksom jag.
O, sköna konst! hvad är? jordens håfvor
Mot dina eviga gudagåfvor?
Hur kan man sakna det lumpna gull,
När sången brusar så underfull,
Och bröstet vidgas och guden stiger
Där in -- och det till sitt hem inviger!» --

Nu öppnas dörren; -- på golfvet stå
Två bistra gubbar med brickor på,
Och visa, grymma som öknens broder,
En re'n förfallen revers till »ordres».
»Nu strax likvid -- eller följ oss ut!»
Den arme går -- och min sång är slut.

*




Olika utsikter.

I.

Underlöjtnantens sång.

Jag ändtligen blifvit en man uti staten!
Trotjänare är jag vid aderton år.
Se, flux vid min åsyn sig rätar soldaten
Och, gripen af vördnad, han bäfvande står!

Min röst i kasernen blir åtlydd af hundra,
Och ej från min domstol det finnes appell.
Jag rättighet äger att piska och dundra,
Fast själf uti skolan i fjor jag fick smäll.

Förbanna  den skolan! Jag skäms för densamma,
Jag fått mig så många kamrater från den.
Dock käns jag ej vid dem -- nej, fanken anamma!
Det anstår ej en utaf framtidens män.

Jag också kan stiga, kan bli general,
Kan eröfra Finland från ryssarna åter,
Kan Petersburg bränna -- den saken är smal --
Blott lyckan, som hittills, mig icke förlåter.

Ack! kunde jag bara nu få mig mustascher!
Och sedan i rösten ett skarpare ljud!
Men bröstet skall härdas i trägna »strapascher»;
Se'n gif mig ett skäggstrå, du härarnas gud!

Sju dagar i veckan jag ämnar att jaga
Och döda hvar hare, som finns i vår trakt.
Det ridderligt är och det stärker de svaga; --
Det bokliga sittgörat har mitt förakt.

Jag äfven vill rumla, vill spela och dricka,
Af manlighet strax det utseende ger.
Det ock blir nödvändigt att hafva en flicka ....
En ungdomlig knekt ej på småsaker ser.

Du älskade frack! väl för tusende gången
Jag här framför spegeln vill pröfva dig nu.
Du sitter så näpet, att, nästan förgången
Af undran, jag frågar mig själf: »Är det du?»

Det är litet annat än luggslitna jackan,
Jag hade, då i min förnedring jag gick
Och läste för rektorn, den malätna hackan,
Som jag nu kan skrämma i hjäl med en blick.
Det aldrig slår felt, att jag könet behagar!
Det har jag ju ofta synbarligen sett.
De fattiga flickorna dock jag beklagar,
Ty hjärtat jag redan den vänaste gett.

I afton så säger jag henne på balen,
Att jag är förtjust, att med skönhetens makt
Hon kufvat den blifvande herr generalen
Och honom i bojor för fötterna lagt.

Jag tycker hvad hon då af glädje skall darra,
Skall rodna -- och bäfvande hviska sitt -- »ja»!
Men skall det bli allvar? Skall henne jag narra?
-- Beror på hvad hon i kontanter kan ha!

*


II.

Kaptenens sång.

Jag ändtligen blifvit allt hvad jag kan blifva!
Med gråsprängda lockar jag blifvit -- kapten.
Hvart luftslott har ramlat! Jag landtbruk får drifva,
Får finkel bereda af grödan, så klen.

Ej trodde jag dock, att jag så skulle sluta,
När först jag mig lärde att räkna: ett-tu!
Om af illusioner jag fordom fått njuta,
Så lider jag grymt utaf verklighet nu.

Ja, min generalsfullmakt torkade inne,
Och äfvenså härliga bragdernas tal.
De enda meriter, jag har i mitt minne,
Förskrifva sig alla från -- Göta kanal.

Och flickan, den rika, som jag skulle vinna
Med tillhjälp af frackens förföriska kraft?
Ack! nog fick, som andra, jag också en kvinna,
Men barn är det enda kontanta hon haft.

Hvad Herran är mäktig ändock i de svaga!
Hon riktigt har hafvit en vurm att bli -- mor;
Sju hoppfulla plantor jag har att uppdraga,
Då ack! på mitt boställe födas - fem kor.

Hur skall jag den krigiska ätten bevara?
Hur rätt educera de fröknarna små?
I höst skall jag skicka två pojkar till Skara,
Men hela min årslön uppsluka de då.

Hur ofta har jag ej det öde förbannat,
Som gjort mig till knekt! men jag ingenting lärt --
Och dugde ej därför, som pojke, till annat; --
För sent har den rättvisa ångern mig tärt.

Och fracken, för hvilken jag blott ville lefva?
Hvars åsyn mig fyllde med stolthet och fröjd?
Ack! nu är han sliten, och skörterna skrefva,
Och magen förunderligt skjutit i höjd.

Ja, nog fick jag lära att nedstämma tonen,
Tack vare majorer, och hustru och nöd!
Mitt endaste hopp, o! det är nu -- pensionen,
När gröt jag ej längre kan äta och bröd.

*




Hvad befalls?

Brinnande för flickans fot jag föll.
Hennes runda arm mig uppehöll,
Och förskräckt hon ropte: »Hvad befalls?»
Stammande jag sade: »Intet alls!»

»O, stig upp, för himmelns skull!» -- hon bad --
»Tänk om mamma» .... Jag mig reste glad
Och jag slog min arm om hennes hals.
Åter ropte flickan: »Hvad befalls?»

»Intet alls!» -- jag svarte, liksom nyss,
Röfvande därunder kyss på kyss, --
Och när så jag låg vid flickans hals,
Hörde jag ej mera: »Hvad befalls?»

*




Pigan vid spinnrocken.

Surr, surr!
Trögt går rocken,
Vindt och snedt.
Fnurr, fnurr!
Aldrig töcken
Har jag sett.

Surr, surr!
Jämt han mullrar
Liksom frun.
Fnurr, fnurr!
Så ej bullrar
Dombasun.

Surr, surr!
Jag vill smörja'n
Friska tag.
Fnurr, fnurr!
Till en början
Gäspar jag.

Surr, surr!
Tidigt oppe,
Sent i säng.
Fnurr, fnurr!
Lefnadsloppe'
Flyg och fläng.

Surr, surr!
Diska, skura,
Laka se'n.
Fnurr, fnurr!
Äta sura
Strömmingen.

Surr, surr!
Slut blir striden
Dock i höst.
Fnurr, fnurr!
Flyttningstiden
Är min tröst.

Surr, surr!
Första gället
Hanen ger.
Fnurr, fnurr!
Vid sängstället
Frun jag ser.

Surr, surr!
»Upp då, Britta,
Skynda nu!»
Fnurr, fnurr!
Fan besitta
Sådan fru!

Surr, surr!
Denna vakan
Morgon, kväll,
Fnurr, fnurr!
För brudlakan
Åt mamsell!

Surr, surr!
»Spinn dem fina!»
-- Frun har sagt --
Fnurr, fnurr!
»Mamsell Mina
Håller vakt.»

Surr, surr!
Hvad eländen
För en slaf!
Fnurr, fnurr!
Nu gick änden
Tvärt utaf!

Surr, surr!
Tårar rinna
Som en älf.
Fnurr, fnurr!
Hon kan spinna
Åt sig själf!

Surr, surr!
Jag väl klandra
Må min lott,
Fnurr, fnurr!
Som åt andra
Spinner blott.

Surr, surr!
Ack, min Anders,
Full af list,
Fnurr, fnurr!
Gick åt fanders,
Blef gardist!

Surr, surr!
Ensam står jag
På min stig.
Fnurr, fnurr!
Snart så går jag,
Dränker mig.

Surr, surr!
Frun hörs larma
Inne -- jo!
Fnurr, fnurr!
Ack, jag arma
Får ej ro!

Surr, surr!
Kaffetåren
Skall nu på.
Fnurr, fnurr!
Knappt jag får en
Droppe då.

Surr, surr!
Anders lilla,
Kom igen!
Fnurr, fnurr!
Det går illa
För din vän.

Surr, surr!
Knapp förstjänsten,
Magert bröd.
Fnurr, fnurr!
Denna tjänsten
Blir min död.

*




Patience.

Hur jag lägger, jämt det samma!
Aldrig hjärter knekt</i< jag får.
Spader dam -- vill säga mamma --
Ständigt oss i vägen står.

Ruter kung, vid hennes sida,
Vill hon jag skall ta med tvång.
Jag kan honom icke lida,
Ty hans näsa är så lång.

Ruter kung, han gör kalaser,
Är en änkman, rik på gull.
Ack! men knekten har mustascher!
Guld ej annat är än mull.

Hvart jag blickar, stinger törnet,
Sorger utaf alla slag:
Hjärterknekt i ena hörnet
Och uti det andra jag.

Sist vi råktes, varm och trogen,
Han mig om ett möte bad
Där vid grottan bort i skogen; --
Jag tror nästan nej jag sad'.

Men när ödet här i korten
Skiljer oss så grymt allt jämt
Vill jag gå till mötesorten
I förtreten; -- ja bestämdt!

*




Rekryt-exercis.

Vänster! höger! takt och tu!
Fan er alla tage!
Släng ej så med armen, du!
Och drag in din mage!
Vänster! höger! Som en palt
Går korpral'n, i têten.
»Halt!» för sjutton tusan, »halt!»
Hvilka träbeläten!

Karlar! jag skall eder slå
Gula, blå och gröna.
Se på den! Hur kan du stå
Som en äggsjuk höna?
Konglig Majestät och jag
Ha blott skam af eder.
I fån ingen rast i dag,
Ingen, på min heder!

»Framåt rätta er!» Till jul
Trängens I där borta!
Fram med bröstet, långa drul,
Hufvu't upp, du korta!
Jag blir galen, om I ej
Mig att reta sluten.
Den, som rör en lem på sej,
Pryglas på minuten.

»Ordning!» »Vänster om!» »I--ett!»
Se blott på de djuren!
Ligger då platt intet vett
Uti bondnaturen?
Åsna, drummel och bulvan,
Ynkrygg, nöt och bängel!
Är det vänster det, din fan!
Ack, du ljusens ängel!

Jag och Konglig Majestät
Snart er djäfvuln gifva.
Bara se på mig och lät
Annat allt få blifva!
Blott med mig på jordens ring
Hafven I att göra.
Eld och svafvel! -- Ingenting
Får er tanke störa.

Karlar! jag skall säga er,
Att I ären oxar;
En åt jorden blänger ner,
En åt himmeln koxar.
Hasselkäppens ljufva fläkt
Kring er rygg skall ila.
Allt mitt tålamod är knäckt; --
Still! »På stället hvila!»

*



Konst och natur.

Ur pensionen kom Maria,
Skön och yr, vid sexton år.
Med manér, parisiskt fria,
Hon inför sin moder står,
Läspar sött: »Du söta mamma!
Känner du din dotter ej?»
Gumman då, den hedersamma,
Svarar henne buttert: -- »Nej!»

Och med oro, knappt betvingad,
Uppå flickans dräkt hon ser.
Klädningen är starkt urringad,
Marmorn blänker, långt, långt ner.
Genom tyll och musseliner
Skymta tusen små behag,
Och på läpparnas rubiner
Leker spotskt ett konstladt drag.

Mörkblå ögat, hvad det smäktar,
Då det slås till hälften opp!
Och med hvilken smak hon fläktar
Kinden med en rosenknopp!
Vänstra handen leker sakta
Med halskedjans röda gull,
Och förnöjd hon tycks betrakta
Själf sin barm, så hvit och full.

Vårdslöst sig en guldlock slingrar,
Visar ögat vägen ned.
På de fina hvita fingrar
Blixtra ringar på hvar led.
Under strumpor, genombrutna,
Blänker foten fram ur skon, --
Hennes former liksom gjutna
Hastigt blifvit i pension'.
Smärtare än Oreaden
Henne snörlifvet har gjort. --
»Gud bevars från hufvudstaden!
Det är en förskräcklig ort!»
Suckar modern -- »hvad är detta?
Brukar man väl gå -- så här?»
»Ja, min mor! jag skall berätta,
Att parisermod det är.»

Dagligen vid toaletten
Gaf »ma bonne» mig en lektion.
Hon förstod de tusen sätten
Att försköna sin person.
Mamma! har jag nätt ej blifvit
Under dessa fyra år?
Landtlollan på flykt sig gifvit,
Goda tonen jag förstår.»

»Goda tonen -- ger jag raggen,
Ja, ma bonne och Stockholm med!
Ofver dessa glesa plaggen
Strax en schal, på ärbar sed!
Tänka väl de nya släkter,
Att vi bo i -- paradis?
Alla dina snäfva dräkter
Skall jag skänka en aktris.

Här hos mig, på enkla landet,
Synes du för mycket nätt.
Låt mig lossa snörlifsbandet!
Eljest kan du kväfvas lätt.
Dagligen vid toaletten
Vill jag ge dig en lektion.
Äfven jag begriper sätten
Att försköna sin person!»

Flickan gråter, -- men får lyda.
Modern icke skämt förstår;
Kedjor mer ej henne pryda,
Tarfligt hon i bomull går,
Hals och barm med omsorg höljes, --
Trots en hel pariservärld,
Hvarje skatt för ögat döljes,
För att blifva mera värd.

När en liten tid förflutit,
Och den blomstrande Mari
Har tillräckligt tårar gjutit,
Börjar åter nöjd hon bli;
Hälsan bor på hennes kinder,
Fria former rundas så!
Utan snörlif finns ej hinder,
Att hon synes nätt ändå.

Ömt om halsen på sin mamma
Lindar hon sin arm, en kväll,
Och hon blygsamt höres stamma:
»Ack, jag känner mig så säll!
Sträng i början var väl kuren,
Men den gjorde också godt!
Ifrån modet till naturen
Din Mari har återgått.»

*




Blomplockerskan

eller

orakelsvaret från prästkragen.

Löjtnant? Präst?
Brukspatron?
Karl till häst?
Dum baron?
Lärd? Jurist?
Kammerer?
Kancellist?
Och sekter?
Ingeniör?
Och -- hvem vet? --
Litteratör?
Och poet?
Doktor? hu!
Köpman? nej!
Rädd jag nu
Blir af mej.
Plockar om,
Småningom! ...
Löjtnant?   Präst?
Brukspatron? ...
Karl till häst? ...
Dum baron? ...
Löjtnant? ... Präst? ...
Det är bäst! ...
Löjtnant! -- ack!
Tack! Tack!

*




Skjutspojken.

Vintern är bister och rocken är tunn,
Armbågen genom den lyser,
Tänderna hoppa, som kråkor, i mun,
Hoppsan! men skam den som fryser!

Julafton är det, -- men skjutsen skall gå
Ända i blekaste döden.
Det är ordentligt -- jag därför kör på.
Hoppsan! hvad lyckliga öden!

Landsvägen älskar jag mer än mitt hem;
Hemma går huller om buller.
Värdfolket super och barnen med dem; --
Hoppsan! nu husbond' är fuller.
Gröt jag ej finge i afton ändå,
Äfven om hemma jag vore.
Här kan jag kanske en tolfskilling få,
Hoppsan! af herren, den store.

En gång så skjutsade jag en mamsell,
Brunte fick trafva som vinden.
Kölden var rasande, liksom i kväll,
Hoppsan! det nöp uti kinden.

Kinden blef hvit som vår kyrkvägg och blå,
Fruntimret snyftar och gråter.
Jag tog en snöboll och höll däruppå,
Hoppsan! och färgen kom åter.

Aldrig med sådana rosor min hand
Mera får leka förtroligt!
Jag tyckte riktigt mitt bröst stod i brand,
Hoppsan! ack, hvad det var roligt!

Jag fick en smörgås och dito en plåt,
Och hon mig högligt berömde.
Hungrig, som tusan, jag smörgåsen åt,
Hoppsan! men plåten jag gömde.

Sedan så skjutsade jag en off'ser,
Då fick jag känna på annat;
Örfilar fick jag och skällsord, med mer,
Hoppsan! han svor så förbannadt!

En gång jag skjutsade äfven en präst;
Fast jag fick stödja'n och bära'n,
Aldrig en vitten dock kom i min väst,
Hoppsan! jag bara fick äran.

Dåliga herrar det finnes nog till,
Likasom dåliga bönder.
Nu vill jag springa och sjunga min drill,
Hoppsan! ty träskon är sönder.
Herrn tycks mig vara beskedlig och from,
Kappsäcken bukstinn för resten.
Säkert han lämnar min ficka ej tom,
Hoppsan! som heliga prästen.

Nu ä' vi framme! Ur vägen, vet hut!
Här är en herre, som duger!
Drickspengar ger han, -- fort, bönder, kom' ut! --
Stilla! få se om jag ljuger!

*




God och ond.

Retande flicka, du småler så sött!
O, hvilken pina
Munnen, den fina,
Gjort mig beständigt, hvad tankar den födt!
-- -- Ack! men se dufvan, som far i det blå,
Nå! nå! -- --
Listigt du motade
Kyssen, som hotade;
Flickan ser bäst, när hon småler så sött.

Retande flicka, nu ser jag dig stött!
Läpparna glöda
Ännu mer röda!
Skänk mig förlåtelse! Hött är ej bott.
-- -- Ack! men se höken, den mördaren! ... ack!
Smack! smack! -- --
Du satt och surade,
Men jag dig lurade!
Flickan ser sämst, när hon visar sig stött!

*



Den hyggliga karlen

eller

världens dom.

Herr Näpenstjert har vackert hår
Och ett för smånätt löje.
Han dansar väl, han sång förstår
Till sitt och andras nöje.
Och världens dom förblir orygglig:
Ack, hvad den Näpenstjert är hygglig!

Väl är det sant, att karaktär
Han ej i hjärtat gömmer,
Men för hans skick, hans fina »air»
Man denna småsak glömmer.
Ja, världens dom förblir orygglig:
Ack, hvad den Näpenstjert är hygglig!

Väl är det sant, att Näpenstjert
Hvar mänska hörs förtala,
Att han sig väl att låna lärt,
Men icke att betala.
Dock världens dom förblir orygglig:
Ack, hvad den Näpenstjert är hygglig!

Väl är det sant, att evig tro
Han mången flicka svurit,
Men lämnat henne snart, jo, jo,
Och nya lagrar skurit.
Dock världens dom förblir orygglig:
Ack, hvad den Näpenstjert är hygglig!

Väl är det sant, att uti spel
Sin gås han kännbart plockar,
Men lätt förlätes detta fel
För spelarns vackra lockar;
Ty världens dom förblir orygglig:
Ack, hvad den Näpenstjert är hygglig!

Ja, Näpenstjert sin lycka gjort
Och skall än mer den göra,
Och hans beröm här i vår ort
Man jämt och samt får höra;
Ty världens dom förblir orygglig:
Ack, hvad den Näpenstjert är hygglig!

*




Flickan förklädd till officer.

Stark du står, liksom en här,
Ännu aldrig öfvervunnen.
Hannibal! statt stilla här!
Unge Scipio är funnen.
Hvita barmen, hvad den sväller
Full af lust till manlig strid!
Du ej springer, när det gäller,
Ty din makt är himmelsvid;
Har du ej, lik David, slunga,
Till att fälla jättar ner,
Har dock Gud dig gett en -- tunga,
Som besegrar ännu fler.
Du en stad i eld kan sätta
Med din blicks artilleri.
Du har ock husarer, lätta,
Uti kindens bryderi;
Se, de jaga! röda, hvita,
Liksom faran vore skämt,
Och de skälmarna beflita
Sig att göra fångar jämt.
Ack! men i de glada löjen
Bor dock kärnan af armén.
Er för öfvermakten bojen,
Bröder! -- Jag är sårad re'n.
Omotståndliga hjältinna!
Jag förblöder mer och mer;
Rädda mig! -- och låt mig finna
Lifvet i ditt högkvarter!

*



Kärleken till nästan.

Lilla Greta var, liksom de flesta,
Något grubblande i ungdomen.
Hur man kunde älska så sin nästa
Som sig själf, förstod hon icke än.

»Nej, jag prosten fråga vill om saken!»
-- Tänkte hon och tog sin halmhatt på, -
»Hvad han talar väl! Jag ej hört maken!
Genast vill jag bort till prosten gå.»

Genom mörka skogen tog hon vägen,
Om sitt andeliga väl så mån.
Tankfull gick hon, men skrek till förlägen,
Då hon såg midtför sig grannens son.

Häftigt upp mot kinden svällde strömmen
Af det sjuttonåra blod, som brann.
Det var icke utan, att i drömmen
De förut rätt ofta sett hvarann.

Och de började att tala sakta,
Eldade af en osynlig makt.
Och som ungdom ej på ord plär akta,
Så var äfven snart det mesta sagdt.

Och han började att kyssar taga,
Och hon började att kyssar ge.
Hastigt stärkt blef hennes tro, den svaga:
Nästan, som sig själf, hon älskade.

Tviflets hela oro var försvunnen,
Sanningen hon fann vid gossens bröst.
Plötsligt då, med pipan uti munnen,
Prosten stod där, höjde upp sin röst:

»Gud! hvad förehafver du, o Greta?
Syndens barn! för straffet rys och skälf!»
Flickan skrek förvirrad: »Jag fått veta,
Hur man älskar nästan som -- sig själf.»

*




Under en brunnsdrickning.

Detta brunnslif lifvet tager,
Allvarsam blir denna lek!
Se, hur jag mig ätit mager
Och hur jag mig druckit blek!
Hälsan här vid hälsobrunnen
Är rent af försvunnen.

Här uppå en böjlig bräda
Styf jag sitter som en stör,
Icke vill jag vattnet häda,
Men -- det är ej min likör.
Det blott borde nyttjadt blifva
För att kvarnar drifva.

Dalens blomster, bergets ceder
Finna vattnet dyrkansvärdt,
Dito alla quadrupeder,
Ty de ha ej bättre lärt.
Ack! men jag på vin fått smaken,
Det förändrar saken.

En cistern blir snart min maga.
Böljan ökas dag för dag.
Kan den svagaste bland svaga
Stärka den, som själf är svag?
Nej! jag hellre tror på musten
Från den spanska kusten.

Se, omkring mig gå blott hamnar,
En är blek och en är blå.
Döden snart oss alla famnar,
Om vi längre hålla på.
Flicka där med täcka kinder!
Drick, för Guds skull minder!

Hvarför själf de rosor dränka,
Som dock tiden röfva skall?
Lär på andra fall att tänka,
Än på dessa vattenfall!
Kom blott hit, du lilla svaga!
Och hör på en saga!

En gång gick en vacker flicka
Till en källa, jag må le,
För att af dess nektar dricka,
Men fick där en gosse se, --
Och hon blef där tills mot natten,
Men -- drack intet vatten.

Följ nu tjuserskans exempel!
Kom med mig, så gå vi ut
I naturens glada tempel,
För att svärma en minut!
Där ej någon doktor stör oss,
Ingen gumma hör oss.

Bifall ler du! Ack, vi åter
Blifvit friska bägge två!
Låtom oss som undersåter
Svärja Amor trohet då!
Slut med kuren! -- räck mig munnen!
Där är hälsobrunnen!

*



Ett ridparti vid ett bad.

Sprättar utaf gammal adel!
Re'n det unga, täcka kön
Färdigt är att gå i sadel,
För att göra nya rön.
Kasten på er släpmundering!
Svärten öfverläppens fjun!
Fort -- till arbetskommendering!
Lyd den kallande basun!

Se, de komma! Hvad superba
Hjältar på kurtisens ban'!
Hör, hur de med rena verba
Läspa: ta mej tusan fan!
Riddarn måste sömn försaka
I den sköna morgonstund.
Han får arbeta och vaka,
Han får slita som en hund.

Värst dock bland arbeten alla
Är att akta på en mö,
Hindra henne från att falla,
Från att stöta sig och dö.
Hellre ginge jag att röra
Spaden om i en kanal,
Än att på en hästrygg föra
Bräckligt gods kring berg och dal.

»Godset» kommer! Dräkter sida
Fladdra magra former kring.
Att man slösar tyg så vida,
För att dölja -- ingenting!
Godset stannar, -- bugning, krusning,
Som det brukas här i Nord.
Idel pladder och förtjusning,
Liten mening, stora ord!

Nyheter, den rara skatten,
Samlas nu i hastighet,
En har bullrat starkt om natten,
En har syndat mot -- diet.
Gikten en baron har smärtat,
Hållkarln mist sitt ena ben.
Btr har ondt i hjärtat,
Brn -- af »rummel» klen!

Ack, men de förråder rika
Räcka icke evigt till!
Kampar gnägga, damer skrika,
Herrar hojta: Ptro, stå still!
Chefen för den riddarskaran
Kommenderar uppbrott nu.
Han har ofta lekt med faran
Och han är så god som sju.

På en utsvält bondekratta
Lyftes en grefvinna opp.
Kunde djuret endast skatta,
Hvilken ära sker dess kropp!
Där en liten likblek fröken
Under känslosamma skri
Gör de fåfänga försöken
Att i sadeln stadig bli.

En mamsell med »hundra tusen»
Höjs på tio armar där
Närmare mot himlaljusen,
Ty »la Reine du bain» hon är.
Ack, hvad guld förmår att lifva
Den tappra arbetstropp!
Häst hvar sprätt väl ville blifva,
Fick han bära summan opp.

Ändtligen är tåget färdigt:
»Arbetskommendering, marsch!»
Kurtiseren nu ihärdigt,
Tappra söner utaf Mars!

Visen er, på berg och branter,
Som de svagas starka stöd!
Eder vinning blir kontanter, --
Lycka då till -- dagligt bröd!»

*




Till de unga skalder.

Vänskap och enighet, sötaste skalder!
Unnen hvarandra det lof, som bestås!
Mycket I sjungen om ljuslockig Balder,
Utan att dock på den fridsamme brås;
Ögonen ut på hvarandra I hacken,
Korpar det finnes tillräckligt ändå.
Ledsam är mödan och dålig är tacken,
Hvarför då kifvas alltjämt, som de små?

Hvarföre lufvas? I ären ju stora,
Särdeles inför er själfva, likväl?
Sången, den »tonande», skall ju förlora,
Om I er skriken så hesa med gräl.
Striden mot mörkret, den väldige jätten,
Det är en högre, en ädlare strid.
Hjälpen hvarandra och värnen och rätten!
Tron mig! ej konsten skall lida därvid.

Ej blott vid stranden af Fyris trifs sången,
Ej uteslutande endast i Lund;
Så väl i öster som väster finns mången,
Hvilken Apollo förlänat ett pund.
Söner af samma förträffliga fader,
Våren då snälla och lydiga barn!
Rifven ej sönder hvarandras små rader,
Lejonet likt, då det rifver ett garn!

Har en af eder fått starkare vingar,
Bör han ej visa sin påfågels-stjärt.
Ödmjukhet adlar, men stolthet förringar,
Skonsamt bör svängas den kritiska snärt.
Därföre enighet! Fasthet i vilja,
Kraft uti handling, ty konsten är lång!
Sången är till att förena, ej skilja,
Minnens då detta, o, skalder, en gång!

*




Den helige mannen.

Med ögat blygsamt sänkt mot jorden
Och af en kristlig andakt fylldt,
Går mannen utaf dunderorden
Med lagens taflor såsom skylt.
Hvad fromma, söta helgonminer
Mot hvar och en, som går förbi!
Hans feta anlet nästan skiner
Som Moses' uppå Sinai.

Där med en tiggare han talar,
Hur fri från högmod, bara se!
Med lumpet guld han ej hugsvalar,
Han gifver -- sin välsignelse.
En fattig gumma där han hälsar
Som »syster uti tron», -- ack, hör!
En drucken där han strängt påpälsar,
Och jord och himmel upp han rör.

»Den mannen har ej många likar»,
-- Så tänka alla nu härvid --
»Han lefver såsom han predikar,
Aposteln i en fallen tid.
Från honom är all svaghet fjärran,
Och i hans bröst har ormen dött.
Han sig ödmjukat inför Herran,
Och han har segrat på sitt kött.»

I blinde dårar! I ej anen
Hur våldsamt, vildt det sjuder där,
Inom den rynkade kaftanen,
Af tusen stridiga begär.
Nej, ormen lefver! Om I vissten,
Hur han sig vrider med sitt gift!
I »heligt» bröst bor svarta listen
Och hvarje rå och djurisk drift.

Den helige förstår att dölja
Sin ulf inunder fåraskrud.
Till hemmet vill jag honom följa,
att skåda, hur han växlar hud. --
Han träder in. För dörren drages
Den trogna regeln, hans beskärm,
Butelj och glas ur skåpet tages;
Se så, ditt fromma hjärta värm!

Hans ögon börja nu att tindra,
Men lågan är ej just så ren: --
»Hvad denna saft förmår att lindra!
Nu faller från mitt bröst hvar sten.
Som plantan lifvas upp af solen,
Jag lifvas af det starka vin.
Jag glömmer allt: predikstolen
Och konsistorium och -- hin.

Men snart till biskop skall jag stiga,
Ty se! min dygd är allmänt känd,
Och jag profossar väldeliga
Mot lasten, utan återvänd.
Jag väcker själar med min stämma
Och förer dem på dygdens stig.
När syndare jag så kan skrämma,
Bör jag ju själf fåpläga mig.

Nu världen tror, att en postilla
Jag skrifver i min ensamhet.
Tack! snöda värld! Du tror ej illa,
Din dumhet jag att skatta vet.
En skål för kärleksfulla dårar,
Som gifva prästen sista kon!
En skål för hoppets fromma tårar!
En skål, en tacksam skål för -- tron!»

Nu knackar det på dörren varligt.
Han känner knackningen igen
Och läser upp: »Här är ej farligt,
Kom in, kom in, min lilla vän!»
Med psalmboken i hand en tärna
Nu trippar in så tyst hon kan.
Hon söker tröst -- och får den gärna,
Ty hon är hos en »helig man».

*




Lauras toffeltaktik.

I fruar, som lipen
Och aldrig begripen
Att lära en man taga udda för jämt!
Se här, hur min älskade tiger jag tämt!
De äro ej farliga,
Männerna, pytt!
Om blott man far farliga
Fram som en skytt.

I veckorna åtta
Jag, säll utan måtta,
Blef fjäsad af honom, som hvarje en brud,
Men snart det i skällan blef annan sorts ljud;
Hur sött jag än läspade
Kärlekens språk,
Satt han där och gäspade,
Styf som en påk.

Mitt längtande öra
Ej längre fick höra
Den tjusande hviskning, som gjort mig så säll;
Men annat fick jag till att höra en kväll.
Han svor och han dundrade
Som en kossack.
Jag grät och jag undrade,
Suckade: ack!

I usla humöret,
På brödet, på smöret,
På steken, på soppan han grälade jämt,
Och nästan till döds han i början mig skrämt.
Ju mera jag pustade,
Sjunken i gråt,
Dess värre han rustade
Och bar sig åt.

»Min tår han ej fattar;
Bäst är det jag skrattar!»
Jag tänkte och höjde mot spegeln min blick,
Och plötsligt jag då en ingifvelse fick.
»Aha, du min pinare!
Akta dig, du!
Nog skall du bli finare
Snart mot din fru.

Jag varit för fredlig,
För god och beskedlig,
Jag trugat mig på honom, hängt vid hans hals.
De tåla ej medgång, de syndarna, alls.
Han ratat gudsgåfvorna,
Sett under lugg, --
Men jag vill med håfvorna
Blifva så njugg.»

Så sagdt. Jag mig klädde,
Och muntert jag trädde
Om middagen mot min förfärlige ryss;
Då ville, för skam skull, han ge mig en kyss.
»Låt bli det där tråkiga!
Gammalt det är.
Ät hellre! -- det bråkiga
Smöret står där.»

Mitt öga det lyste,
Och läpparna myste,
Och klädningen satt så förtjusande nätt.
Det klädde mig just till att vara -- kokett.
Han åt -- och det smakade, --
Sökte min hand;
Men genast jag makade
Stolen ett grand.

Och hela den dagen,
Af yrhet betagen,
Jag lekte med tigern och fruktade ej;
Men bad han om annat än mat, fick han nej.
Och kom han och smekade,
Tog jag humör.
Jag honom förnekade
Minsta favör.

När ändtligen kvällen,
Med stjärnströdda pellen,
Var kommen, hur spak satt ej plågaren min!
Men jag sprang i kammarn och stängde mig in.
Han kom väl och knackade,
Men under skratt
Jag nu mig betackade:
»Rolig godnatt!»

Och följande dagen
Han syntes så slagen,
Och längre att träta han saknade mod,
Ty jag var så vacker och -- steken var god.
På mig, den medgörliga,
Häpen han ser;
Han fick det tillbörliga,
Dock ... intet mer ...
197

Jag lät honom gå där,
Men ändtligt till nåder
Jag syndaren tog, när det led imot kväll. --
Allt sedan, o systrar! jag lefvat så säll.
Ty hör jag ett knotande
Ord från min skatt,
Då säger jag, hotande:
»Rolig godnatt!»

*




En kärlekshistoria.

Bort med kärlek! Hit med glaset,
Som den högsta fröjden bär!
Jag betala fått kalaset
Nog, min sann! då jag var kär.
Aldrig fick jag lugn,
Glödhet som en ugn
Brann jag både dar och nätter
För den största bland koketter.

Jämt jag gick att blommor plocka,
Blek och dum och utan frid,
Och jag smidde rim, så tjocka
Som Egyptens pyramid.
Och jag låg på knä,
Och jag skar i trä
Hennes namn, tillhopapetadt
Med mitt eget, skönt arbetadt.

Och jag ritade vår hydda
Uppå superfin velin;
Lindar henne sågos skydda,
Utanföre låg en äng,
Längre fram en sjö,
Och i den en ö,
Dit i båt vi skulle fara,
Att i ensamhet få vara.

Men hur gick det? Hit med kannan!
Den mig bringar tröst allen';
Bäst jag ritade -- en annan
Kom, som hade hus af sten
Och en verklig sjö,
Med en verklig ö. --
Strax gaf flickan mig på båten,
Steg i hans -- och slut med ståten!

*




Riddarhuset.

1841.

Det ståndar ett hus uti Stockholms stad
Med gyllne latin på röda väggar,
Och inne, där sitta på bänkars rad
Det utspädda fullblodets ätteläggar.

Från tak ned till golf hänga taflor små.
På dem springa oxar och svin och björnar,
På dem krypa insekter äfvenså,
Och där flyga korpar och glupska örnar.

Hu! alla slags vilddjur med öppet gap
Den häpne plebejen så djupt förfära!
De äro ju skogarnas ridderskap:
De lefva af rof och af krigisk ära.

Och allt hvad som landet har ädelt ser
På kräken, som luffa bland segerfanor.
Då vidgas dem bröstet, stolt munnen ler;
De känna igen sina höga anor.

Men tyst! En Demostenes stiger opp
Och slår sig för bröstet, hvars ordnar klinga.
Han yrkar på »anslag», med säkert hopp,
Ty »skatterna äro ju nästan inga».

Han talar så ljufligt, han blir så rörd,
Att slutligen ögonen gå i vatten.
Vid den patriotiska nederbörd
Blir årsväxten god, -- man »beviljar» skatten.

Se'n talar en annan, en af de män,
Som hör, Gud bevars, till de liberala.
Han pratar af själfvaste djäfvulen,
Men orden, de äro som ålar hala.

Han yrkar att allting skall vara fritt,
Men dock inom »vissa och visa» gränser,
Han önskar behålla diplomet sitt,
Samt komplimenterar de excellenser.

Små löjtnanter, ännu förutan skägg,
De sitta och skaka de kloka hufv'en;
De se på den brokiga, granna vägg
Och tänka på -- tummen och dito skrufven.

De hålla små sedlar uti sin hand,
Som nyttjas till förladdning vid -- votering;
De tjäna så troget sitt fosterland,
Och lönen de få af en god regering.

Och herrar med nycklar -- jag vet ej hvar --
I djup underdånighet få en frossa,
När huset beviljat allt hvad det har
Och vidare ej kan på pungen lossa.

Men nu vill jag gå i det fria ut,
Ty fåfängt jag härstädes sökte ljuset.
Hvad lider väl natten? tar den ej slut?
Ack nej! den förgås först med -- Riddarhuset!

*



Den unga professorskan.

All min ungdomsfröjd från mig är viken,
Lärdomen har stängt mitt paradis.
Hvad jag afskyr den matematiken!
Och hur dumt att ta till man en -- vis!

Men jag aktade så högt de lärda,
Dessa »mänsklighetens adelsmän».
Ack, nu vet jag hvad de äro värda!
Mycket hafva de att lära än.

Jämt han löser sina ekvationer,
Och hans lampa brinner natten lång,
Men han glömmer mina pretentioner
Att få lifvets gåta löst en gång.

Cirklar ritar han och små figurer,
Ständigt bolmande ur pipa sur.
Ve, den kallaste utaf naturer,
Som ej öga har för min figur!

Kulen, som en natt uti oktober,
Tummar han en himmelsglob omkring,
Och han ser ej tvenne andra glober,
Imot hvilka hans är ingenting.

Krumma linjer slår han ut med möda,
Kysser -- taflan, när det färdigt är.
Munnens linje, dock, den rosenröda,
Jämt är färdig, utan allt besvär.

Han kan räkna ut kometens bana,
Men han vet ej, hur ett hjärta slår.
Himmelns stjärnor älskar han af vana,
Men på jordens han sig ej förstår.

Gagnar mig, att genom Europa
Gubbens rykte som en ljungeld far?
Må de seklets lof på honom hopa!
Jag med skäl uppå minutens spar.

Gagnar mig, att fostren af -- hans penna
Spridas vidt omkring till världens slut?
Finns ej högre fadersfröjd än denna?
Ack! -- men jag får ingenting -- ge ut ...

O, mitt blyga hopp blef grymt besviket!
Vetenskapens man är icke min.
Må han gå sin väg till kunskapsriket!
På en ann' går jag till kunskap in!

Unga systrar! Om er valet lämnas,
Tagen ej ett vetenskapligt ljus!
Ty I nödgens då, likt mig, att hämnas
På ... okunnigheten inomhus.

*




Hållkarlen.

Aldrig jag får i mitt öga en blund!
Nu kom en vagn, af de store.
Herren förlåte min önskan: en hund
Hellre än hållkarl jag vore!

Hunden får rasta, när jägarn är trött
Eller när störtskurar svalla;
Mig, fattig fan, så i torrt, som i blött,
Äger en hvar att befalla.

»Hållkarl!» -- de skrika där ute med makt --
»Hållkarln, den lathund, hvar finns han?
Ack, hvilken lymmel, som ej står på vakt!
Får han blott spöstraff, så minns han.»

Väldige herrar, förunnen mig blott
Byxorna på mig att taga!
»Spring utan byxor, ty det gör dig godt,
Eljest i boken vi klaga.»

Hejsan, jag kommer! -- Förskräckliga syn!
Åter en vagn -- och -- en annan! --
Så många hästar finns icke i byn,
Nej, jag blir galen i pannan!

Jesus, han hjälpe mig! kommer ej där
Tjogtals af komedianter?
Båtsmän på köpet! -- Nu skockar sig här
Pack från sju hundrade kanter.

Vernamo marknad i morgon skall stå,
Vägarna äro så sura.
Bönder och oxar och skojare gå
Dit för att luras och lura.

Sockermamseller, så lätta på trå'n,
Garfvare, stockholmska judar,
Alla här samlas, som bäckar i ån,
Ropa på mig, att jag budar.

»Hållkarl! och hållkarl och hållkarl!» -- Ja, skrik,
Skrik utaf tusende böflar!
Ack, om jag låge i kistan som lik,
Utan båd' byxor och stöflar!

Somliga lofva mig brännvin, och stryk
Lofva mig andra, mer knappa.
Jag är en trasa i fattigmans byk,
Alla de vilja den klappa.

Hela reserven är fanken i våld,
Själf är jag endaste hästen.
Tag mig, mitt herrskap, till närmaste håll!
Spara ej piskan för resten!

Trettio hästar! -- hvar ta dem ifrån?
Hvart skall jag springa i natten?
Frestad jag vore att springa i ån,
Om jag ej skydde för vatten.

Trettio hästar fås icke för gull ...
Jag är ju inte en trollkarl.
Jag ger dem satan -- och super mig full.
Ack, jag olyckliga hållkarl!

*




Den penningdryge.

Hvad några tunnor guld ge mod!
Se denna kung bland kristna judar!
Så styf, som torgets ärestod,
Han står där och sig själf förgudar.
Han köpa kan den halfva stad,
Och därför ock han »aktad» blifver.
Så går det, när man bortglömt hvad
Det sjunde budet föreskrifver.

Han skatt på skatt med knep på knep
Har samlat hop, den klippska hjärnan.
Till lön han borde fått ett rep,
Men fick i stället -- vasastjärnan.
Vår tid förstår så väl att gifva
Förtjänsten både sköld och hjälm.
Och han skall alltid ohängd blifva,
Ty han är ingen vanlig skälm.

Han har nog orsak till att pösa
Och vara stursk af bara hin.
Han har bedragit faderlösa
Och bringat änkor till ruin.

Han har en fest åt kungen gifvit
Och fått en president till »bror».
Han har befald till hofvet blifvit. --
Ack! han är mycket; mycket stor.

Och hvart han går, där lyftas hattar,
Där böjas ryggar ödmjukt ner,
Och djäfvulen af glädje skrattar,
Att han sin vän så vördad ser.
Som vore det en svafvelsticka,
Så lätt han sina synder bär.
Han har en gud uti sin ficka,
Som heter Mammon, alla kär.

Gå, »vördnadsvärde, ädle herre»,
Din väg emot en annan värld!
Där får, min själ! du slita värre
Och pröfva på en annan färd.
En enda liten vattendroppe
För allt ditt guld du där ej får;
Men de du svikit stå där oppe
Och ropa, hämnande: Gutår!

*




De förtrogna.

»Mössan, ack, den lilla nätta!
Hvad den klär dig, söta du!
Din förlofning nu berätta,
Samt hur du till slut blef -- fru!
Minns! jag har för länge sedan
Fått ditt löfte redan.

I pensionen hos fru Vestman
Svuro vi -- och bytte ring, --
Att den första, som fick fästman,
Skulle tala om allting.
Här är ringen! Låt mig höra!
Jag är idel öra.»

»Ack, du är en liten fjolla!»
Svarte unga frun och log,
»Flickans ed kan frun ej hålla,
Kära barn! det vet du nog.
Låt oss vänta, tills du funnit
Hvad jag re'n har vunnit.»

»Tror du ... fy! ... hvad du kan vara
Equivoque och stygg ... min sann!» ...
Sade flickan, brydd, »men svara!
Något ... du väl säga kan ...
Gå historien igenom! ...
Rent är allt dem renom.»

»Nej, jag aldrig förr hört maken!»
Skrattade vår unga fru,
»Du förstår att vända saken ...
Något ... det är mycket ... du! ...
Hör dock början,  - om ej slutet, --
Hur mitt band blef knutet!

Konstigt blefvo vi bekanta,
Skall du veta, han och jag;
Ty hans fot, den rätt bastanta,
Kom att trampa min ett tag.
Det var just på Oscarsbalen.
Hvad jag led af kvalen!

Men nu blef han så bedröfvad.
Han så mildt om tillgift bad,
Att min smärta snart blef döfvad,
Och jag smålog åter glad.
Så vet Amor att bereda
Vällust utaf sveda.

Och så kom han hem ... och mamma
Tyckte, att han hygglig var,
Och jag tyckte ... just det samma, ...
Och så kom han alla dar.
Men en ruskig kväll, det var i
Slut' på januari -- --

Evigt jag den kvällen minnes.
Mamma var hos tant Margret,
Och jag satt där, tung till sinnes,
Som man är ibland, du vet, ...
Då kom han, den kära gästen ...
Du kan gissa resten...»

»Gissa? fy hvad du är sluten!
Hvad begriper jag det där!
Nej, du måste lösa knuten,
Det väl ej så farligt är ...
Hvad som skickligt går till väga,
Kan man gärna säga.»

»Ack, din skälm! hvad du kan plåga
Fruar med din envishet! -- --
Nå, mitt hjärta stod i låga,
Och jag nästan tror jag grät,
Och jag ville fly, men ... dröjde ...
Och sitt knä han böjde.

Och sin famn mot mig han bredde,
Min besinning var förbi.
Herran vete, hur det skedde,
Men, nog af, jag ... föll däri.
Så, min vän, blef jag förlofvad
Och med ring begåfvad.»

»Du ej stanna får vid detta!
Sådant alla dagar sker.
Söta, snälla du, berätta
Bara litet, litet mer,
Om ditt bröllop och hvad mera
Som kan intressera!»

»Flicka! punkt det nu kan vara.
Jag som brud var klädd i hvitt,
Och när våra gästers skara
Farit hvar och en till sitt,
Blef det ändtligt tyst i huset,
Och så släcktes ljuset...»

*




Ladugårdspigan.

Hvad veckan går långsamt! Ack, om
Den söndagen ändtligen kom!
I ögat mig tårarna stiga,
Och sysslan ej riktigt vill gå;
Ty, fast jag är bara en piga,
Så har jag väl hjärta ändå.

Om söndag, när dagen blir ljus,
Då gångar jag glad i Guds hus
Och möter -- ty aldrig han sölar --
På vägen min fästman, tra-la!
Tyst kossa, om längre du bölar,
Så får du af träskon, jaha!

Jag aldrig en enda minut
Får tänka på Anders, »abslut»,
För kräken, som börja att nosa
Och hoppa som fågel i bur,
Tyst Stjärna och Fröken och Rosa!
Tyst Olle, du otäcka tjur!

Om söndag så skola väl vi
Besluta, när bröllop skall bli,
Ty Anders är lång och kan duga
Förträffeligt bra till soldat, --
Då få vi båd' åker och stuga. --
Tyst Olle, du stygga krabat!

Patron har mig lofvat en ko
Den dagen jag sätter mitt bo.
En katt har jag själf, -- men tvy valer,
I kräk, med de eviga rop! --
Af lönen fem hundrade daler
Jag också har knogat ihop.

För dem få vi grytor i fläng,
Bord skaffar nog Anders och säng.
Af bördan vi dra hvar sin halfva,
Och kännes i början det tungt,
Så kommer väl kon till att kalfva, --
Att hafva sitt egna är lugnt.

Jag gått se'n mitt femtonde år,
Bland boskap och getter och får,
Och här, uti boss och i smörja,
Jag trifvits och trallat som bäst.
Nog kommer jag kräken att sörja,
Näst Anders jag älskar dem mest.

De varit min gamman och tröst,
De känna och lyda min röst.
Med ögon, så trogna och stora,
De följa mig, hvart jag vill gå.
Jag kommer att vänner förlora,
Som tryggt man kan lita uppå.

Om någon berömmer min kind,
Det låter jag fara med vind',
Men prisar man kalfvarna mina,
Då blir jag så innerligt nöjd.
Se bara, hur vackert de skina,
Och hoppa och dansa med fröjd!

Som prinsar de också må godt.
Hur ofta jag bannor har fått
Af frun, som beständigt hörs kälta,
Emedan ej mjölken förslår!
Men herrskapet gärna må svälta,
Blott kalfven sitt lystmäte får.

I trakten finns ingen, som har
En la'gård så präktig och rar.
Ack se! som prestinnor så feta,
Stå korna. De mödan betalt.
En piga, som kallar sig Greta,
Har också dem fodrat »regalt».

Gud hjälpe mig ! nästan jag tror,
Att Anders jag glömmer för -- kor.
Snart ställs han i knektarnas leder,
Och gråtande sitter jag då;
Men hvar gång för honom jag beder,
Nog ber jag för korna också.

Hvad veckan går långsamt! Ack om
Den söndagen ändtligen kom!
I ögat mig tårarna stiga,
Och sysslan ej riktigt vill gå;
Ty fast jag är bara en piga,
Så har jag väl hjärta ändå.

*




Rabulisterna.

(1840.)

Ett farligt folk vill jag sjunga om,
Som börjar öka sig småningom,
Ett missledt släkte i Nordanlanden
Med »kappor små och cigarr i handen».
Si, allt var »godt» i den höga Nord,
Och packet var som en fårahjord;
Då kommo dessa, så tätt som axen,
Att ifrån klipparna rycka saxen.
Och det vardt missnöje, sorl och knot,
Och fåren började spjärna mot,
Begynte bräka om »rättigheter»
Och annat otyg; ehvad det heter.
Och jag blef vredgad af detta prat,
Svor rabulisterna evigt hat,
Svor att dem kittla med spetsad penna,
Samt låta folk deras ondska känna.

En ryslig lära bekänna de!
Ve öfver dem! ja, ett trefaldt ve!
Hör då! De dyrka en drömmens mara,
Som heter FRIHET; -- hvad kan det vara?
Jag vet ej, hvad det betyder, men
Det skär som svärdsegg i öronen,
Så väl på mig som på andra »stora»,
Och kommer oss att vårt mod förlora.
O, detta platta, fördömda ord!
Hvem lärde det åt den dumma hjord?
Det re'n gjort ondt -- och skall göra värre --
Det blir vår död, blir vår död, o Herre!

Och huru skamlöst de se'n predika,
Att alla människor födas lika!
Det var det värsta jag nånsin hört!
Ett grefligt bröst kan af slag bli rördt.
Du jordens axel, spring genast sönder,
Om detta tal kommer ut  bland bönder!
Jag kan ej lefva förutan »pack»,
Ty de mig kläda och föda. Ack,
Min Gud jag nästan förståndet mister,
När blott jag tänker på  rabulister,
Och hur de skrika i sinnesrus
På »frihet», »sanning» och »rätt» och »ljus»!
Om allt för mycket I dårar tron er,
Det är omåttliga pretentioner!

På sanning yrken I? Ingenting
Är mera skadligt på jordens ring!
Den störtar neder allt hvad vi bygga;
Men endast tystnaden gör oss trygga.
Hvem skulle »Landsfader» vilja bli,
Om hvarje tunga fick löpa fri,
Fick fritt bedöma den ädla källa,
Ur hvilken sällhet och frid blott välla?
Vi äro barn utaf en familj, --
Hvad pappa vill, -- ack, fördenskull vilj!
I himmelriket må sanning duga,
Men här på jorden är bäst att ljuga;
Det är en häfdvunnen gammal sed,
Och längst man kommer ju ock därmed.

Och sedan praten I om det rätta!
Säg, gode herrar! hvad är väl detta?
I tigen. Nå, jag vill säga er:
Det rätta endast är det, som -- sker.
Bevis I fordren! Nå, den, som klandrar,
(I själfva sett det!)  till Vaxholm vandrar.
Och detta kommer sig, rätt och slätt,
Däraf att icke han hade rätt.
Jag ser er baxnas för det beviset;
Ha, rabulister! jag vunnit priset.

Sist vill jag tala med er om ljus.
Det under skäppan bör hå sitt hus,
Ty ve oss alla, ja, äfven eder,
Om ut på landet dess sken sig breder!
Då skulle alla ju lika bli,
Förutom några, som fått geni.
Då skulle massan ju kunna säga:
Med lika mått vilja vi nu väga,
Då skulle bispar ej gödas mer,
I guld ej klädas en häst-offser,
En lagman tvingas på lag att skåda,
Och själfva statsrådet till att -- råda.
Nej, sådant duger ej! Det är klart.
Det till fördärf leder uppenbart.
I allan tid vi sett statsmän sträfva,
Att ljuset, ljuset med makt förkväfva.
Det är en uppgift, så ädelt stor,
Ty »fadersväldet» därpå beror,
Och till beröm för de höga ätter,
De snyta ljuset med bajonetter,
Så väl i öster; som annorstäds,
Och därför ljufligt mitt hjärta gläds.
Ja, först och sist, låt oss tåligt famla
I mörkret, blifvande vid det gamla!

*




Skålknallen.

Båd' i kjul Köld. å slask å tö
Får en knalle gå å mola.
Pina, håla, rasa, dö!
Hva' han sliter lell på jola!
Upp mä påsen! hutt!
Nu i långa skutt
Skalar Springer. ja', som tusan böfla,
Frå' kamratera, di stöfla.

Båmmelstug för harrgårdspiger
Har ja' hela påsen full.
Tönnatappa, munnagiger
Å små örhäng' utå gull.
Dä ä inte fritt.
Att ja' la har hvittArsenik..
I Borås ja' feck dä rara;
Köp, men tösst för Guds skull bara!

Folk ska fö' sek, ska ja' säja,
Å dä ä la inga skam,
Um en sulle Skulle. lurendreja
Lite smått frå' Köpenhamn.
Men dä kostar bra,
Aj, di muter'a!
Hva ska snoka te i väla Världen.
Dä finns tjuf va' nokk, som stjäla.

Nolåt Åt norr. vell ja' vänna mek;
Dar ä folket lätt att lura.
Dar så får ja' fuglastek,
Dar ä dyka fan så dura Dura dykar, d. ä. dyra dukar..
Genom Stockhulms sta'
Vell ja' väjen ta.
Dar tar kongen hatten å se',
Nar ja' ränner mä min påse.

Tacka vell ja' Stockhulm! dä
Ä' en sta', som ännu stöttar Änna stöttar -- riktigt duger..
Däckera Flickorna. så töcka mä.
Ä som grågäss dit di flöttar.
Bums blir däka grann,
Köper sidenbann,
Blanka skor å reggarnskjola,
Å bär pluvel Paraply. medt i sola.

Penga, så åbäkelia Ofantligt.,
Tjänar hon i vale mä I vale mä -- tillika.
Å ho' går på kommedia,
Broki, sum ett fjärafä.
Men ja' minns la, ja',
Hva' ho' fårr ble' gla,
Nar en bannastump ja' ga'na,
Då ho' sto' så rö' å glana Stirra.!

Men mi' Maja hemma blir,
Fan ska aldri' aldri' få'na,
Aj, mett hjärta ännu svir,
Nar ja' bara tänker på'na.
Ho' ä lite sur,
Men dä går la ur,
Allt dä onna, sum ho' låsser,
Nar ja' kåmmer i kalosser.

Ja' ska bli en kabaljer,
Köpa klocka mä pettsafter,
Håndska, harullshatt å mer,
Um dä står i mi'a krafter.
Men dä går la, lell,
Sum vår Harre vell,
Å um de regalt går galet,
Går ja' in ve »fårsta Garlet».

*




"Den där" och "det där".

Vårt tidehvarf oskuldens är,
Och flickorna änglar på jorden.
Allt skapadt de kalla »den där»,
Att slippa tvetydiga orden.
Med pennan -- ack nej! med »den där»
Jag också vill prisa dem här.

På gården det gångar en tupp,
Och flickan blir strax så förlägen.
Hon vågar ej längre se upp,
Hon rodnar, -- mig orsaken sägen?
Ack, det är ju tuppen, »den där»,
Som jämt kurtiserar, så kär!

Och talar man bara om ägg,
Ett missnöje pannan betungar.
Förvirrad i tak och i vägg
Hon ser, ty af ägget blir -- ungar.
Vid bordet hon aldrig begär
Ett ägg, men hon ber om »det där»

Nämn aldrig en jota om ben,
Nej icke en gång om de dödas!
På kinden, så blygsam och ren,
Jungfruliga rosor då födas.
Så benlös som masken hon är,
Hon går och hon står på »det där».

Hon älskar väl barnen, de små,
Och kysser dem grufligen gärna,
Men -- barn bruka fruarna få,
Och därföre blyges hvar tärna.
Och fast hon i barnen är kär,
Hon kallar dem bara: »de där».

Men ser nu en flicka en säng,
Som äfven på köpet är äkta,
Då gör hon på hufv'et en sväng
Och börjar med solfjädern fläkta,
Samt suckar, så röd som ett bär:
O, Gud! hvad jag blygs för »den där»!

Så brinner för dygden hvar mö,
Dess tro icke någon förkättre!
Af fattigdom språket vill dö,
Men oskulden lefver dess bättre.
Gud signe små änglarna här,
Som aldrig förgäta »den där»!

*




Bekännelsen.

Rädd, som för ryssarna,
Var jag för kyssarna,
Se'n jag fyllt åttonde året, min vän!
Så kom det nionde,
Så kom det tionde,
Dito det tolfte, och rädd var jag än.

Ungdomen stundade,
Barmen sig rundade, --
Nu jag för gossar förskräckelse fick.
Hvar gång de larmade,
Djupt jag mig hamade,
Gömde mig undan och sänkte min blick.

Hvad de mig retade,
Brydde, förtretade,
Äda tills femtonde sommaren kom!
Strax de vanartiga
Blefvo så artiga,
Lydiga, snälla, - och rädslan gick om.

Herman, den yraste,
Blef mig den dyraste,
Han, som beständigt förargat mig så!
När jag kom sväfvande,
Stod han där, bäfvande,
Såg på mig ödmjukt, med ögonen blå.

Hösten kom skridande, --
Herman var lidande,
Dyster och sorgsen i håg och i sinn'
Jag mig varkunnade,
Honom förunnade
Slutligt att trycka min hand uti sin.

Hvad han då lågade!
Ack ja! han vågade
Trycka den, varmare, dag ifrån dag.
Jag mig beskärmade,
Men han sig närmade
Djärfvare ständigt, ty jag var så svag.

Utan besinnande
Läpparna, brinnande,
Tryckte han sist uppå mina en kväll,
Ögonen tårades,
Men jag ej sårades
Dock af hans djärfhet, ty jag var så säll.

Ännu jag ryssarna
Fruktar, - men kyssarna
Möter jag glad i det brinnande krig ...
Herman sig öfvade;
Hundrade röfvade
Säkert i förrgår den skälmen från mig.

*




Öppet bref till farbror Diskont.

Från en »utvandrare».

De dårars förmyndare, farbror Diskont!
Emottag af känslor det vördsamma svallet!
O, ve mig! uppå Göteborgs horisont
Ett åskmoln mig hotar, -- mitt lån är förfallet.

Förfallet! ack, hvilket förfärande ord,
När också affärerna äro förfallna!
Jag ryser, som vore min likkista gjord,
Och fötterna börja betänkligt att kallna.

Att »omsättning» göra jag »anmaning» fått,
Så manar med piskan man tröttade slafven,
Och anståndsterminen har redan förgått.
O, vore jag omsatt, jag själf, uti grafven!

Förbarmande finnes hos Gud, som man ser,
Men aldrig det fanns hos Diskonten i tiden.
Ej någon gen'ral, icke själfva Banér,
Så grymt, som Diskonten, har mördat i striden.

Så mycken respekt har ej Portens sultan,
Ej solens förnäma kusin uti Kina,
Så fruktas af syndarn ej själfvaste fan,
Som farbror Diskont af »nevöerna» sina.

Men kommer ett bref ifrån farbror ibland,
Då darra, som asplöf, de fingrarna tio.
Nevöerna rysa för släktskapens band
Och längta till urskogen långt i Ohio.

O, vore jag där! Indianernas skri
Är himmelsk musik mot herr farbrors, jag  menar.
Här hemma jag gammal i förtid skall bli,
Ty halfåret far som en häst, då han skenar.

Min allra som sötaste farbror, adjö!
Jag reser. Ett ord! men blif icke förlägen:
De borgesmän följa din trogna nevö,
Och nog blir din »anmaning» nyttig på vägen.

*




Läserskan.

Lilla Greta var så from,
Läste, skrek och spådde,
Gick i Herrans helgedom,
Allt hvad hon förmådde,
Talte jämt mot synd och kött
Och mot syndadräggen,
Såg, med ögat ömt och blött,
Scotts porträtt på väggen.

Lilla Greta var en dygd,
Om det nånsin varit.
Ej kring hela hennes bygd
Man en slik erfarit.
Fallna mör hon dömde, sträng,
Strax till af grundskvalet,
Men i mjugg en rasker dräng
Skrattade åt talet.

Hon predikade och svalt.
Det är Gud behagligt...
Men, hvad tycks? trots detta allt
Fetmade hon dagligt.
Hon blef sjuk -- och hastelig'
Sågs i sängen landa,
Ty hon uppfylld kände sig
Af den »helga anda».

Nu, må tro, att hon höll tal
Inför folkets skara!
Men en dag blef hon så skral,
Lifvet kom i fara.
»Hjälp vårt helgon!» skrek en hvar.
»Hvad I ären dumma!»
Drängen sad', »behof hon har
Af en -- jordegumma.»

*




Den brandskadade

eller

sällskapsspektaklet.

Att hjälpa brandskadade säkert är skönt,
Men illa blef jag för min godhet belönt.
När Växiö i lågorna
Hade gått opp,
Då börjades plågorna,
Släcktes mitt hopp.

Ett sällskapsspektakel tre kvällar å rad
Beslöt man att ge i min födelsestad,
Så att de behöfvande
Finge en skärf.
Barmhärtighetsöfvande
Blef mitt fördärf.

Nu utdeltes rolerna -- osälla dag! --
En af älskarinnorna äfven blef jag,
Och målargesällerna
Sattes i gång,
Och småstadsmamsellerna
Höjde sin sång.

Min älskare, ack! blef en löjtnant så ung,
Så vacker, så stolt! Han såg ut som en kung.
Vid repetitionerna
Hvarje en kväll
Jag hörde på tonerna,
Bäfvande, säll.

Han hade en röst -- hur förförisk den var!
Han hade en blick -- hur förunderligt klar!
Jag brann och jag spelade,
Äfvenså han,
Och aldrig vi felade,
Dikten blef sann.

En kyss, enligt rolen, han skulle mig ge,
I början jag lät dock det »stygga» ej ske.
Jag böjde mig, bäfvande,
Undan var gång.
Men snart blef hans sträfvande
Krönt, utan tvång.

Ack! mellan kulisserna (det var en skog)
Han jagade dufvan -- och byten han tog.
Ty mot hans bemödande
Fanns ej reträtt;
Hans kyssar, de glödande,
Tämde mig lätt.

Ett förkläd' jag hade väl i tant Sofi,
Men gumman var gammal och kunde ej si.
Trygg var för syrpriserna
Älskaren min:
De andra aktriserna
Hade hvar sin.

Och vi repeterade ständigt och jämt,
I synnerhet famntaget -- ej mer på skämt.
Champagnen, den susande,
Kom nu härtill.
Att styra det brusande
Blod stod ej till.

En röfvaregrotta i skogen det var,
Dit drog han mig sakta i mörkrets förvar.
Med kyssar, otaliga,
Vann han sitt mål.
Jag, arma, osaliga,
Föll -- ur min rol.

Och aftonen kom -- och jag spelte så väl,
Ty tragisk jag var båd' till kropp och till själ.
Från grottan jag rysande
Vände mig bort.
Min framgång var lysande,
Fast den var kort.

O, akta dig, flicka, att träda på scen'!
Du mer eller mindre däraf skall ha men.
Gif de ruinerade
Städerna hin!
Vet, jag »repeterade»
Mig till ruin.

O, akta dig, flicka, som männerna tror!
Strax efter spektaklet min älskare for.
I tårar jag badade,
Böjd, utan stöd.
Jag arma, brandskadade,
Vore jag död!

*



Sprätten.

Lull! Lull! Se på Sprätten från Stockholm! lull! lull!
Fransysk uti fracken
Och engelsk i nacken
Och svensk i alls intet, om icke i skuld!

Ett »lejon», mitt härskap! ett lejon det är,
Ja, ett af de äkte,
Som kommit direkte
Från Mälarens strand, för att visa sig här.

Hvad fröjd i en småstad att se något stort!
Betrakten hans vader,
Som icke Gud Fader,
Men skräddaren uti sin vishet har gjort!

Och sen permissionerna -- med permission!
Hur spända de sitta!
Hvad muskler där titta
Ur fängelset fram! hvilken utmärkt person!

Och fracken, så flackt som själfhärskarens örn,
Fritt låter vårt öga
Se bröstet, det höga,
Där bomulln för alltid kört känslan på dörr'n.

Lik Simon i håret sin styrka han har;
Och skägget gör susen, --
Den älsklige busen,
Han är ju för söt, för gudomlig och rar!

Just så, mina damer, Adonis såg ut,
Den ynglingen fagra,
Som började magra,
När Venus tog händer om honom till slut.

Den bleka Guds ängelen lider af kval;
Han stigit hit neder,
Att lära oss seder
Och lyfta en flicka -- med dess kapital.

Ömhjärtade kön! gå att rädda vår sprätt!
Hvad synd, om Adonis
Cederade bonis
Och kröp ur  sin stoppning, ett fattigt skelett!

*




Guvernantens klagan.

Nedåt, nedåt stupar färden,
Bredare blir lifvets älf,
Tjugu är jag blott för världen,
Ack, men tretti för mig själf;
Längre lär det snart ej duga
Till att blomsterålder ljuga!
Arma hjärta, djupt dig gräm!
»J'aime, j'aime!»

Hvarje morgon, ny en fåra
Letar jag på pannan opp.
O, men drömmar än mig dåra,
Ännu har jag litet hopp.
Ha! jag kunde allt försaka,
Om jag endast blefve -- maka.
Varma hjärta, djupt dig gräm!
»J'aime, j'aime!»

Onda människor mig skylla
Ständigt för koketteri,
Sin bestämmelse att fylla
Är ju intet ondt uti?
Mina tårar flyta strida ...
Hvad en guvernant får lida!
Sorgsna hjärta, djupt dig gräm!
»J'aime, j'aime!»

O, vi gaf så varmt ett hjärta
Du åt mig, min mor, natur?
Kvaldt af evig kärlekssmärta,
Glädjens Gudar flydt därur.
Ack! jag må väl nästan undra,
Om jag icke älskat hundra!
Trötta hjärta, djupt dig gräm!
»J'aime, j'aime!»

Något måste man ju hafva,
Något ljuft att tänka på,
När att lägga hop och stafva
Man skall lära dessa små.
Intet dock om dem jag sade,
Om jag endast egna hade.
Ömma hjärta, djupt dig gräm!
»J'aime, j'aime!»

»J'aime» jag sagt miljoner gånger,
ingen mig dock sagt: »Je t'aime»!
Herrar finna utan ånger
Ungkarlslefnaden bekväm ...
Men en lag det borde stiftas,
Att de alla skulle giftas,
Tomma hjärta, djupt dig gräm!
»J'aime, j'aime!»

Löjtnanten väl tyckes mena,
Nya pastorn äfvenså,
Samt patronens son, den ena,
Men de ej till handling gå ...
Kanske frukta de för korgen ...
Öfverflödig är den sorgen!
Veka hjärta, djupt dig gräm!
»J'aime, j'aime!»

Det blir lätt att mig beveka ...
Jag bland dem tar hvem som helst!
Jag har aldrig kunnat neka ...
Minst, att bli från ondo frälst.
Om så visgt de ville tala,
Som jag ville dem hugsvala!
Goda hjärta, djupt dig gräm!
»J'aime, j'aime!»

Men om detta hopp mig sviker,
Ramlar som ett sockertorn,
Jag med tanken mig förliker
Till att taga -- inspektorn.
Han är litet rå -- hvad mera?
Jag vill honom educera ...
Ädla hjärta, djupt dig gräm!
»J'aime, j'aime!»

Från min ljufvaste förhoppning
Jag omöjligt skiljas kan!
Än ett år, med smink och stoppning,
Väntar jag min frälserman,
Kommer icke då Cupido,
Gör jag liksom fordom Dido.
Brustna hjärta! Gläds att dö!
»Adieu!»

*




Våra härförare.

Tro icke, att nordiska kraften är viken,
Att hjältarna dogo med tolfte Karl ut!
Nej, Sverige det tappraste är utaf riken,
Och det skall besegra all världen till slut.

Vi ha generaler så många, så många,
Att man kunde fylla en kyrkgård därmed.
De sitta i kammarn, i nattrockar långa,
Och rita med krita på taflor af träd.

Där rita de berg, och där rita de vatten,
Där rita de stora arméer också,
Samt lägga sig sedan i bakhåll, som katten,
I spetsen för modiga gossarna blå.

(Här syns väl ej bakhållet särdeles farligt,
Ty soffan den allra kommodaste är.)
De tänka -- och hvassa sin kritbit så varligt,
Som vore den flintan till något gevär.

Se där, med ett kritstreck han tystar kanoner,
Och dödar, som mordängeln, kring sig han strör,
Och där, med ett annat, han slår bataljoner,
Och själfvaste tsaren till fånge han gör.

Se'n söker han locka sin ovän i fällan,
Med låtsade anfall, än hit och än dit.
För härförarns snille det misslyckas sällan,
Så länge af krita han än har en bit.

Den tappre generalen med brinnande öga
Ser fienden tränga i en defilé ...
Strax gossarna blå sig i blodströmmar löga
Och hafva ej hjärta pardon till att ge.

Victoria! Hurra för nordiska hjälten!
I kammarens djup han har räddat sitt land.
Han jagar de flyende skaror från fälten,
Och -- kritbiten faller till slut ur hans hand.

Utmattad af stridernas blodiga möda,
Mot soffhörnet lutar han hufvudet ner,
Och sveper omkring sig den nattrocken röda,
Samt anser sig jämngod med själfva Banér.

*



Sillens återkomst.

Sång i Orden Par Bricol, Barbaradagen 1843
Sillförhoppningarna voro år 1843 som störst och de så kallade
»sill-ljugarna» som stortaligast..

Järnet faller, Silfret rymmer,
Kyparn ger ej mer kredit,
Men från oro och bekymmer
Barbara oss samlat hit.
Strunt i järn och stål!
Än är full vår bål,
Och den äkta Bacchi-sonen
Äger silfverberg i månen.

Att ha kärlek för metaller,
Är ej bricollisters sed.
Bröder! när som järnet faller,
Faller vin och flickor med.
Präktig konjunktur
För en glad natur!
Kommer nu på köpet sillen,
Då blir lif i våra gillen!

Då vi ställa oss i leder,
Fylla i vår bål med lust,
Och marschera mangrant neder
Till den bohuslänska kust,
Kasta våra garn.
Klang! I Bacchi barn!
Intet kostar sillsalaten ...
Vi bli rika män i staten!

När vår kassa till miljoner
Nu har stigit ett, tu, tre,
Gå vi, väldiga patroner,
Åter för att Stockholm se.
Fast vi lukta trän,
Flickorna i sta'n
Skola nog, i kärleksångsten,
Be oss att få dela fångsten.

Och det få de hjärtans gärna,
Bricollisten är ej snål;
Och han kysser om sin tärna,
Och han sköter om sin bål.
På den fisk han fått,
Super han så godt,
Så väl hemma som i gillen
Lefve Barbara och sillen!

*




Gradpasseraren.

Det var fan, hur snart jag miste
Lusten att bli militär!
Tänk om söta mamma visste,
Huru ondt jag sliter här!
Hvilket syndastraff, o, fader!
Att passera sina grader!

Jag, söm var i Skåne hedrad,
Fjäsad utaf hvar och en,
Måste lunka här förnedrad,
Klädd, bemött, som en gemen.
Af kapotten mina vader
Skafvas bort! Gemena grader!

Jag, en grefve, rik som trollen,
Jag, den siste af min ätt,
Kommer aldrig välbehållen
Härifrån på detta sätt.
Excercis och vaktparader
Bli min knäck på dessa grader.

Mina händer af geväret
Blifvit grofva liksom bark.
Fick jag ändå i besväret
En kopp kaffe, söt och stark!
Men blott o vett i kaskader
Flödar här. Fördömda grader!

Men jag måste äfven läsa,
Det är värst af allt likväl!
En sergeant mig vågar snäsa,
En plebej, en usel träl!
Tårar tillra uti rader ...
Pass med att passera grader!

Nej, min kraft ej mer får mattas!
Ättens enda hopp jag är.
Nej, ett stort beslut skall fattas!
Jag mitt afsked strax begär.
Gud ske lof! med några rader
Blir jag frälst från mina grader!

Jag till Skåne mig begifver,
Redan mätt på allsköns strid.
Ack, ett ädelt värf mig drifver!
Med kusin Adelaïde
Vill jag lösa upp Charader
Och passera mina grader.

*




Den djupa sorgen.

För flickorna, ack hvilken lyckosam tid,
Då kungssorg blir anlagd på nådig befallning!
De sy och de bråka och hoppas därvid
På stundande segrar, med barmen i svallning;

Ty sorgen färlänar så många behag,
Den djupa i synnerhet. Lefve då sorgen!
Men pappa får punga ut pengar hvar dag,
Och har han ej, nödgas han taga på borgen.

Djup sorg är det samma, precist, som flanell,
Man köper den alnvis där borta i boden,
Och hvar och en laglydig liten mamsell
Strax skyndar att klä' sig på fastställda moden.
Med ögonen torra, med leende mun,
Hon väntar, hvad verkan flanellen kan göra;
Men pappa, den stackarn, beklagar den stund,
Då sorgposten kom att hans kassa förstöra.

Nog kläder den också, den sorgen så djup.
Och »högst intressant» hvarje ansikte blifver,
Och ofta, när Karon ror fram med sin slup,
Att konungar taga, han fästmänner gifver;
Ty oemotståndlig blir oftast en mö,
Då hvitt, i sin sorg, på det svarta hon sätter.
Hon önskar, att konungar ofta må dö,
På det att kurtisen må lefva dess bätter.

*




Jona's monolog i hvalflskens buk.

(Jona sitter, så godt sig göra låter, med armarna i kors,
uti djup, tänkande förtviflan. Slutligen utbrister han med
hes röst:)

Hvad här är ruskigt och förfärligt kvaft!
Ett uslare logis jag aldrig haft,
Fast jag är ovan vid bekvämligheter,
Som vanligtvis poeter och profeter.
Mitt gamla vindsrum uti Nineve
Är praktfullt mot det här. O, Jemine!
Från våta väggar dryper ständigt fukten,
Och som en jungfru rodnar jag för lukten.
Den respektive värden, kan jag se,
Lär ej hå stort begrepp om propreté.
Hvar tråd, jag äger, dryper utaf vatten,
Och mörkt är det som i oktober-natten.
Hör hit då, någon! Kypare! tänd ljus!
Och säg, hvad jag har kommit i för hus!
Nej, ingen svarar! Ack, min vana trogen,
Jag trodde, att jag mig befann på krogen,
Och nog behöfdes »rafraichissement»
I detta hål -- nu ligger jag där, pang!

(Jona ramlar ned från sitt säte.)

Nå fan anfäkta! Jag kan upp ej stiga!
Hör hit då, någon! Flicka! jungfru! piga!
Hör hit och hjälp en stackars Guds-profet,
Som vältrar här i stor orenlighet!
Nej, ingen svarar! Hu! Jag är allena,
Liksom Napoleon på S:t Helena!

(Efter en lång paus.)

Hvar är jag? Huru kom jag hit? Det där
Förbaskadt svårt till att besvara är.
Jag minns blott, att i Japho hamn jag satte
Mig på en skuta, se'n jag tömt en »knatte»
Med mina vänner, som mig höllo kär,
För det jag icke profeterat där.
(Och, rent ut sagdt, törs jag ej profetera,
Ty aldrig brukar det slå in nu mera.)
Jag gick om bord och anade ej list,
Men skepparn var en nedrig coopvardist,
En smugglare, som gick med aqua vitæ,
Och annat smått, af hvarjehanda lite.
Men vi ej hunno långt på hafvets stig,
Förr än det blef en storm, så hiskelig.
Af ren förskräckelse jag strax blef nykter,
Men skepparn väsnades, som en förryckter,
Och blott emedan för profet jag galt,
Gammalt godt svenskt ord för gällde.
Han trodde, att jag skulden var till allt.
Han skrek: »Fort! kasta öfver bord profeten!
Hans saker med och hela härligheten!
Vi gå till botten, om ej detta sker;
Den mannens lögner tunga skutan ner».

Väl sökte jag att högt mig reservera
Mot hans beslut, men det ej hjälpte mera,
Och en matros, så beckig och så lång,
Om vingbenet mig tog, ja, sans façon,
Och slängde mig i hafvet hufvudstupa,
Att brorskål med dess herrar hajar supa;
Men sansen miste jag, naturligtvis,
Uppå min våta väg till paradis.
Här först kom jag mig till. Kan detta vara
Det sköna paradis, det underbara,
Som jag har målat ut för mänskors här
Så vackert, liksom själf jag varit där?
Nej, det är platt omöjligt, kära Jone!
Så plumpt man ej kan lurad bli i trone.
Ej heller kan det vara helvete,
Förty jag fryser och kan icke se,
Och på mitt matta rop det icke svaras;
Men efter hvad jag hört och lärt, så sparas
Det ej på hyggligt sällskap, ved och ljus
I Belzebubs, den lede frestarns, hus.
Så sant jag heter Jöns, jag fattar detta!
Och här sig mina stolta böljor sätta.
Men kanske, för att stundom jag var dum,
Jag blifvit satt uti ett pröfvorum,
Förren jag upptagen blir bland änglars skara,
Ty det förstås, att död jag måste vara -- --
Ja, jag är död, ehuru sund och frisk.
Det är förbannadt klart, ty blott en fisk
Kan lefva på det vreda hafvets botten,
Dit jag blef kastad af matros-hundsfotten.

Men det var konstigt, fastän jag är död,
Så skriker magen jämmerligt på bröd.
Jag hade trott likväl, att arma slafven
Rättvisligen på andra sidan grafven
Allt brödbekymmer skulle vara kvitt,
Se'n han på jorden nog med nöden stridt;
Men, som jag ser, jag häri trodde galet
Och får dö om igen af hungerskvalet.
O, säg! du ljusets höga majestät!
Finns minsta gnista rättvisa i det?
Om folk får veta det, så vill platt ingen
Bli salig mer och taga änglavingen,
Ty det är mest för dyra matens skull,
Som mänskan önskar att bli sänkt i mull.
Hon hoppas, efter döden, mat få gratis,
Om annat ej, åtminstone potatis.
Men det slår slint, det ser jag tydligt nu,
Och jag får svälta här i hjäl, uhu

Men hvad är det, jag har här i min ficka?
Ack, en butelj! Den fick jag af en flicka,
Som jag omvände uti Japho hamn,
Så att hon sjönk, botfärdig, i min famn.
En gärning god bär frukter efter döden, --
Förträffligt flaskan kom till pass i nöden.
Den innehåller brännvin, vid min själ!
Jag tycker hvad en snaps skall smaka väl!
Gutår! Gutår! Om nu jag hade bara
Ett tilltugg, lika godt hvad det månd' vara,
Så kunde här jag duka upp, så rar,
En liten «déjuner du nattoir». -- --
Men luktar här ej fisk, bland mycket annat?
Ack, jo minsann! det luktar fisk förbannadt.
Jag med min knif, på höft, försöka vill
Att skära mig en bit, om det står till.
Rå fisk är eljest ej min svaga sida,
Men bättre att ha den, än hunger lida.
Till verket då!

(I det samma Jona börjar att skära, börjar hvalfisken att
vända och vrida sig konvulsiviskt samt häftigt uppstiga mot
hafsytan där han nolens volens »utsprutar» Jona inpå landet.
Sedan Jona hämtat sig från den första förskräckelsen,
gnuggar han ögonen och utropar:)

Hvad tusan är det här!
Jag solen ser och jag på jorden är,
Och Nin'ves torn jag skönja kan i söder,
Och ergo måste jag ej vara döder ...
Den, som begriper detta, han är god!
Hur kom jag väl utur den salta flod?
Men se på den! på  hvalen, där vid stranden,
Som vältrar i sitt blod och slår i sanden.
Ah! je comprends, -- jag legat i hans buk
Och han »utsprutat» mig, när han blef sjuk.
Och medges får väl äfven, att en knif
Är skarpast ibland alla vomitiv.
Jag vill förkunna dessa undertingen,
Men säkert skall jag blifva trodd af -- ingen,
Det är så vanligt. Men till Nineve
Vill jag i alla fall mig nu bege,
Samt ömsa kläder där och bot predika,
Att skinn de skola ömsa, ormar lika.
Farväl, herr hvalfisk, tack för godt kvarter!
Men skälm är jag, om dit jag kommer mer.
Var lagom glupsk, din best, på kräsligheter
Och sluka ej en annan gång profeter!

(Går.)

*




Belägringskonsten.

En fästning är hvar flicka
Med utanverk och mur.
Vill näsan dit man sticka,
Drifs ofta man därur.
Den, som har mesta fägring,
Är svårast ock att ta,
Och håller ut belägring
Sju, åtta måna'rna.

Ej duger för poltroner
I vacker uniform
Att hennes bastioner
Försöka ta med storm;
Ty strax artilleriet
Dem drifver från glaci'n,
Och slut med frieriet ...
Man måste vara fin.

Du först åt alla kanter
Rekognoscera skall,
Och därtill nyttjas tanter,
Det är en gammal trall.
Den skönas svaga sida
De skola forska ut ...
Se'n går det lätt att strida
Och få ett lyckligt slut.

Nu, utan till att svikta,
Men kraftigt, kallt och lugnt,
Du all din eld bör rikta
Just mot den svaga punkt.
Du i din löpgraf tränger
Allt närmre mot din pris
Och all tillförsel stänger
Af främmande kurtis.

Om hon från sin förskansning
Ett häftigt utfall gör,
Så afslå det med sansning
Och ej på hotet hör!
Med tungan se'n, den hala,
En mängd af minor gräf,
Och vackra fraser tala,
Så listig som en räf!

Om hon till motvärn sätter
Sig än, med trotsigt sinn',
Så kasta blott biljetter,
Som bomber, ständigt in.
Låt dina minor springa,
Då störta murar ned,
Och låt trumpeten klinga
Och dig till stormning red!

Och nu, min vän, forcera!
Igenom breschen träng!
Hon hatar dig ej mera,
Hon gör sig bara sträng.
Var djärf och oförvägen!
Bryt utan skoning in
I den »betäckta vägen»!
Och fästningen är din ...

*




Den barn- och faderlöse.

Grossören Thrög, en miljonär,
I stadens skönhet blifver kär,
Samt köper flickan för kontanter
Af hennes hulda anförvanter.
Så furstligt snart ett bröllop står,
Och Thrög en gyllne vagga får
Af svärfar då, som hemgiftsgåfva;
Men den blef tom beständigt dock,
Fast Thrög, som var båd' rik och tjock,
Var ytterst flitig i att sofva.
Hans vänner sade slutligt nu,
När så förflutit åren sju:
»Hur hårdt, att ej din vackra fru
Dig fadersfröjden vill förunna!
Vi sådant ej begripa kunna,
Och därpå undrar hela sta'n.»
»Jag undrat själf af bara fan», --
Sad' Thrög --  »men, sen I, här om da'n,
Så frågte jag min mor om saken,
En morgon, se'n jag nyss var vaken,
Och gumman gaf mig detta svar:
»Du brås på salig Thrög; din far,
Som äfvenledes -- barnlös var.»

*



Förlofningen.

Sann händelse.

»Hvad du vrider mun gudsnådligt!
Säg hvad fattas, kära bror?
Har dig träffat något vådligt?
En förlust, måhända stor?»
Prisa skulle jag vår Herre,
Om blott en förlust det var!
Nej, min vän! det är väl värre,
Vet, jag är -- förlofvad karl.

Ack! jag ser väl, att du häpnar,
Jag ej mindre häpen är,
Men emot min dumhet väpnar
Sig för sent förnuftets här.
Väl må jag den kväll fördöma,
Då jag bortgick till Sofi,
Hon, den ömmaste bland ömma,
Som knappt låter fan gå fri.

Att hon mig till offer korat,
Nog jag märkt en tid bortåt.
Hennes öga jämt var tåradt,
Och hon log, så himlasåt.
Men jag skrattade och tänkte:
»Ej din räf skall ta' min gås»,
Och jag henne hyllning skänkte
Blott för driftens skull, gudnås!

Och så flydde nu en månad
På kurtisens siraps-ström,
Och Sofi var idel trånad,
Var så obarmhärtigt öm ...
Aldrig fanns det väl en tärna,
Mer för äktenskapet böjd,
Gärna, så oändligt gärna,
Talte hon om modersfröjd.

Mun och öga hos Sofia,
Barm och kind och hand  -- ja, allt
Syntes oupphörligt fria,
Likväl blef mitt hjärta kallt.
Fåfängt hon sitt hjärta lade
Uppå fat och mig det bjöd.
Ej ett hoppets ord jag sade
Dock till tröst i hennes nöd.

Men den låga, som hon burit,
Skulle blifva mitt fördärf.
Fast min undergång hon svurit,
Och hon gick i striden, djärf.
För en mö, som prompt vill giftas,
Ges ej hinder, -- och jag tror,
Att ibland förbund, som stiftas,
Friar kvinnan oftast, bror!

Jag till älskog skulle tvingas,
Lika godt på hvad manér,
Skulle klädningen än ringas
Ut ett kvarter längre ner,
Skulle än hon uppenbara
Allt hvad skönt, hon fått af Gud.
Alla skrupler måste fara
För den lyckan att bli brud.

Men en kväll det stod ej riktigt
Till med mig: jag var »tre kvart».
Och jag ställde, oförsiktigt,
Till Sofi min snabba fart.
Jag fann henne ensam inne,
Som det alltid vanligt var.
Aldrig går det ur mitt minne,
Hvad hon då var rar och bar.

Strax i dörren nu hon slängde
Emot mig ett ögonpar,
Hvilket, liksom kulor, trängde
Genom rocken, som jag bar.
Denna blick var full af böner,
Liksom Saltzas andaktsbok.
Sådant frestar Adams söner
Till att handla rakt på tok.

Nu, min vän, det så sig händer,
Att jag tog dess hand i min.
(Vet! Sofi har vackra händer,
Och de gjorde min ruin.)
Och jag tryckte den och vägde ...
Och brast ut: (minns, jag var knäckt!)
»Den som ... den som ... denna ... ägde!»
Plötsligt teg jag dock förskräckt.

Men det var för sent. På rofvet
Strax hon, som ett lejon, for.
»Evigt din!» -- hon skrek -- »se profvet
På min kärlek, gränslös stor!»
Och jag kände kyssar brinna.
Och jag hörde såta ord,
Och jag kände tårar rinna,
Och jag stod tillintetgjord.

Fåfängt sökte jag att stamma,
Att det blott ett misstag var.
Hon var döf -- och i det samma
Trädde in båd' mor och far.
Vacker syn! i hennes armar
Stod jag, flat, med öppen mun.
»Kommen! kommen!» -- så hon larmar --
»Och välsignen vårt förbund!»

Och de händren på oss lade
Och välsignade, så brådt,
Och så granna ord de sade, --
Säg, hvad tycks om slik komplott?
Nu, på köpet, hiskeliga
Tanter kommo in också.
Jag, för skams skull, tvangs att tiga
Och att vid kontraktet stå.

Se'n man förde oss till bordet,
Där var samlad halfva sta'n,
Och min svärfar tog till ordet, --
Hvilken gammal, listig fan! --
Och han önskade oss lycka
Uppå allt upptänkligt vis,
Och Sofi jag kände trycka
Jämt min hand, så kall som is.

För en stackars man af heder
Ges det ingen återvänd.
Re'n mitt bröllop man tillreder ...
Ack, hur stort är mitt eländ'!
Lär, min vän, att orden väga,
När du ibland flickor är!
Ty sitt ja de blixtsnabbt säga,
Och då står du vackert där.

*




Blekingsflickorna.

Af all möjlig själaföda
Flickor dock jag föredrar.
Friska, glada, rosenröda,
Hur de sväfva, par om par!
Hej! hvad lif och lust
Här på Blekings kust!
Här finns ingen trånsjuk lilja,
Och här pratas ej persilja.
Ingen flicka här behöfver
Hyckla oskuld, låtsa dygd,
Ty hon har så det blir öfver
För en sämre lottad bygd.
Men ett skämt ej bryr
Henne, så hon flyr.
Skämtet blott hon låter fara,
Står själf kvar och skrattar bara.

Aj! mitt hjärta börjar picka!
Säkert blir på nytt jag kär,
Ty hvar enda blekingsflicka
Själf ett litet Bleking är,
Gudaskönt och sällt,
Fullt af blomsterfält,
Liljekullar, rosendalar,
Och på köpet näktergalar.

Ack, det vore ljuft att blifva
Höfding för ett sådant län!
Då i stort jag skulle drifva
(Med mitt län på mina knän)
Kyssars bränneri
Blickars smuggleri,
Som det är i Bleking seden; --
Hvilket lif och hvilket Eden!

*




Nyhetsmakarna.

(1843.)

»Hör hit, mina tappre!» så talar genral'n,
Och genast församlar sig staben i sal'n.
Lefve Ryssland!


»I veten, att vi uti ryssarna ha
Förträffliga mönster i allt som är bra. --
Lefve Ryssland!

Nu har jag försport, att i deras armé
En viktig förändring skall komma att ske.
Lefve Ryssland!

Två knappar i jackorna skola ta's bort,
Och håret i nacken skall klippas mer kort.
Lefve Ryssland!

Och byxorna skola bli trängre i gren',
På det att reträtt må bli svårare se'n.
Lefve Ryssland!

Och prygel, som dock är den säkraste bot,
Skall gifvas på magen och ej -- midt emot.
Lefve Ryssland!

Den af er, I tappre! som reser kurir
Till Petersburg, genast svärdsriddare blir.
Lefve Ryssland!»

Strax framstå två löjtnanter, tappra och små,
Och säga sig villiga genast att gå.
Lefve Ryssland!

»Haf tack, mina tappre! af staten också
Ett resestipendium skolen I få.
Lefve Ryssland!

En tumstock, en skräddare och en profoss
I skolen ta med er. Det blifver er tross.
Lefve Ryssland!

Ta'n noga nu reda på knapparna se'n!
På håret i nacken och byxen i gren'!
Lefve Ryssland!

Men pryglet jag lägger på hjärtat er mest.
Det gör eder lycka. -- Farväl till härnäst.
Lefve Ryssland!»

De tappre nu dra' mot den ryska koloss
Med tumstock, med skräddare och en profoss.
Lefve Ryssland!

De mäta och klippa och prygla hvar dag,
Samt finna till Ryssland så stort ett behag.
Lefve Ryssland!

De skrifva rapporter på svenska så klen.
Och därför kaptener de bli i armén.
Lefve Ryssland!

Och ritningar äfven där bifogas må
På byxor, på nackar och knappar också.
Lefve Ryssland!

En wladimirsorden ger kejsarn de små.
Se'n vända de åter att svärdsorden få.
Lefve Ryssland!

Men allt det förträffliga, som de fått se.
Blir infördt på stund i vår svenska armé.
Lefve Ryssland!

*




Ett fruntimmersbref.

Med postscriptum.

Söta, lilla, snälla Du!
Någonting högst viktigt nu

Har jag, vet du, att berätta,
Men, för all del, nämn ej detta,
Icke för en kristen själ!
Bara tyst! förstår du väl?
Tyst, för Guds skull! söta Lina!
Framför allt så låt ej Mina
Veta, hvad jag säga vill!
Snälla du, tig bara still!
Vet då, -- men du pratar sällan,
Och det blir ju oss emellan?
Icke sant? Din karaktär
Mig en säker borgen är ...
Hör då, -- men jag ord ej finner,
Handen darrar, kinden brinner,
Och min ... nå, rent ut, min ... barm
Höjer sig så varm, så varm.
Vet då, -- men jag kan ju bygga
På din tystnad? Ack! den stygga
Mina törs jag aldrig tro.
Men hur var det nu? jo, jo ...
Säg hvad tyckte du om schalen,
Som jag bar på sista balen?
Var den icke söt, min vän?
Albert var förtjust i den ...
Men det var likväl ej detta,
Som jag ville dig berätta ...
Det var annat, men, mitt gull!
Bara tig för himmelns skull!
Hör då, -- -- men mitt hjärta klappar,
Så att jag min penna tappar; --
Ack! men säg, finns det en man,
Som med Albert liknas kan?
Ingen! Dock, det var ej detta,
Som jag ville dig berätta.
Vet då, att -- att -- att, men hör,
Ej din vän olycklig gör!
Vet då, att på denna balen,
Där jag bar den vackra schalen,
Ty det var i början kallt,
Blef jag, -- men att säga allt
Går utöfver min förmåga! --
Söta du, mig icke fråga!
Såg du Albert denna kväll?
Hvad hans blick mig gjorde säll!
Lika säll jag sedan varit,
Men du har ju ej erfarit,
Hvad jag ville säga dig, --
Nå, välan! -- men tig, men tig! --
Denna kväll till din Maria
Täcktes guden Albert -- fria,
Och jag svor att bli hans -- brud,
Ty hvem kan stå mot en gud?
Himmel, ack! nu står det skrifvet!
Aldrig, nej, för hela lifvet,
Ville jag att detta skett,
Ty min gud om tystnad bedt. --
Ack! men höjden af min lycka
Hotade att mig förrycka;
För att rädda mitt förnuft
Måste jag ge hjärtat luft. --
Tyst, som grafven! ty nu är jag
Riktigt rädd, och nu besvär jag
Dig, vid allt hvad heligt är,
Att mig ej förråda här! --
Gud! hvad jag är lycklig! Ingen
Ingen under stjärneringen
Kan sig göra en idé
Om min lefnads elysé. -- --

Himmel! ack, nu hör jag ljuden
Af de stolta steg, som guden
Tar i trappan. Kyssars fest
Nu begynnes. Mer härnäst.
Men jag vet du pratar sällan,
Och det blir ju oss emellan?
Ja, för Guds skull trofast bli
Mot din saliga
MARI.

P. S. Om du icke tyst förblifver,
Brefvet strax jag sönderrifver.
DEN SAMMA.

*




För första gången.

Vid fyllda sexton, yr och nätt och smal,
Jag med min mor i Trosa var på bal
För första gången.

Strax omgafs jag af herrar, visst ett tjog.
Hvad jag var säll, som mig beundrad såg
För första gången.

En liten löjtnant, så gudomligt söt,
Mig lärde inse, hvad mitt hjärta tröt.
För första gången.

Förd af hans arm i valsens yra ring,
Jag drömde vaken underliga ting,
För första gången.

Och när till mig han hviskade, så varm,
Oroligt höjde sig min hvita barm,
För första gången.

Vid balens slut jag kände mig så matt,
Så sorgsen, och jag fick en sömnlös natt
För första gången.

Min löjtnant kom dock snart uppå visit,
Och jag af glädje blef båd' röd och hvit,
För första gången.

Min söta mamma uti köket var,
Och jag satt ensam med en vacker karl,
För första gången.

Han var för söt! Mitt hjärta stod i brand
Och jag lät honom trycka få min hand,
För första gången.

Se'n bad han om en kyss. Att neka var
Mig rent omöjligt -- och han fick ett par,
För första gången.

Gud vet, hvad han ej fått, ty jag var rörd!
Men nu kom mamma in och jag blef störd
För första gången.

Och ofta, allt för ofta, kom han nu ...
Sist bad han om och fick -- ett rendez-vous
För första gången.

Väl stridde jag, som plikten föreskref,
Men fåfängt, snart jag öfvervunnen blef,
för första gången.

Jag svor en ed att dit ej mera gå,
Men bröt den genast, dagen däruppå,
För första gången.

Snart for min löjtnant, lika falsk som söt,
Och jag, förtviflad, dränka mig beslöt
För första gången.

Det blef ej af, ty sjölös är vår ort,
Men mamma sade; »Barn, hvad har du gjort
För första gången.»

Af sorg förbleknade min fagra kind
Och jag till julklapp fick -- ett litet »Kind»,
För första gången.
Med falskhet alla männer umgås blott
Och fordra mer, så snart de något fått
För första gången.

Ta'n varning utaf mig, I systrar små,
Och låt dem ej det allra minsta få
För första gången!

*


