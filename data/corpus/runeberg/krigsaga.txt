OTTO WITT.

KRIGETS
TEKNISKA SAGOR
FÖR STORA OCH SMÅ

MED TECKNINGAR
AV EDWIN LINDBORG

-


STOCKHOLM
LARS HÖKERBERGS FÖRLAG
1915
STOCKHOLM
SVENSKA TRYCKERIAKTIEBOLAGET
* 1915 *

INNEHÅLL:

-

	                         Sid.
Kriget och dess släktingar ......   7
De tre bolagsherrarna ...........  20
Spökfisken ......................  27
Mistelns spådom .................  46
En sekund .......................  54
Det förvånade spindelparet ......  59
I den röda tunneln ..............  67
Åskans broder ...................  89
Lille herr Cohn .................  94
Jättefåglarna och svalan ........ 103
På insjöns botten ............... 117
Sven Otto Svensson .............. 124
Trollsvanen ..................... 135
Pappas snusdosa ................. 143
Den otydbara depeschen .......... 153
I jättarnas land ................ 162
De röda soldaterna .............. 167

-

KRIGET OCH DESS SLÄKTINGAR.

Karl Axel lekte krig hela dagarna; det var
så naturligt nu, när alla människor ständigt tänkte 
och alla dagar talade om det stora, väldiga,
verkliga kriget.

»Man kan då sannerligen inte gå eller krypa
någonstans, så djupt ned eller så långt bort, att
man inte hör eller ser något om den här hemska
farsoten, som härjar jorden runt.»

Dessa mammas ord, de beto sig fast i Karl
Axels själ.

Det var väl ändå otänkbart, att man inte 
någonstädes på jorden skulle vara så långt borta
från kanonernas åska, att deras eko ej hördes.
Där ingen tidning fanns och ingen telegraf, där
märktes väl heller ingen dyning af kriget, tänkte
Karl Axel.
Så kom det till, att han en dag, i stället för att
som annars ställa upp sina tennsoldater, spänna på 
sig sitt svärd och sätta sin blanka hjälm på
huvudet, helt sonika stegade ut i skogen, som
började strax intill hans föräldrars hus i 
stadens ena utkant.

Han ville helt enkelt gå så långt in i skogen, att
det var omöjligt att längre höra ett ord om krig
-- och så skulle han säga till mamma, att det
verkligen fanns en sådan plats på jorden i alla
fall.

Allt längre och längre in i skogen vandrade
Karl Axel. Hyggena togo slut. Gran och fur reste
sig allt tätare och tätare, understundom blandade
med snår av enar.

Allt blev så förunderligt stilla omkring gossen.

»Här», tänkte han till slut och slog sig ned på
en mossbelupen sten. »Här är då freden.»

Och där satt han och riktigt njöt.

Men rätt som det var, dånade det väldeliga i
skogen -- det lät, som om en ångvält skulle komma 
rullande.

»Vad kan det vara? » undrade han och kände
sig riktigt hemsk till mods.

Då skymde det för solen. En väldig jätte,
iklädd stålrustning, svärd och gevär, kom gående
med långa steg och vapenrassel. Gevärets pipa
var lång som Eiffeltornet, och dess lopp hade en
sådan kaliber, att ett femvåningars hus gott kunde 
hava tjänat som kula. Svärdets skarpslipade
spets var blank som månglitter på havet, och
handen, som höll om fästet, hade hår som liknade 
vassen vid sjöstranden.

»Jag är Kriget», dundrade jätten.

»Fi -- fi -- finns du här?»

»Jag finnes överallt, varest Livet finns»,
mullrade Kriget. »Det är min stora hemlighet. Livet
bekrigar Döden. Men Livet är rörelse, Döden är
stillastående -- och därför, Karl Axel, finnes 
Kriget överallt, där rörelsen går fram.»

Så sade Kriget.

Därpå drog han åter bort sin sköld från solen
och nickade till gossen på stenen.

»Se på mig», fortsatte han, sedan det blivit ljusare.
»Se på mig. Jag är det modärna, mänskliga kriget. 
Jag är teknikens fulländning i vår
tid. Jag är kulsprutornas, luftskeppens, den 
trådlösa telegrafens, undervattensbåtarnas och 
jättekanonernas krig.

Jag är människornas krig.

Du kan tycka jag är hård och grym, -- det
är jag också, jag medgiver det. Och jag vill ej
ursäkta mig. Blott en sak vill jag bedja dig om
-- du är en människa och känner till alla riken;
du är herre över djur-, växt- och stenriket. Jag är
blott en slav hos människan. Jag beder dig, ty
jag är trött, så trött och överansträngd, som jag
aldrig har känt mig förr, nämn mig en plats, där
freden råder, att jag där måtte kunna få mig en
stunds välbehövlig vila.»
»Än här i skogen då? » undrade Karl Axel.

»Jag trodde så jag med», svarade Kriget.
»Men här pågår en kamp på liv och död. Mellan
träden föres det krig. Stilla men dock hemskt.
Alla fallna furor äro de, som dukade under för
att de kraftigare sögo musten ur marken. 
Mossan på stenen, där du sitter, för krig mot 
barrskogen; den vandrar in, är vattensjuk och 
försumpar skogen. Skogen dör långsamt. Elden,
som vårdslöst föres i skogen, för skogseldens
krig; vinden, som för med sig flygsand, är 
skogens fiende, och alla de skadliga insekterna 
likaså. I trädens stammar, grenar och blad arbeta de
dag och natt på att förgöra träden och själva 
frodas. Nej, Karl Axel, även i skogarnas djup 
finnas mina släktingar.

De enskilda träden föra krig mot varandra; de
starkare breda ut sig och frodas på de klenares
bekostnad; men även», fortsatte Kriget, »de olika
trädslagen föra ett vilt utrotningskrig mot 
varandra. En gång i tiden under en geologisk, ej
långt avlägsen tidrymd kände ej alls den svenska
furan sin frände granen, utan rådde ensam om
väldiga områden. Men granen kom från öster --
alla övriga träd hava i stort sett invandrat från
Danmark och endast ett par från Norge. 
Granen kom österifrån. Dess bevingade frön, dessas
ymnighet samt långa livslängd gjorde, att 
julens eget träd kunde vandra fram med otrolig
snabbhet.
Den kuschade till tallen, gav eken en snärt och
bad den lyfta på foten.»

»Roten», rättade Karl Axel.

»Javisst, roten var det ja. Och granen har 
ännu inte nått så långt den kan gå. Man trodde att
furan på sina ställen gick högre mot den eviga
snön än granen.»

»Jo, men det gör den också.»

»Ja, än så länge, min lilla vän. Men det beror 
bara på, att medan den uråldriga furan 
redan nått dit den kan nå, så fortsätter granen att
stiga uppåt sluttningarna. Och den har långa 
tider kvar, innan den är färdig. Nej, Karl Axel,
skogarnas snår och gömslen trivas mina 
släktingar gott.»

Gossen såg framför sig med stora, runda ögon.

»Men havet och floderna? » undrade han.

»Ja, kanske det», svarade Kriget. Ett, tu, tre
tog han Karl Axel i handen, och innan denne
visste ordet av, satt han på havstranden, i knäet
på Kriget.

Så sutto de då en stund. Ett sillstim svepte 
förbi, förföljt av en jättelik valfisk; vid deras fötter
låg en sjustjärna på vakt kring en mussla, beredd
att suga ut den ur dess skal.

»Aj», sade Kriget, »det sticker så i min högra
sida. Så finnes ej heller här någon ro. Nej, nu
ser jag. Havet och landet bekriga ju varandra.
Ser du de där linjerna, som löpa vågrätt där
uppe på kusten. Det är märket efter hur högt
havet stod förr i tiden. Nu har landet höjt sig
och erövrat plats från havet. Och se, hur här
nere havets vatten grävt långa löpgravar i fasta
klipphällen.»

»Äsch, det är grottor», sade Karl Axel.

»Ja, låt gå för det då. »

Kriget skuggade för ögonen. Då såg det hela
jordens yta.

»Se där borta på Holland! Se hur de uppfört
hela vallar för att stänga havet ute -- och se!
Där flyter den väldiga Missisippi i Amerika. Den
är havets svärd. Havet har tagit solen till hjälp;
solen har avdunstat vatten från dess yta; det blev
vattenånga. Denna jagade in mot de kylande,
höga bergen likt en samling bomber. Av kylan
exploderade dessa och föllo mot bergets sidor i
form av ett kulregn av vattendroppar. Dessa
samlade sig till bäckar, dessa till floder och sökte
sig åter till havet. Men varje droppe slet på
landet, minskade dess berg, tog i floden med sig dess
stenar, grus och slam och förde det mot havet.
Nej, nämn mig en bättre plats.»

»Nordpolen», drog Karl Axel till med.

Men där funno de även krig och kamp. Där
funno de den sex månader långa, ljusa dagen,
som sökte att lösa upp den sex månader långa
vinternattens is och snö. Där jagade isbjörnen
valrossarna och dessa fiskarna och fiskarna
varandra.
» Nere i gruvan - eller än längre ned i jorden», föreslog Karl Axel.

Med åtskilligt besvär, ty det var ganska trångt,
kommo de två nu långt, långt ned under jordens
yta, mitt in i fasta berget, där ingen levande varelse
fanns och yttervärlden var fjärran.

Här cirkulerade det så kallade jordvattnet,
löste upp bergarternas salter och steg åter mot
jordens yta, medtagande dessa i löslig form. Det
äro de, som giva dricksvattnet dess »goda smak».
Och så hände det, att vattnet trängde än djupare,
att det kom i beröring med de eldhärdar i jordens
inre, som bilda vulkanerna - och vips var
det färdigt. Elden anföll vattnet, som i förskräckelsen
blev ånga, som utvidgade och sprängde
berget med blixt och dunder, eld och brak i det
våldsammaste utbrott.

Ett stycke bort sågo de vissa lösningar, som
ej längre cirkulerade som jordvattnet, utan stodo
stilla. De bildade klara, vattenfyllda blåsor inne
i berget - så kallade »drusrum».

»Här är kanske freden», menade Kriget.

Men deras ögon voro nu skarpa, som synen
alltid blir, då man länge vistats i mörkret, och
bägge kunde de se ned i de klara stillastående pölarna.

Men nej.

Ur lösningarna avsatte sig ideligen de klaraste,
hårdaste kristaller, ametist, bergkristall och röktopas.
Och en ljust violett ametist stack upp sitt spetsiga
huvud litet över de andra och sade:

» Ånej, här är alls inte fredligt. Vi, kristallerna,
äro jordens första tecken till liv. Och dessutom
äro vi detsamma i mineralriket, som familjen är
i det mänskliga livet. I lösningen var allt blandat
huller om buller - det är lika som det mänskliga
oordnade samhället. Så bundos vi till kristaller.
Se - huru vi äro formade med fasthet - det
är just familjerna det, och ute i den del av lösningen,
som ej kunde kristalliseras ut - den så
kallade »moderluten», som ännu omgiver oss, där
kretsa de omaka - det är människornas ungmör
och ungkarlar det. Men överallt kämpas och strides
det. Mellan familjerna om platsen, och mellan de
kvarvarande i moderluten.»

»Nej, detta duger icke», sade Kriget. »Här har
jag kväljningar hela tiden.»

Nu var Karl Axel illa ute.

Men plötsligt fann han på råd.

»Hemma på Snusbodgatan bor det en gammal,
gammal gubbe», sade han. »Han är döv, blind
och stum. Dessutom är han lam och ligger jämt
till sängs. Så inte kan han läsa om kriget, inte
höra talas om det och ingenting. Låt oss krypa
in i honom. Där kunna vi få fred.»

Det var Kriget strax med om. Ty han, som rasade
i alla riken, kunde helt naturligt antaga
vilken storlek han ville.

Men i den gamle gubbens ådror dansade vita
och röda blodkroppar en lustig, yrande dans. De
höllo visserligen fred med varandra. Men där
funnos också andra väsen. Små, små baciller.
Och de bekämpade varandra i ett enda sträck - utan
uppehåll. Dogo några, vips ryckte reservtrupper
fram i striden - ty de förökade sig alldeles
ofantligt de små krabaterna.

»Hu då, aj, aj», ropade Kriget, »här får jag
ont i hela kroppen. Låt oss skynda härifrån.»

»Vi få gå ännu längre», sade Karl Axel. »Till ett annat rike.»

»Äsch, nej», svarade jätten, som nu var så liten
som en bacill, och det var Karl Axel också, för
resten, »äsch nej. Du menar djurriket? Där vet
jag väl, hur katten jagar råttan, hunden haren
och gäddan mörtemi. Tigern lurar på antilopen
och valfisken slukar tjugutals tunnor sill åt gången.»

»Nej», svarade Karl Axel. »Vi hava ett rike
till. I det riket är bacillerna som rena vidunderjättar;
det är i kemiens rike, hos molekyler och atomer.»

»Vad säger du? » sade Kriget, och tvärt på skivan
voro både han och Karl Axel ett par atomer.

»Varthän ska vi nu då? » frågadé Kriget.

»Vart som helst», svarade Karl Axel.

Och så slogo de sig ned på första bästa plats.
Det råkade vara just den gamla lytta gubbens
fällkniv, som låg på bordet bredvid sängen.

Men - vilket liv!
Det var ett klingande och ett surrande, så att
de bägge atomerna blevo alldeles yra i huvudet.
Ett bombardemang mot knivbladets järnatomer
utan all like. Där föllo luftens syreatomer in som
från tusende kulsprutor - det var den fuktiga
luften, som sökte att förena sig med järnet till
rost - ty denna är blott järn och syre tillsammans.
Och järnet försvarade sig så gott det kunde.

»Här blir jag då alldeles yr i huvudet», sade
Kriget. »Nej, låt oss återvända till skogen; där
var det i alla fall litet trevligare än här.»

Och vips voro de ute i skogen igen.

Och Kriget, som ju kunde göra sig hur stor och
liten som helst, var nu åter den gamla jätten, väldigt
grov och stor.

Hans huvud nådde högt, högt upp. Han såg
mot himmelen, och full av förtvivlan räckte han
händerna uppåt.

»Finns det då ingen frid på jorden? » sade
han. »Men uppe i molnen då? De segla så fridfullt fram.»

»Bom!» sade Molnet, och en väldig blixt sköt ned.

Ty mnolnet var elektriskt laddat, och Kriget, som
var en väldig metallmassa, verkade som en präktig åskledare.

»Aj», skrek Kriget. »Det var mig en ohygglig
mörsare, aj, vad det svider.»
Och jätten hoppade och gned sig utefter den
ena sidan.

Av åskskrällen vaknade Karl Axel.

Han såg sig omkring. Jätten var försvunnen
och själv låg han framstupa på stenen.

Det var tydligt att han drömt hela saken. Nu
svävade tunga moln på himlen och de första regndropparna
började falla. De voro havets projektiler mot landet.

Karl Axel sprang hemåt det fortaste hans ben
kunde bära honom.

»Det finns ingen sådan plats mamma», sade
han, »där det är fred, och där inte kriget driver
den ene att överfalla och söka förgöra den andre.»

Kanske hade han rätt.

Ty överallt, varest levande varelser finnas med
olika åsikter och olika intressen, där står Kriget
och gläntar på dörren.

Vad människan beträffar, så börjar kriget i
barnkammaren och fortsätter genom alla åldrar
mellan oförsonliga varelser.

Men det finnes ock krig mellan större kroppar
än människorna - mellan samhällskropparna
eller nationerna.

Och likasom det största kriget, vad människan
angår, icke är örfilen eller kulan eller kniven
man och man emellan, utan det krig som ingen
kan undgå: den sjukdom, som förer till död eller
liv, så kan kriget, i stort sett, anses vara en verklig sjukdom.

När sjukdom rasar i en eller annan varelse, söker
den sig ett utbrott. Det kan bli som en
varande böld, som en hostattack eller som annat.
Och är även själen sjuk, bryter ett eller annat
slag av vansinne ut.

Men en långt större varelse än människorna,
nationerna, raserna finnes.

Det är hela vår jord.

Ty vår egen jord är en varelse. Den lever,
andas och kläder av och på sig. Den har en
själ och ett inre liv.

Jordens klädsel är grön om sommaren och
vit om vintern, ebb och flod äro dess fasta
andhämtning, då dess kraftiga bröst höjes
och sänkes i harmonisk takt med måne och sol. Dess
lekamliga sjukdomsbölder äro vulkanerna och
jordskalven; dess tårar de heta, sprudlande
källorna, medan dess svettning är daggen.

Men jorden har ock en själ, ett inre liv, ett
rent andligt sådant.

Det är den mänskliga kulturen.

Och kriget är jordens andliga sjukdom.

När kulturen börjar luta mot sitt fall -- på ett
eller annat ställe på jordytan -- när familjens
bärande styrka föraktas, när hjärtats känslor
smädas och endast hjärnan prisas, när religion
och Gudsdyrkan dragas i smutsen och hänvisas
till att vara barnsligheter -- då är jordens själ,
den mänskliga kulturen, sjuk.

Det är då det stora kriget födes.

Med glödande feberhetta griper det omkring sig
i samhällskropparna.

Det rasar en tid och försvinner.

Och efter kriget finner man alltid en sak.

Och det är, att medan nationens rent
materiella liv skadats, dess ekonomi försämrats och
annat förstörts, som tillhör det rent yttre -- så
har kriget rensat sinnena, dragit fram ur
vardagslivets slitna, gråa vadmal de gömda gyllene,
starka trådar, som lågo begravda, men som gåvo
dräkten dess styrsel och sammanhang.

Kriget är hemskt.

Men vilken sjukdom är inte det?

Och i synnerhet hos en så väldig organism som
jorden, där bacillerna utgöras av sådana jättar
som människorna.
DE TRE BOLAGSHERRARNA.

En liten, livlig herre, som bar bjärt gula
kläder och hade ett visst flottigt leende över sina
välmående drag, presenterade sig för ett par andra
herrar, som han träffat på.

Den lille gule var ovanligt pratsjuk och
började strax samtal med de bägge andra, av vilka
den ene var iförd svarta kläder medan den andre
ståtade i ren, vit tennisdräkt.

»Förlåt, förlåt om jag stör», började den gule.
»Mitt namn är Sulphur -- mister Sulphur
Sulphursson från Sicilien -- fin, gammal släkt,
känd sedan jordens allra äldsta tider.
Synnerligen berest. Jag har ett par söner, som sköta
om vulkanerna uppe på Island, och några döttrar,
som äro gifta med plantageägare med svarta
slavar nere i Västindien. Detta är den rätt 
nedstigande linjen av släkten. Så finnes det 
en mångfald av grenar åt sidan, men de hålla 
sig mest under jorden -- litet varstans -- -- --»

»Vad behagas? Om de ligga i löpgravar? He, he, 
he! Ånej i gruvor, min svarte vän, i gruvor.
Dessa grenar av vår familj heta svavelkis, 
kopparkis, zinkblende, blyglans -- och jag vet 
inte allt vad --»

»Vafalls? Vad jag har för sysselsättning?
Om jag gör nytta för mig. Jag! Var lugn 
min ärade vite herre! Jag är samtiden till 
kolossal nytta. Ja, det är jag. Jag är med i 
kautschukens alla aktiebolag, stor delägare 
i pyroteknikens alla under såsom raketer, 
bengaliska eldar, solar och stjärnor, jag har 
aktier i alla tändsticksfabriker, jag är 
läkarnes trogne hantlangare, vinfabrikanternas 
lilla ögonsten, när det gäller att utrota 
insekter, och jag är huvudfaktor i världens 
mest använda och begagnade syra. Jag är med 
överallt, som ni hör, men ändå, mina herrar, 
är jag mycket angelägen att få till stånd
ett aktiebolag, som jag, sedan jag fått höra, 
om herrarna äro de jag söker, vill föreslå er 
att just vi tre skola bilda. Och nu, mina 
herrar, är ordet fritt, och jag vore tacksam, 
om jag finge bli bekant med era ärade namn 
och er föregående sysselsättning.»

Den citrongule, livlige herrn slog sig ned, lade 
det ena lilla runda benet över det andra, tände
en cigarr och log lätt, då han såg de andras 
besvärade miner. Ty den cigarren luktade inte 
för gott. Den brann med en blåaktig låga, utan 
synlig rök och spred en frän, skarp lukt.

Den svarte, även han litet rund men större än 
den gule, reste sig, bockade stelt och hostade 
fram:

»Jag hör att ni talar svenska. Ni är således 
bekant även här i landet?»

»Jag ja», svarade mister Sulphur Sulphursson 
från Sicilien. »Men», tillade han med en suck, 
»man förföljde och förtalade mig en gång här 
i landet. Och ännu bär varje svensk man sin 
högra västficka på en förolämpning mot
mig. Det är en liten obehaglig låda, på vilken 
det står skrivet: »Säkerhetständstickor, utan 
mister Sulphur Sulphursson från Sicilien och
fosfor.»

»Aha, ni är svavlet, mister Sulphur», utbrusto 
de bägge andra.

»Riktigt, min svarte och min vite broder. Och 
Sulphur är mitt latinska namn. Så nu torde 
presentationen från min sida vara fullständig.»

»Tackar förbindligast», sade den svartklädde 
och nös av röken. »Ja, jag har inte så fin släkt 
som ni, mister Sulphursson. Jag är, som ni ser
av det enkla snittet på mina kläder 'made in Sweden', 
helt enkelt hemmagjord. Mitt stamträd växte uppe 
i Norrland, och hela min släkt 
har arbetat med att sovra järnet ur malmerna 
där uppe, att smälta det, och så har jag --»

»Halt», avbröt mister Sulphur, »jag tror 
knappast att ni duger. Nej, ni är ej den rätte. 
Ser ni, ni är för svart. Min man bör vara mörkbrun. 
Absolut! Jag gillar ingen annan. Ni ursäktar väl
-- men smaken är ju så olika. Ni förstår: leve 
specialiteten! Saken är den, att ni är litet för 
hårt bränd. Men har ni inte en bror, som aldrig 
varit värre ute än för omkring 300 grader i milan 
i den norrländska skogen? Som kolades i starkt 
upphettad vattenånga och därför kom till att 
innehålla mera väte och syre än ni? Den, 
ser ni, den skulle passa mig alldeles 
förträffligt i mitt nya bolag.»

Den svarte, som var det vanliga träkolet, bugade 
sig ånyo, nös en gång till och sade:

»Jag skall ögonblickligen anmoda min mörkbrune 
broder att skynda hit.»

Därpå försvann han, och den tennisklädde tog 
till ordet:

»Jag börjar ana, vad ert bolag rör sig om. Och 
jag förstår, att ni vill veta, om jag hör till 
kali- eller natrongrenen.»

»Riktigt. Ty som ni vet är jag den enda 
oföränderliga av de tre parter, som nu behövas. 
Svavel är alltid svavel. Men kolet kan vara av
olika kvalitet och likaså ni, ty ert namnn är ju 
Salpeter, icke sant? Och nu ville jag blott veta:
till vilken gren av släkten hör ni? Är ni 
natronsalpeter duger ni ej, ty den fuktar i luften och
kan omöjligt användas.»

»Nej, jag är ren och torr kalisalpeter», svarade 
Salpetern.  »Min släkt härstammar från Chiles väldiga 
lager av natronsalpeter, ur vilka vår stamfader kom till, 
då man löste natronsalpeter i vatten och lät den förena 
sig med klorkalium. Då skilde Kalium sig från sin Klor och 
förenade sig med Kväve och Syre till Kalisalpeter, och 
Natrium skilde sig från Kväve och Syre och förenade sig 
med Klor. Då uppstod ju familjen Klornatrium, som också 
kallas Koksalt, i form av kristaller, vilka avlägsnades. 
Då återstod endast mina kristaller i form av salpetermjöl. 
Vi ha litet krångliga släktförhållanden, som ni hör.»

»Härligt! Ni är den rätte», sade Sulphur och slog den 
vite på axeln.

I detsamma sågs det mörkbruna träkolet skynda till mötet 
och välkomnades hjärtligt.

»Gott, då är aktiebolaget klart för start», utbrast den gule.

Och i sin glädje tog han de bägge andra i handen och utförde 
tillsammans med dem en vild ringdans.

Men det borde han aldrig hava gjort.

Han hann endast pusta fram:

»Aktiebolagets namn är Krut», så skedde explosionen.

Ty Sulphurs cigarr glödde ännu och dansen hade haft till 
följd, att smådelar slitits av de tre 
glada vännerna. Och allt råkade bli just i 
riktig procentsats: av Salpeter 75 delar, av 
Svavel 10 delar och av Träkolet 15 -- och det 
är just en sådan blandning, som bildar krut.

Den pratsjuke Svavel hann aldrig med att hålla 
det föredrag han tänkt och i vilket han skulle 
ha påpekat, att krutets sprängande förmåga beror 
på att det vid antändning bildar gaser, som 
intaga ungefär 10 gånger så stor volym som det
fasta krutet har. Till följd härav tränga 
gaserna, som måste hava plats för sin volym, 
med full fart åt alla håll. Då skjuta de undan 
den hindrande kulan genom gevärs- eller kanonloppet. 
Det är av största vikt att krutet förbrinner 
med lagom hastighet. Sker det för fort, kan 
pipan sprängas -- går det för sakta, hinna ej 
gaserna meddela kulan hela sin kraft. Huruvida
förbränningen sker hastigt eller mindre snabbt 
det beror till största delen på krutkornens 
större eller mindre storlek.

Allt detta och mera till skulle mister Sulphur 
Sulphursson från Sicilien hava meddelat de bägge 
andra, om ej explosionen kommit emellan.
Och han hade även tänkt att viska:

»Det stundar lysande tider för ett sådant bolag. 
Djupt inne i min gula själ känner jag, hur kriget 
ligger på lur överallt, överallt. Och då behöves 
krut, krut och åter krut.»

-- -- -- -- -- -- -- -- -- -- -- -- -- -- -- --

Ja, det hade Sulphur tänkt att tala om.
Men mister Sulphursson visste ej, att hans 
bolag troligen aldrig hade blivit någon storartad 
affär, om det blivit startat. Ty just denne 
skrävlande, gule mister Sulphurssons skuld är det, 
att det gamla svartkrutet inte längre såsom förr 
användes till krigskonst, utan detta göres nu så, 
att kolet ersättes av bomull eller så kallad 
cellulosa, och denna behandlas med salpeterns syra. 
Således är numera det kali, som mister Sulphur var 
så rädd för, alldeles ur räkningen vid bildandet av krut.

Och mister Sulphur Sulphursson från Sicilien har 
sålunda än en gång blivit förolämpad -- denna gången 
inte blott i Sverige -- och under stor salut: ett 
dånande världskrigs rullande åskor.

-
SPÖKFISKEN.

»Nu har jag sett den igen, sade delfinen 
till valfisken, då de möttes ute i världshavet 
ganska nära vattenytan.

Delfinen var upprörd. Han var en smula blekare 
under buken än vanligt, och hans stjärtfena darrade.

»Jag begriper inte det här», svarade valfisken.

»Det är så underligt, så underligt, ja, jag tror 
nästan det är besynnerligare än det där som gav 
mig mitt bibliska anseende.»

»Aha -- du menar det med Jonas? Ja, vet du det här 
är mycket märkvärdigare. Jonas var bara en människa, 
och sådana finns det gott om -- men detta, det är ju 
något alldeles spritt språngande nytt, något som 
ingen fisk begriper.»
»Nej, du har rätt, kusin delfin», pustade valen 
och lät en tjock stråle spruta högt upp i luften.

»Men tala då om, vad du såg, och låt oss resonera 
om saken. Sista gången du fick öga på den, kunde 
du ju inte se något av själva kroppen -- eller hur?»

»Nej -- och inte mycket mera nu heller.»

»Vad? Såg du ingenting av den? Och ändå skälver 
du som en kompassnål. Men berätta i alla fall 
vad du vet -- jag är så nyfiken.»

Delfinen teg en stund.

Så svängde den ett slag på ryggfenan och sade:
»Jag såg något hemskt -- den var inte vit på 
buken. Tänk dig, den var absolut inte ljusare 
under buken än på sidorna och ryggen.»

Nu blev det valfiskens tur att förvånas. Den blev 
så häpen att den i hastigheten drog in en stor 
klunk saltvatten.

»Så är det då övervattenskrafter med i spelet»,
sade den dröjande, och med det ordet förstå 
fiskarna det samma som människor, när de kalla 
något övernaturligt eller 'spökeri'.

»Ja, den var svart och lång och alldeles stel 
och hade samma svarta färg över hela kroppen»,
svarade delfinen. »Så mycket såg jag.»

»Jag tycker det här låter riktigt kusligt. Låt 
oss taga en funderare, innan du går vidare i 
berättelsen», föreslog valfisken.

Och de bägge havsdjuren tänkte, djupt som havet 
och klart som saltvattnet i oceanen.
De begrepo, att den nya fisk, som delfinen nu 
för andra gången sett susa fram. genom vattnet, 
icke kunde vara skapad av den natur, de kände 
till, eller av samma krafter, som iklätt fiskar 
och andra havsdjur deras dräkter. Ty denna 
allvisa natur styrde alltid om, att fiskarnas 
undersidor voro ljusare än ryggen. Och de bägge 
djuren visste mycket väl varför: för att skydda 
dem mot fiender.

Kom fienden ovanifrån, så doldes den under honom 
gående fisken genom ryggens mörka ton. Och närmade 
fienden sig underifrån flöt bytets ljusa underdel 
samman med den ljusare havsytan. Till och med 
sillen, mörten och löjan äro skyddade, fast deras 
buk och sidor glänsa som silver, ty sedda underifrån 
smälta de fullständigt samman med solglittret på 
vågorna. Guldfisken lever under en mera glödande 
sol, och solens silver i nordliga trakter blir 
till en rik förgyllning på ekvatorns böljor.

Allt detta visste de bägge vatteninnevånarna, och 
de begrepo, att en alldeles mörk fisk måste vara 
något hemskt och onaturligt.

»Fortsätt du», sade valen till slut, »jag kan inte 
få någon klarhet alls i den här saken. Låt mig höra, 
hur den där spökfisken bär sig åt, så få vi sedan 
rådslå om, vad som är att göra.»

»Jag skall gärna tala om allt jag vet och glad är 
jag, att jag slapp helskinnad undan, ty det höll 
på att kosta mig livet.»
»Vad säger du? Rovfisk alltså?»

»Mja -- men det var inte mig, den besten ville 
åt -- Nå nu skall du höra. Jag gick, som min vana 
ju är, bredvid ett stort skepp, som klöv vågorna 
ute på Oceanen. Jag sam i kapp med det, så att 
vattnet bubblade om mina sidor, jag nosade det på 
fören, dök under dess röda buk och kom upp på 
andra sidan -- ja, du vet ju, hur jag brukar.»

»Javisst», svarade valen.

»Nå -- hast du mir gesehen -- innan jag vet ordet 
av gripes jag av en så underlig förnimmelse; det 
var, som skulle någon sagt mig: 'Försvinn!'

Jag klatschade till med stjärten och satte full 
fart, så att jag snart var långt borta från fartyget.

Jag gick mina 3 meter under vattenytan med rätt god 
fart. Då mötte jag den. Rätt som det var susade 
det något tätt, tätt förbi mig. Jag vände på huvudet. 
En vit rad av bubblor var allt jag varsnade; men just 
som besten rände förbi mig såg jag dess längd, som var 
omkring fem, sex meter och dess bredd, som uppgick 
till ungefär en halv meter. Den var jämntjock, tycktes
det mig. Den fortsatte sin färd, rakt, som ett aftonmoln 
vid horisonten, och med ens stod det klart för mig: den 
hade ont i sinnet mot fartyget, som jag nyss lämnat. 
Detta var varslets betydelse. Det var därför jag hört den 
där besynnerliga rösten. Men vilken fart spöket hade! Tio
gånger fortare än den smäckraste delfin. Stel av 
fasa hackade jag med båda bröstfenorna, stjärt- 
och ryggfenan på en gång och steg blixtsnabbt
upp till ytan.

Ögonblicket därefter inträffade katastrofen.

Det gick en stöt igenom vattnet, så våldsam, att 
jag nästan bedövades, och samtidigt hördes ett 
förfärligt dån.

Det stora fartyget -- jag såg nu, att det var en 
örlogsman med pansartorn och kanoner -- skakade 
till i alla sina fogningar, en väldig vattenpelare 
slungades högt upp i vädret -- -- --»

»Som min stråle?» avbröt valen.

»Åh nej -- hundra gånger större och kraftigare», 
avvisade delfinen. »Nå! Så delade skeppet sig i 
två delar -- precis på mitten och sjönk
ögonblickligen till bottnen. Det var en hemsk syn.»

»Halt frände», skyndade valen att säga, »halt, jag har det.»

»Vad har du?»

»Odjuret! Säg, är du säker på, att det inte hade en 
lång lina efter sig. Det, som du trodde var bubblor, 
det var kanske just linan det? »

»Nej, visst inte -- det fanns ingen lina alls. Hur så?»

»Jo, för då kunde det ha varit en harpun, ser du. 
Jag känner till de där vapnen jag. Det är hemska saker.»

»Nej, det var alls ingen harpun. Det sam som
en fisk, självständigt och utan att ha något i 
släptåg.»

»Underligt», tyckte valen. »Den så kallade 
sågfisken var jag utsatt för en gång nere i 
tropikerna. Det är en ful fisk. Den har en stor 
såg i munnen; väl över en meter lång är den 
apparaten. Jag låg där och gassade mig och 
väntade på ett sillstim, som jag hört skulle komma.
Så helt plötsligt sticker det till i min vänstra 
sida -- ohyggligt. Det var inte mina gamla vallöss, 
förlåt det fula namnet, men de heta tyvärr så;
nå, det var inte de, ty dem hade jag gnidit av mig, 
och smärtan var dessutom helt annan -- oerhörd. Nej, 
en sågfisk var det, och ett stort stycke
kött sågade den ur min stackars kropp. Se här»,
fortsatte valen och vände bredsidan till.

»Det är läkt nu», tillade den, då delfinen uttryckte 
sitt beklagande. »Men kunde inte odjuret vara en 
släkting till den där sågfisken tror du? För sågfisken 
har också en ofantlig kraft. Jag har sett en sågfisk, 
som ränt sin såg fast i en stigande bank av lera. Den 
hade skjutit fart och anade icke, att bottnen plötsligt 
skulle stiga nästan rätt upp -- och vips satt den fångad 
i leran. Den kunde icke komma loss, utan omkom jämmerligen. 
Och jag har hört talas om hur både den och svärdsfisken 
kunna ränna sina sågar och svärd genom hela skeppssidor. 
Så kanske det är en släkting, som vi aldrig hört talas 
om, till någon av dem.»
Delfinen såg stort och runt med sina vattniga 
ögon på valen.

»Du glömmer ju det viktigaste», sade den -- 
med något litet förebrående i rösten.

»Nej, vad då?»

»Att odjuret inte hör till vår natur, att 
det var jämnsvart både ovan och under. Det är 
människoverk, ser du.»

»Aj, det var ju så sant», hajade valen till.

»Men -- hur skall väl detta kunna förklaras, 
frände. Skeppet, som odjuret anföll och förstörde, 
det veta vi, att det är människors verk -- ja, 
deras stolthet. Hur kan då människan själv förfärdiga 
ett redskap, som så förstör det vackra fartyget. 
Människans kamp mot oss djur, det förstår jag. Av 
mig får man späck och tran, av fiskarna mat och av 
de fyrfota djuren hudar till kläder -- och människans 
strid mot elementen, mot stormar, kyla och värme, det 
begriper jag också -- men -- att först bygga det 
härliga fartyget och sedan en apparat att förstöra 
det med -- se det, det övergår alldeles mitt förstånd. 
Ty antingen är jag oerhört inskränkt, som inte begriper 
det fina i detta människans handlingssätt, eller också 
är människan galen. -- Nå väl! För att avgöra denna fråga 
och få litet klarhet i saken, så låtom oss undersöka den.»

»Mycket gärna, frände, men hur? Odjuret går så fort, 
att man omöjligt kan gå i kapp med 
det och språka -- även om man skulle ha lust»,
menade delfinen.

»Nej», skrattade valfisken, »men jag har en idé. 
Och den skall du få höra. Att det finns flera än 
ett av de där odjuren är tydligt, då du redan har 
sett två av dem. Och om de äro avsedda att vara 
mordredskap för fartyg, så måste det väl åtminstone 
finnas någorlunda lika många av dem, som det finns 
fartyg på haven.»

»Javisst.»

»Där ser du. Och givetvis ha väl inte alla träffat 
sitt mål -- jag minns hur ofta jag själv gått fri 
för harpunerna. Således ha de fortsatt, intill deras 
kraft tagit slut, och då ha de helt enkelt sjunkit 
till bottnen. Alltså, frände delfin, förstår du, vad 
jag menar?»

»Ja. Att vi sänka oss ned till bottnen och försöka 
att få fatt i ett sådant där dött odjur.»

»Just precis», svarade valfisken.

Och så bar det i väg. De bägge djuren satte kurs 
rätt nedåt genom det klara, gröna vattnet. Snart 
uppnådde de bottnen, och nu började ett ivrigt 
sökande. De jagade fram och tillbaka -- men måste 
snart åter stiga upp till ytan för att hämta frisk 
luft och för att vila sig.

Ty ju längre ned de kommo mot bottnen, där det var 
som djupast, desto hårdare tryckte vattnet mot deras 
kroppar, så att de ibland trodde att de skulle tryckas 
samman, och fort måste uppåt, där trycket lättade.
Så pilade de upp och ned, den väldiga 20 meter 
långa valen och den endast 2 meter stora delfinen. 
Vid ett hastigt påseende föreföll det nästan, som 
vore de mor och barn, de bägge.

Till slut funno de verkligen det de sökte. På en 
öppen, vit sandplats mellan omgivande täta algsnår 
låg den där konstiga fisken, stilla och orörlig, 
utsträckt på bottnen. Den liknade till formen en 
jättestor lancettfisk. Dess längd var mer än två 
och en halv gånger delfinens och dess form var som 
en cigarr. Nosen var spetsig som en cigarrs munända 
och stjärten hade fenor av en konstbesynnerlig form. 
Hela den underliga fisken var gjord av stål och mörk 
och svart.

»Jag skall se om den är riktigt död, frände», sade 
delfinen och sam försiktigt fram och ville nosa den 
på munnen.

Men i det samma spratt den förskräckt tillbaka; ty 
från spökfisken hördes en röst som sade:

»Tillbaka! Jag är ej avsedd för er, havsdjur. Rör inte 
vid mitt tändstift, det där som ser ut som torskens 
bihang på underläppen, ty då exploderar jag.»

»Förlåt», sade då valfisken, »förlåt... tack för 
upplysningen. Med vem hava vi äran att tala?»

»Jag är den modärna distanstorpeden», svarade 
stålfisken. »Jag är sjökrigets farligaste vapen, men 
jag vill inte fiskarna något ont. »

De bägge havsdjuren förstodo ej mycket av 
detta, men de kände sig nu litet lugnare och 
stannade kvar. Valen frågade:

»En slags harpun, som går av sig själv?»

»Just det ja», svarade torpeden.

»Och användes för att harpunera krigsskepp med?»

»Rätt gissat.»

»Men vad tjänar det till?»

»Ja, se det har jag då aldrig funderat över. Men 
det är väl någon mening med det också, tänker jag. 
Människan gjorde mig sådan som jag är, och jag har 
bara att uppfylla min plikt och göra så gott jag kan.»

»Nåja», menade valfisken. »Du har kanske rätt i det. 
Men ursäkta mig än en gång. Jag tyckte att ditt namn 
var så invecklat.»

»Jag är torpeden, torpedon.»

»Aha -- ja så var det. Då känner jag er namne inom 
fiskvärlden», fortsatte valen och kände sig straxt 
riktigt hemmastadd med spökfisken.

»Det tror jag inte, ty jag är av en alldeles ny familj 
och har ingen förbindelse med vanliga fiskar.»

»Jo, jag försäkrar. Det finns ett slags fiskar, 
som äro laddade med elektricitet, och deras latinska 
namn är torpedo. De kallas annars för darr-rockor och 
kunna utdela förlamande elektriska stötar. Och namnet 
'torpedo' betyder just förlamning eller bedövning. 
Kanske är du 
också laddad med elektricitet och framkallar bedövning?»

»Nog åstadkommer jag bedövning alltid», svarade torpeden, 
»både förlamning och död med, men jag är ej alls elektrisk. 
Min laddning är tvåfaldig. Huvudet, alltså min koniska 
framdel, är laddat med ett explosivt ämne, ungefär 100 
kilogram har jag i mig av det. Så har jag en stor reservoar 
i magen. Den innehåller komprimerad -- sammanpressad -- 
luft.  Det är den, som verkar på det maskineri i min stjärt, 
som sätter propellerna i rörelse, och på så sätt driver mig 
fram med rasande fart genom vattnet. Den sammanpressade 
luften liknar i viss grad ångan, men på ett helt annat 
sätt, förstås.»

»Du var mig då en invecklad en», avbröt delfinen.

»Åja, men nog är en levande varelse mera krånglig.»

»Kanske. Men låt oss nu höra litet mera om er själv. 
Den där explosiva blandningen i huvudet -- -- --»

»Det är väl den, som spränger sönder skeppen?» undrade valen.

»Javisst.»

»Och den är väldigt stark?»

»Mycket. Om vi räknar med bomullskrut -- -- --»

»Vad är det för något?»

»Det är ett explosivt ämne, som framställes,
när högst koncentrerad salpetersyra får inverka 
på bomull.»

»Vidare», sade valfisken litet viktigt, fast det 
troliga var nog att han inte begrep så mycket av 
kemin.

»Vi räkna med 100 kilogram bomullskrut», fortsatte 
torpeden. »När nu mitt tändstift stöter mot skeppssidan 
och explosionen sker, utvecklas en så stor kraftmängd, 
att den på en sekund skulle kunna lyfta 43,000,000 kilogram 1
meter upp i luften. Detta kallas 43 millioner kilogrammeter.»

»Det var väldigt», pustade den kolossala valfisken. 
»Hur mycket blir det i valfiskar? Det kunde vara roligt 
att veta.»

»Låt mig fundera», svarade torpeden, som blivit mäkta 
styv i matematiken tack vare alla fiffiga ingenjörer, 
som konstruerat varenda detalj i den. Och i en handvändning 
hade den allt klart.

»Jag är så ovan att räkna i valar», tyckte den.
»Jag räknar hellre i fullastade järnvägsvagnar. Hur mycket 
väger du, att börja med?»

»Jag! Jag är 20 meter lång och väger 150,000 
kilogram precis», svarade valfisken.

»Det blir 15 järnvägsvagnar, var och en på 10 ton det, 
ifall du verkligen talar sanning», sade torpeden. »Du 
var mig en bjässe -- jag för min del väger inte mer än 
900 kilo och ändå är jag en jätte bland torpeder. Nå, 
låt oss fortsätta.
Mitt huvud förmår att på en sekund kasta 4,300 
stycken fullastade järnvägsvagnar samtidigt 
en meter upp i luften. Så att nog finns här kraft.»

»Ja, det var svårt», medgav valen och ville inte 
fråga vad detta blev i valfiskar, för att inte 
blotta sin svaghet i division med 15. Ty så enkelt 
var det.

»Nå, då är det då inte att undra på, att du kan 
bräcka ett krigsskepp i två delar», menade delfinen.

»Å -- så direkt går det nog inte», svarade torpeden. 
»Jag håller mig ungefär tre och en halv meter under 
vattenytan. När jag nu träffar båtens skrov, förorsakar 
explosionen först och främst en remna i detta; men det 
inträffar även något annat, och det är just det viktiga. 
Vattnet giver efter och slungas från fartyget vid 
explosionen.»

»Men det är väl bra för skeppet det.»

»Tvärtom. Ty i nästa sekund rusar hela den bortträngda 
vattenmassan med en ohygglig styrka tillbaka mot bräckan 
och bryter sig in genom remnan med våldsam kraft. Fartyget 
kränger över och, sjunker slutligen. Det kan också hända, 
att explosionen intränger till sådana explosiva ämnen, 
som finnas ombord på krigsskeppet, och då hjälper denna 
nya explosion till; fartyget delas i tu och sjunker 
ögonblickligen.

»Förfärligt!»

»Underbart!»
Så utropade delfinen och valen; och de lade 
sådan kläm i utropen, att de nästan tappade 
andan, och hals över huvud måste begiva sig 
upp till havsytan för att få sig några nosar 
frisk luft.

»Ja, luft är skönt att ha», sade valen, då de 
pustat ut.

»Luften är härlig», kom det som ett eko från 
delfinen. Så betraktade de varandra helt 
plötsligt. Hur var det? Torpeden hade ju också 
talat något om luft -- jo, så sannerligen. Den 
ägde ju en luftblåsa i magen.

Och så döko de åter ned till den cigarrformade 
fisken på sjöbottnen.

»Jo», svarade torpeden på deras frågor, »jo, jag 
har, som jag nämnde, en reservoar, fylld med 
sammanpressad luft. När nu en kran till den 
reservoaren öppnas, så gör det stora trycket, som 
luften fått just genom sammanpressningen, att 
luften med förtvivlad kraft söker sig ut genom den
öppnade kranen. Men kranen fortsättes av ett rör; 
röret leder luftströmmen till en invecklad maskin 
i min bakre ända. Det är en maskin med minst fyra 
cylindrar, i stort sett något liknande aeroplanens 
mångcylindriga motorer -- fast i detalj alldeles 
olika.»

»Ja ha», sade valfisken med stor säkerhet, »och 
den maskinen driver axeln runt, och på axeln 
sitta vinghjul, s. k. propellrar, liksom i aktern på 
båtar -- så nu kan vi det.»

»Visst inte», protesterade torpeden, »visst inte. 
Jag har två axlar och två vinghjul.»

Delfinen gick bakåt ett slag och tittade torpeden 
på svansen.

»Att du har två vinghjul, det ser jag. Och de stå 
med vingarna åt motsatt håll. Men de sitta ju på 
samma axel, din filur. Du har bara en axel.»

»Nej. Jag har två. Den ena är nämligen ihålig. Och 
den andra axeln löper inuti denna. På så sätt kunna 
de bägge vinghjulen löpa åt motsatt håll. Funnes det 
bara ett vinghjul, skulle jag få »slagsida», och hela 
torpeden komme då lätt att också den vridas runt med 
vinghjulet. Men när jag har tvenne vinghjul med 
vingar, vända åt motsatt håll, så upphåver den ena 
vridningen den andra och jag håller mig i min ställning.»

»Så enkelt», tyckte valfisken.

Men delfinen, som var litet mera sanningskär, såg litet 
fundersam ut.

»En sak begriper jag ändå inte», sade den till slut. 
»Och det är, hur du kan gå så långt som du gör och 
inte sänka dig mera än vad du gör. För nog gick du -- 
eller rättare sagt, bror din som jag mötte här om 
dagen -- minst ett par tusen meter bort till fartyget, 
sedan jag träffat honom. Och när vi råkades, var han 
ungefär tre och en halv meter under havsytan. Det såg 
jag. Nå, så
kilade han i väg sina modiga två kilometer -- men så 
sannerligen träffade han inte skeppet ändå precis tre 
och en halv meter under vattenytan. Det där är, 
fördubbla mitt späcklager, nästan en omöjlighet. Om man 
skjuter en kula alldeles vågrätt, så sänker den sig snart 
mot jorden, och detsamma sker med allting. Men du, du 
trotsar ju tyngdlagen. Du väger hela 900 kilogram och 
kan gå två tusen meter på precis samma djup under vattnet 
-- det är det, som jag absolut inte kan begripa.»

Torpeden smålog.

»Prata smörja», sade han, »två tusen meter; tror du vi 
leva i barbariets dagar, år 1892?! Då gick jag endast 
2,000 meter långt. Nu, år 1915, går jag säkert och utan 
mankemang hela 6,000 meter.»

»Det var svårt», tyckte de bägge djuren och stego till 
ytan för att andas igen.

Men när de, efter ett ytterligare besök nere hos torpeden, 
åter nådde vattenytan, hade de hört mycket. Torpedens hela 
historia så gott som.

De hade fått veta, att torpeden uppfunnits år 1868 av 
ingenjör Whitehead och att den år 1877 för första gången 
använts i krigets tjänst. Det var då Chile och Peru 
bekrigade varandra. Denna första torped nådde ej längre 
än 200 meter, och dess hastighet var endast 6 till 10 
knop. (Att en knop var en engelsk sjömil (1,852 meter) 
i timmen visste sjödjuren redan  
förut). Laddningen av explosivt ämne vägde 
då ej mera än 18 kilogram. Sedan hade
torpeden utvecklats genom tiderna och nu -- 
ungefär 40 år senare -- hade talen stigit: I 
genomskärning var den förr 331 millimeter och 
nu mellan 450 och 533 millimeter. Hastigheten 
kan nu uppdrivas till 45 á 48 knop och 
väglängden, som torpeden utan att sänka sig 
kan tillryggalägga, är 6,000 meter. Samtidigt 
har sprängämnets vikt stigit till 100 kilogram.

När valen och delfinen nu summo omkring uppe 
vid ytan, kom delfinen att tänka på, att torpeden 
ju ännu inte talat om den där hemligheten med 
huru den kunde gå så långa vägar utan att sänka 
sig mot bottnen.

»Se, jag tycker», sade den, »att människorna 
gjort en dumhet. Det hade varit bättre att haft 
bara ett enda vinghjul och så gjort torpeden 
refflad. Det vet jag att de göra med sina 
gevärskulor, för jag fick en gång en sådan 
genom späcket. Det var en passagerare som hade 
tråkigt ombord på en ångare och då sköt han på 
mig, som sam bredvid båten, för att få litet 
omväxling. Den kulan snurrade och var refflad. 
Och det borde torpeden också vara.»

»Det tycker jag med», sade valen och därmed 
döko de ned igen till torpeden.

Men torpeden bara hånskrattade åt dem.

»Ånej», sade den, »i så fall skulle jag nog 
aldrig kunna hålla mig uppe; jag skulle dessutom
bli uppehållen av det ideliga snurrandet. Nej, kära 
havsdjur, det är allt etwas finare, som håller mig 
au niveau. Det är en balansinrättning. Jag har en 
fjäder och en elastisk membran?»

»Membran?»

»Just så -- och med tonvikt på sista stavelsen,» 
upplyste torpeden spydigt.

»Tack! Jag vet», sade valen.

»Men vad betyder det?» undrade den sanningskäre 
delfinen.

»Hinna, helt enkelt. En tänjbar hinna alltså, och 
denna står i förbindelse med vattnet och fjädern. 
Den inställes så att den verkar på fjädern under 
den -- på andra sidan om vattentrycket alltså -- och 
inpassas just för ett vattentryck av tre och en halv 
meters höjd. Fjädern styr en liten, framspringande 
tunga utanför min kropp. Sjunker jag, så verkar det 
ökade vattentrycket på membranen, denna på fjädern, 
den på tungan; och tungan styr inte bara människor, 
utan även mig -- jag stiger. Vid tre och en halv 
meters vattenhöjd skär tungan vattnet alldeles 
parallellt med min längdaxel -- jag går alltså då
hela tiden precis tre och en halv meter under ytan. 
Kommer jag för högt upp, för nära ytan, balanserar 
membranen, fjädern och tungan mig nedåt -- jag intager, 
ja måste intaga en medelställning av just tre och 
en halv meter.»

»Rasande enkelt», tyckte valen.
»Charmant», bekräftade delfinen -- som alltid ville 
vara en del finare.

Att man, vid avlossandet av ett torpedskott dels 
måste beräkna torpedens hastighet, dels det fartygs 
som skall beskjutas, så att man alltid siktar 
tillräckligt långt framför stäven -- det begrepo de 
bägge djuren.

Och den stora valen upplyste om, att sådant var den 
väl van vid, när det gällde att taga ett sillstim 
»på snedden», som den uttryckte sig.

Men vad ingen av de tre »fiskarne» begrep, den stora, 
olösliga gåtan, som de aldrig kunde tyda -- det var 
varför människa förstörde något för människa, 
när de icke direkt använde det till föda.

Denna stora gåta är det uteslutande människan förunnat 
att lösa.

Och under det hon funderar på tydningen, susa dag och 
natt de hemska spökfiskarna fram genom det klargröna 
havsvattnet till stor förundran och skräck för havets 
infödda medborgare.

-
MISTELNS SPÅDOM.

»Jag undrar om han kommer, jag undrar om
han kommer?»

De orden viskade Lisa för sig själv där hon
gick och pysslade och sysslade med julbordet i
nådens år 1914, det stora världskrigets år.

Lisa var nitton år, vacker och rar, och »han»,
som skulle komma, var sina par och tjugu år med
lyftad panna, käcka blåa ögon och ett par alldeles 
bedårande mustascher liknande kejsar Wilhelms.

Lisa tyckte om honom. Hon trodde också, att
han tyckte om henne -- men, fastän hon gång på
gång givit honom tillfälle till det, hade han 
ännu ej talat om det för henne.

Så underligt -- vad karlar ändå ibland äro
tafatta?
Medan hon nu tänkte på detta, föll hennes blick
på mistelkvisten, som hängde i julljuskronan.

Det var en idé!

Den dam, som står under misteln, den har en
herre rätt att kyssa -- det visste Lisa.

Ja -- hon skulle vänta på honom under kronan --.

Men han dröjde så länge, att Lisa började bli
trött, och på det viset kom det sig, att Lisa till
slut helt finurligt flyttade kvisten, hängde upp
den under en hylla över soffan; och mitt under
den satte hon sig. Hon glömde alldeles, att den,
som sitter mitt i en soffa, aldrig blir gift.

Nå -- där satt nu Lisa.
	
Ute sänkte sig kvällen blåare och blåare, 
modern sysslade med den minste, fadern läste 
jultidningar inne i sitt arbetsrum och syskonen voro
ute. Luften var varm och mättad med ångor. --
Lisa var ung och litet trött efter julvaket. Intet
i världen var därför naturligare, än att Lisa 
somnade in under misteln, där hon satt.

Nu skulle hon väl drömma vackert om den hon
tänkte på --.
	
Ja, det skulle man tycka. Och det i all synnerhet 
som mistel står upptagen i den »Allra nyaste, 
underbaraste drömboken », som ett säkert
tecken på äktenskap, lika säkert som att samma
källa tyder en dröm om myrten till »frieri och
kalaser». Så nog skulle man ju tycka, att det
skulle ha blivit angenäma drömmar för Lisa under 
misteltenen.

Men det var år 1914. Och icke ens julängelns
vingslag kunde fläkta bort från tingen tankar
på kriget -- därför kom det sig, att mistelkvisten
glömde vad den »Allra nyaste, underbaraste
drömboken» påstod och i stället viskade till Lisa:
	
»Också jag har min krigshistoria.»

»Du?» undrade Lisa i sömnen.

»Ja. Redan från nordens mytologi, i den gamla
gudasagan.»
	
»Det vet jag», svarade Lisa. »Guden Balder hade 
haft onda drömmar, som bådade fara. För att
skydda honom för ont, tog då hans moder Frigg
ed av allt mellan himmel och jord att inte skada
Balder; men misteltenen tycktes henne för svag.
Den tog hon ej någon ed utav. Sedan roade sig
Åsarna att söka såra Balder. Men det lyckades
dem ej, ty allting vek undan från Balder utan att
skada honom såsom de hade svurit att göra.

Den onde Loke tålde ej ljuse Balder, tog reda
på mistelns hemlighet, gjorde en pil av den och
lät den blinde guden Had med den skjuta på Balder, 
vilken av pilen dödades. Allt det där vet jag.»

»Javisst», sade misteltenen. »Men sedan kommer 
det märkvärdigaste: denna min stamfaders
spådom.»

»Mistelns spådom», utbrast Lisa, »den har jag
aldrig hört talas om.»
Då berättade misteln:

»När Loke gjort misteln föraktad av gudar och
människor och Balder ej kunde fås tillbaka från
dödsriket Hel, emedan jättekvinnan Takk vägrade 
gråta, fast jag och hela världen grät -- det
blev senare upplyst, att den jättekvinnan ingen
annan var än Loke, som förklätt sig -- då kände
min stamfaders sorg inga gränser. Det var då han
i en syn såg vapnens hela utveckling genom 
tiderna. Han hade ju själv varit det första 
vapnet. Föraktad och avskydd av gudar och 
människor lär han ha uppehållit sig på en så stenig ö,
att ej ens ett grässtrå där fick fotfäste. För 
sträckande fåglar kvad han sin spådom.»

»Det var alldeles nytt det där», sade Lisa.

»Javisst. Jag tror mig aldrig ha omtalat det
förr. Men hör. Den ensamma misteltenen siade:
'Jag är stamfader till en stor och väldig släkt --
vapnen. Efter mig komma kraftigare sådana.
Det kommer knivar, spjut och pilar av trä med
spetsar först av sten, senare av metall. Bågen av
trä skall snart bli av böjlig och spänstig metall,
som klingar, när den spännes, men den skall
avlösas av metallröret, som sättes mot skuldran
eller hålles i handen. Och då skall en hård sten
slungas ur röret förmedelst eld och dunder, och
det skall komma svår rök efter. Allt längre och
längre skola stenarna kunna slungas. Allt större
och större skola de bliva, gjutna av hård metall.
Och jag ser väldiga rör lagda på ett par hjul och
dragna av hästar. Och de hårda stenarna ser jag
slungas med ett dån, så att marken skakar, och
de alstra ett regn av eld och en svärm som av 
hagel. Jag ser hur handvapnen om lång tid skola
kasta sin kula omkring fyra hundra gånger så
långt som Loke slungade mig mot Balder. Men
ändock har jag ej sonat Balders död. Först när
de stora slungorna nå runt hela jordens yta --
när en enda jätteslunga med sin kastpjäs 
bombarderar själva himlen med sådan fart att den
återstudsar och krossar slungan -- först då är
vite guden sonad och Ragnarök stundar. Intill
dess tager jag min bostad som gäst i ekens, 
lindens och äppelträdets toppar -- dit fåglarna skola
föra mitt sega fruktkött. Så länge människor
se mig där uppe i träden -- så länge kan ännu
vapnen förbättras -- men då jag stiger ned och
återtager min plats på jordens yta då -- då 
stundar Ragnarök.' -- Så lydde min stamfaders spådom.»

»Men ännu lever du ju i trädens toppar?» frågade Lisa.

»Ja. Och Ragnarök dröjer. Men jag har redan sett, 
att min stamfaders spådom alltmera besannas. Ty 
själv gick han endast 10 meter långt, från Lokes hand 
till Balder. Kastspjutet kunde slungas upp till 25 
meter och hade först en spets av stenflisor och så av 
blank metall. Slungan nådde 80 meter. Bågen, som 
användes i mitten av 1400-talet slungade pilen 
cirka 100 meter och 
armborstet med stålbygel 110 meter, medan den
gamla, tunga mynningsladdaren, som stöddes på
en gaffel, skickade kulan högst 150 meter och
musköten 180 meter långt. Så nöjde sig världen
från 1640 till 1857 med geväret, som nådde 250
meter -- -- --»
	
Här avbröts misteln av Lisa, som var väldigt
slängd i historia.

»Således utkämpades 30-åriga kriget, Ludvig
den XIV's, revolutionstidens, Napoleons och till
och med Krimkriget med gevär, som förlorade
sin verkan på ett avstånd av över 250 meter?» 
undrade hon.

»Ja», svarade misteln, »det tycks så, om du
minnes din historia riktigt.»

»Jo, säkert», svarade Lisa, »jag fick stora A
sista terminen. Men säg mig, vad var det som
gjorde året 1857 till ett så viktigt årtal?»

»Det var då den släta gevärspipan utbyttes mot
den refflade. Därigenom fick kulan en sakta
skruvande rörelse, den så att säga borrade sig 
genom luften och därigenom utsträcktes i ett enda
slag skottvidden till 600 meter. Detta tyckte man
var ett underverk, men redan år 1866 uppfann
Chassepot ett gevär av 15 millimeters kaliber och
dess kula gick 1,500 meter. De tyska Grossgevären 
vägde 100 gram mindre och sköto 1,800 meter långt. 
Repetergevären uppfunnos. De avfyrade 16 skott i 
minuten och nådde 3,000 meter med sina kulor. Och 
pistolen, det där lilla röret 
som man bär i handen, som min stamfader också
spådde skulle komma, den har utvecklats från 30
till 100, till 250 meter och slutligen till revolvern,
som slungar sin lilla kula med susande fart 1,000
meter -- så långt nå de nu.»

»Ja, men hur var det där om fyra hundra gånger
avståndet mellan Loke och Balder?» frågade Lisa.

»Det är det nuvarande geväret», genmälde
misteltenen. »Ty avståndet i Valhall var 10 meter,
som jag nyss sade, medan ett modernt mausergevär 
slungar sin reffiade kula precis 4,000 meter
och det är 400 gånger så långt.

»Javisst», sade Lisa. »Men sista delen av spådomen 
då -- de där kanonerna, som slunga projektiler mot 
himlen så att de återvända och krossa kanonrören. 
Det gör ju inte ens 42-centimeters mörsaren, »den 
tjocka Bertha?»
	
»Ähnej », skrattade misteltenen;» den mörsaren 
slungar nog sin jättekula långt -- ungefär
20,000 meter eller så -- men nog bli kanonerna
ännu kraftigare och än få vi väl i alla fall ej 
Ragnarök. Och för resten har jag ju heller ej flyttat
ned från trädkronorna till marken ännu. Så det
blir nog mera utveckling än. Jag tror att de där
kanonerna, som skola komma, helt enkelt äro så
starka, att, om kulan slungas ut mot väster, 
fortsätter den runt jordklotet och slår ned på kanonen 
österifrån --.»
	
Nu skrattade Lisa.

Och hon såg så söt ut, där hon satt. Men vem
måste inte skratta, när man tänker sig en kanon
som biter sig i stjärten precis som en orm.

Just då kom den efterlängtade.

Han stannade och bara såg och såg; så söt var
Lisa.

Så böjde han sig ned och tryckte en kyss på
den friska munnen.

»Usch», sade Lisa i sömnen.

Men så vaknade hon och såg »hans» trofasta
ögon lysa emot sig. Och han sade:

»Säg Lisa, vill du bli min. Jag har sålt en 
uppfinning, och vi kunna gifta oss när som hälst.»

Så talade han om vad uppfinningen gällde: en 
elektrisk kanon, som utgjordes av en solenoid, 
ur vilken kulan slungades alldeles ljudlöst.
Den skulle kunna gå hela 5,000 meter.

Lisa log, sträckte sig upp och bröt en gren av
misteln.
	
Hon kom ihåg Valhalls gamla kastvapen och
dekorerade nu den siste vapenuppfinnaren med
en kvist av stamfadern.

»Han» såg på kvisten.

»Min lilla flicka är en stor skämtare», sade han.

»Hur så?»

»Jo, då jag ber dig bli min lilla fru, ger du
mig ju till svar »ett skott».

-
EN SEKUND.


»På sekunden», ropade Karl Erik som svar på
sin mammas fråga, om det behagade unga herrn
att komma in och äta middag. »På sekunden!»

Nå -- visserligen satte pysen strax benen i
gång, de gingo som ett par trumpinnar, men i
alla fall tog det flera sekunder, ja, ända till
ett par minuter, innan han, rödkindad och varm,
steg över tröskeln på villan.
	
Karl Erik var stora karlen, hela elva år, och
han hade fått riktig klocka till julklapp 
förra julen.
	
Nu så hände det sig, att när kvällen föll på
och Karl Eriks ögonlock blevo tunga, och sömnen 
brett sig över allt och alla -- då hörde gossen, 
hur en späd och spröd och ivrig stämma
talade till honom. Och den där rösten kom från
nattygsbordet.

»Du skall inte missbruka mitt namn», sade
rösten och talade med väldig fart. Om och om
igen yttrade den precis samma mening.

Karl Erik vände på sig i sömnen.

Men rösten lät sig icke nöja med det. Den
pep den där satsen om och om igen.

Då blev Karl Erik orolig på rama allvaret.

»Vem är du?» frågade han.

»Jag är sekunden», svarade stämman.

»Jaså, ingenting annat», sade gossen.

»Åhå -- var lagom stor i munnen», menade
röst »Jag är en viktig inrättning -- det är
jag, som är tegelstenen i tidens hus. Det är av
mig, som var minut är byggd; jag är timmarnas, 
dagarnas och årets byggnadsmaterial. Allt
-- allt är sammansatt av sekunder. Och jag
ropade på dig därför, att du sade mitt namn
i middags. Jag fruktar nämligen storligen, att
du inte har en aning om, vad en sekund är --»

»Jo, det har jag visst det», svarade Karl Erik,
»en sekund är det minsta tidsmått som finns --
det är så gott som ingenting.»

»Ja, där ser du! Jag anade således alldeles
riktigt. Du vet inte vad sekunden är. 'Så gott
som ingenting!' Har man hört på maken! Tänk
bara vad ljuset och elektriciteten hinna med på
en sekund. De löpa då 300,000 kilometer långt
-- det du!»

»Det där vet jag av», svarade Karl Erik.

Sekunden blev så lång i ansiktet, att det var
nära att klockan hade stannat. Men ögonblicket
efter hade den återtagit sitt normala ansiktsuttryck, 
och uret pickade som förr.

Men gömt är icke glömt och sekunden ruvade
på hämnd -- ty den ville inte låta Karl Eriks
föraktfulla ton bli ostraffad.
	
»Du tycker jag är liten och obetydlig du», sade
den till slut. »Men tänk, hur mycket man hinner
att drömma på en sekund!»
	
»Det vet jag också», avbröt gossen. »Det har
jag allt hört talas om. Men sådant där och ljuset
och elektriciteten, som du nyss nämnde -- det är
så, så overkligt -- nej, jag menar -- ute i verkliga
livet -- där är du den minsta av alla tider. Man
hinner inte med något på en sekund, det är det
jag menar.»
	
»Tick, tick », pickade klockan och sekunden
tänkte:

Det är mycket dumt detta, att folk skall
gå och inbilla sig att det lilla vore mindre värt än
det stora. I all synnerhet som varje människobarn 
måste veta att nog var det mera värt än en
dromedar eller en jättestor elefant.

Men var skulle den väl finna det slående beviset?

Och just nu fortsatte Karl Erik i sömnen:

»Det behövs tid till allting», sade han. »Men
aldrig har jag hört, att man gjort någonting på
en eländig sekund.»
	
Då knäppte det till i klockan. Sekunden kom
plötsligt ihåg en sak.
»Hör», sade den, »jag har det. Jag skall bevisa 
dig, att i kriget uträttas det rent otroliga 
saker på en enda sekund. Hela betongbepausrade
fästningar kunna intagas på mindre än en sekund.»

Karl Erik skrattade i sömnen.

»Nej -- skarva lagom du -- nog känner man till 
om belägringar -- det tar veckor och månader
-- men en sekunds belägring -- nej, det var för
galet.»

Men klockan tickade på, och sekunden höll
på sitt.

»En modärn kanon, som med ett enda skott
kan smula sönder en fästningsvall av betong, den
arbetar inte mer än en sekund», sade sekunden.

»Du pratar», snäste Karl Erik. »Den måtte väl
arbeta både i veckor och månader.»

»Nej. Den vilar sig mest. Dess samlade arbetstid 
är endast en enda sekund», envisades sekunden.

»Ja, kan du bevisa det, då ger jag mig genast»,
sade gossen.

»Tack på förhand för det», svarade sekunden.
»Saken är den ser du, att när ett skott lossas,
bildas en väldig hetta och ett oerhört tryck inne
i kanonloppet. Och mot sådant står inte ens
den allra hårdaste metall sig i längden.»

»Nej, det vet jag», sade gossen.

»Den där värmegraden steg till 2000° Celsius
vid det gamla svartkrutet, till 2,400° vid 
nitrocellulosakrutet men upp till 3,300° när man, 
som nu, använder detta nya krut, tillsatt med 50 %
nitroglycerin. Det blir då både röksvagare än det
gamla och mycket kraftigare, ty i de heta gaserna
ligger en stor mängd arbete dolt. Jag vet, att
det arbete, som i ett vanligt infanterigevär 
utvecklas till ett skott, är 1,170 kilogrammeter, det
vill säga så mycket kraft som det åtgår, att på
en sekund lyfta 1,170 kilogram en meter högt
-- och det vill till oerhörda krafter för det. Då
kan du begripa, vilken kraft det vill till för att
slunga ut en svår projektil ur en svår kanon. Och
vilken hetta sen -- nej, det är sannerligen
inte att undra på att, fastän det är av bästa 
material och härdat och bearbetat på alla 
upptänkliga sätt, kanonloppet i alla fall snart 
slites upp.»

»Hur snart då? Hur många skott tål en kanon?» frågade 
Karl Erik.

»100 skott», svarade sekunden. »Och då varje
skott tager precis 1 hundradels sekund för att löpa
loppet, så ser du, att jag har rätt -- en svår kanons
samlade arbetstid är faktiskt icke längre än precis 
en enda sekund. Men så kostar också den sekunden 
pängar -- må du tro. Hela 250,000 kronor.»

Sekunden tystnade och även Karl Erik teg,
överväldigad av det otroliga han hört.

-
DET FÖRVÅNADE SPINDELPARET.

»Nej, detta övergår mitt förstånd, det måste jag 
verkligen bekänna», sade herr Spindel till sin fru.

Fru Spindel satt just vid middagsmåltiden, som 
utgjordes av en fet fluga. Hon lyfte försiktigt 
ena klon och satte den bakom örat för att höra 
bättre. Ty det var tydligen viktiga nyheter hennes 
man hade att berätta.

Herr Spindel hade nu varit borta hela förmiddagen, 
och hans fru var riktigt nyfiken.

»Vad är det kära du?» undrade hon.

»Gumma», svarade herr Spindel, »tag ned klon 
och håll dig fast i nätet i stället, ty här kommer 
jag med otäcka nyheter.»

Fru Spindel gjorde vad hennes man bad om 
och bleknade en smula.
»Säg, vad i all världen har då hänt?» frågade hon.

»Människan har blivit högfärdsgalen», sade herr 
Spindel med eftertryck. »Inte har hon någon 
bakdel att tala om -- och ändå --» 

»Vad? Vad?» 

»Ändå börjar hon att spinna nät. Har du tänkt dig maken?!» 

Fru Spindel skrattade. 

»Snälla du, det vet du väl, att människan gjort 
länge. Du har väl sett fiskargubbens nät, och den 
där stiliga fröken, som går med sin fästman genom 
skogen ibland, hon har nät över håret och 
nät över ansiktet med, och den där rosetten i 
bringan är också gjord av något slags nätverk --» 

»Äsch», snäste herr Spindel. »Allt det där vet 
ju vår yngsta unge. Ånej, människan spänner 
ut verkliga, jättestora nät -- i luften -- som vi 
-- som vi, ser du -- och»

Det kom en mygga flygande och trasslade in 
sig i spindelnätet. Herr Spindel kilade fram och 
förtöjde noga myggan, som fläktade med vingarna 
av alla krafter för att komma fri. 

»Nå hur var det nu då med de där förfärliga nyheterna», 
undrade fru Spindel litet retsamt, då hennes man slutat 
surra fast myggan, »har du tappat tråden?» 

Det var just det värsta hon kunde säga för 
att håna sin man, ty det är en stor skam för en 
spindel att tappa tråden.
Därför svarade han också genast häftigt. 

»Inte är jag så långtrådig som du, det skall jag 
tala om, och du skall nog få höra något, som 
skall göra dig så lagom morsk, ska jag säga dig.» 

»Tack», svarade fru Spindel, »fortsätt då.» 

»Jo, människan har nu börjat spänna ut nät
över stora delar av marken. Där ute i skogsbrynet 
såg jag hundratals gråa karlar med trekantiga 
hattar på huvudet. De hade jättestora trådrullar 
med tråd på. De slogo med yxor och klubbor 
ned pålar i marken och så drogo de tråden från
rullarna och spikade fast den härs och tvärs, från 
påle i zick zack till nästa påle. Och till slut var 
hela, stora fältet överspänt av trådar -- det var ett
riktigt nät -- fast inte alls likt våra.» 

»Vad säger du, gubbe? Det var då ovanligt 
dumt, tycker jag. Människan har ju hundratals 
andra sätt att fånga sin föda -- varför behöver 
hon apa efter just oss.» 

»Ja säg det», inföll herr Spindel. »Säg det!» 

Fru Spindel tog saken praktiskt och sade: 

»Men så låt oss då gå och titta på de där nymodiga 
påfunden. Kasta fast din mygga ordentligt, 
så skall jag nysta min fluga fastare vid nätet 
och så går vi.» 

Sagt och gjort. 

Snart släppte sig båda spindlarna i var sin 
tråd ner från enbusken, där deras nät sutto, till 
marken. Så bar det iväg, och icke långt efter
skymtade de det öppna fältet, där det besynnerliga 
nätet var utspänt. 

»Vänta -- jag vet», sade herr Spindel, och så stannade de. 

»Jo», fortsatte han, »liksom vi spindlar spänna 
upp våra nät för att fånga surrande insekter i 
dem, så har nu människan gjort detsamma skall 
du se. Ty jag har hört, att människan nu flyger 
omkring, buren i luften av jätteinsekter som 
brumma och väsnas värre än den värsta bålgeting. 
Det är nog för att fånga dem som människan 
gjort i ordning nätet, skall du se. Och det 
är kanske för att de där jättefåglarna skola snärja 
in sig riktigt som de spänt trådarna så slappa -- och 
inte alls som våra fina, släta nät.» 

Fru Spindel tänkte efter ett ögonblick. 

»Å nej», svarade hon till sist, »om människan 
byggt sig jätteinsekter, så har hon väl någon mening 
med dem. Och då kan hon väl inte också 
ställa i ordning nät för att fånga sina egna maskiner 
med -- det vore då för galet.» 

Nå -- de bägge spindlarna pilade ned på fältet; 
påle upp och påle ned. Och ut på den tjocka järntråden, 
som löpte mellan dessa. 

Nätet var ett taggtrådsstängsel; men det begrepo 
ej de bägge djuren till att börja med. 

De bara förvånade sig över några besynnerliga, 
hårda, skärande utväxter som överallt sutto på trådarna.
»Precis som ett rosensnår», sade fru Spindel. 
»Alldeles fullt av taggar.» 

Men därmed stod också allt klart för de bägge 
djuren. Ty de visste, att törnesnåret fått sina 
taggar till skydd mot skadliga -- fiender.

En stund blevo nu spindelfar och spindelmor 
sittande bredvid en tagg på järntråden och då 
hörde de taggen tala på det där förunderliga språket, 
som djur, växter och döda ting kunna höra 
och förstå, men som aldrig en människa begriper. 

Taggen talade med sin järnhårda stämma, och 
man kan förstå, att dess ord ej voro utan udd 
heller -- den skulle väl göra skäl för namnet. 

»Tusen kilometer», började den, »det är en lång väg det.» 

»Ja, förfärligt lång», sade spindelfrun. 

»Ja, mycket», fortsatte taggen. »Och om ni, 
mitt ärade herrskap, visste, hur många sådana 
tusentals kilometer av min taggiga tråd de krigförande 
makterna använda! Massor! Massor! Ja, det modärna 
taggtrådsstängslet är ett förunderligt 
effektivt försvarsvapen, och det spelar en 
så stor roll, som ingen någonsin hade anat eller 
tänkt sig. Ty taggtrådsnätet nu och förr är inte 
alls det samma. När boergeneralen De Wet skulle 
fångas under boerkriget omringades han gång 
på gång av engelsmännens trådnät. Men han 
kom alltid ut ur snaran. Och på ett mycket enkelt 
sätt; genom att driva fram stora hjordar av
boskap, som trampade ned nätet, och vägen blev
fri. Men det går inte alls nu för tiden -- nej då.
Nu får man använda sprängning och andra sätt, 
och det är alls inte så lätt i all synnerhet, som
soldater, oftast utrustade med kulsprutor bevaka 
hindret. Men icke heller nog med detta. Under 
det modärna taggtrådsnätet är det dessutom
placerat varggropar och andra hemska fallgravar. 
Ni skola tänka er, att min slappa tråd, som
tovig hänges från stolpe till stolpe än opp, än
ned, är ryslig svår att taga bort, och tages den
inte bort, ja då är vägen ohjälpligt spärrad.» 

Spindelparet tackade för vad de fått lära och
tänkte just att gå sin väg, då den besynnerliga taggen
fick en idé -- så tycktes det i alla fall. Det
var liksom darrade den till, och tråden, vid vilken
den var fästad, sjöng i hela sin längd. 

»Vänta», ljöd taggen. »Just nu hör jag något
så egendomligt. Det är visst min stora bror, som
vill någonting.» 

»Vad?» undrade spindelherrn. »Har du en större bror också.» 

»Ja, en lika farlig som jag, men utan taggar.» 

Spindelparet förvånades. 

»Jo», fortsatte taggen, »så är det. Det är telefonnätet, 
som det kallas. I det stora kriget, som nu
pågår, användes det otroligt. Det finns telefon i
varje löpgrav, telefon till närliggande löpgravar 
och till högkvarteret, ja t. o. m. de vitt skilda
arméledningarna stå i rapport med varandra medelst 
telefonnätet, och orderna utdelas genom
det. En susning i tråden, och människorna störta
sig över varandra, medan kanonerna dåna och 
gevärssalvorna smattra.» 

»Nej, nu kan det vara nog», menade fru Spindel 
och tog sin gemål under armen, »jag tror vi
traska hem till vår lugna enbuske och våra ännu
trådlösa, oskyldiga ungar. Ty vad vi lärt oss nu
är ohyggligt. Människan är ond. Oändligt mycket 
ondare än djuren. Hon är alls icke överdjurisk 
-- nej -- hon är underdjurisk. Hon gör en
sak, som aldrig vi djur göra -- hon lever i
osämja inom sitt eget släkte. Människa ställer
upp försåt mot människa. Inte göra vi spindlar
så mot varandra. O fy -- det var fult. -- Nej
men -- se där! --» 

Fru Spindel höll plötsligt sin man i rockskörtet,
som utgjordes av en stump av en ofullbordad
spindeltråd, pekade framför sig och gjorde tecken
åt honom att hålla sig stilla. 

Vad de nu sågo var något underligt. 

De hade nått fram till skogsbrynet där, varest
taggtrådsnätet slutade. 

Där -- under en tät grandunge skymtade de
ett par av de gråklädda männen, som varit med
om att spänna ut trådarna och bulta ned pålarna
på fältet. De sutto dolda av dungens grenar. Nu
sågo de bägge spindlarna, hur en av männen band
fast något vid smaländan av ett långt, långt spö,
och vid detta fastgjorde han en svart, tjock tråd.
Så tände han på tråden, och en gråvit, 
illaluktande rök bildade sig. Vips grep den andre mannen
spöet vid dess tjocka ända och förde försiktigt den
smala ändan med den rykande tråden på långt in
under taggtrådsstängslet. 

Spindlarna höllo andan och väntade. 

Pang! 

Med ens sågo de en väldig rök bilda sig; jord
och stenar kastades om varandra, pålar och tråd
flögo högt upp i luften. 

Det var alldeles tydligt att de två under
dungens grenar hade sprängt sönder det nyss
så konstfärdigt förfärdigade nätet. 

»Kom», sade spindelfar. 

Och de bägge djuren ilade inåt skogen, bägge
undrande på detta underliga, att människan jämt
skall förstöra vad hon själv har gjort. 

Ett dånande »hurra» från fältet skar in till dem
mellan skogens fridfulla stammar. 

Det var landstormens män, som voro ute på
övning. De övade sig dels i att spänna upp ett
taggtrådshinder mot anfall och dels att tränga
sig igenom ett dylikt hinder, om de själva voro de
anfallande. 

»Nej, detta klara vi aldrig upp», sade herr
Spindel filosofiskt, fattade tag i en nedhängande
tråd och halade sig upp i sitt nät igen.

-
I DEN RÖDA TUNNELN.

Det var en gång en mycket märkvärdig, lång
och trång röd tunnel.

Den var olika de andra, stora tunnlarna, de,
som gå genom Alperna, Pyreneerna och de
svenska bergen. Dessa järnvägstunular äro sprängda
genom grå och mörk granit, och bergets
fuktighet samlas på deras botten och rinner ut i den
ränna, som alltid för just dettas skull spränges
nere bredvid järnvägsspåren.

Men den märkvärdiga röda tunneln gick fram
genom en högröd massa, och det heta vatten,
som rann ut efter dess botten, var rött som den
sjunkande solen.

En annan olikhet ägde den röda tunneln
också: den var mycket, mycket mindre. Medan
bergtunnlarna rymde hela lokomotiv med deras
tåg och vagnar, var den röda tunneln knappast
så vid, att en rysk ärta kunnat rullas fram
genom den.

Ännu en skillnad fanns också: de hade
sprängts på ett så helt olika sätt. De stora
järnvägstunnlarna sprängdes ut av hundratals idoga
arbetare med borrar och släggor, med dynamit
och stubin. Den röda timneln däremot bildades
med en enda, kraftig borrmaskin så stor, att hela
tunneln gjordes färdig på en enda gång.

Nu ville det sig så, att i bottnen av den röda
tunneln låg hela borrmaskinen kvar -- men, det
hade hänt den ett missöde.

Saken var den, att när den borrade sig in
genom den röda massan mötte den endast föga
motstånd. Men så stötte den plötsligt emot
något hårt, vitt; och så hårt var detta vita, att hela
borrmaskinen gick sönder.

Samtidigt föll med ett jämmerskri en soldat till jorden.

Det hemskaste var ingalunda, att den röda
tunneln gick fram genom en människas kött, att
det där vita var ett ben i samma människokropp
eller att borrmaskinen var en gevärskula, ehuru
redan detta var hemskt. Det hemskaste var ej
heller, att en människa sänt den mot en annan
medmänniska, ty skytten hade blott lytt order.

Nej, det hemskaste var, att den soldat, som
avlossat kulan, gjort sig skyldig till något, som
aldrig kan förlåtas, varken i himmelen eller på
jorden; han hade förvandlat kulan till en
dum-dum-kula.

Detta är det största av alla brott kriget för
med sig; det är det nesligaste, det råaste och det
mest upprörande.

Nu låg soldaten där avsvimmad på slagfältet.
Förbi honom och över honom störtade hans
segrande kamrater fram, och snart hördes alltmer
i fjärran smattret från gevärselden och
kanonernas dova dunder. Skymningen sänkte sig ned.
Det blev stilla på slagfältet, där lugnet endast
stördes av några sårade, som sakta kvedo, där
de lågo bortglömda bland stupade kamrater.

Men man skall ingalunda tro, att det var
tomt och öde och lugnt i den röda tunneln. Dess
väggar, tak och golv försökte att närma sig
varandra mer och mer för att täppa till tunneln och
hämma blodflödet, men runt om inne i tunneln
trängdes sida vid sida i alla fall en mängd
nyfikna och ivriga främlingar, trängre var det inte.

Alla ville de se borrmaskinen; ty det är ej
endast bland människor, som nyfikenheten är
stor. Icke mindre var den hos de baciller, som
nu trängde sig fram och tillbaka i den röda
tunnelns trånga lopp.

Och så vandrade de nyfikna bacillerna vidare.
Alla voro de i den gladaste sinnesstämning.

De hade trängt sig in i den röda tunneln på så
sätt, att gevärskulan, som susat fram genom
luften, sugit med sig en del av dem på släp, men
dessa voro snart räknade. Ojämförligt största
delen kommo in i tunneln på så sätt, att kulan
ryckt med sig bitar av soldatens kläder -- och
dessa voro rikligt inmängda med bakterier av
alla slag.

Nu närmade sig de nyfikna grottans ändpunkt,
där dum-dum-kulan stött mot benet och
exploderat.

Där låg kulans mantel, liknande en tom kanon
i smått, och vid dess mynning hade blyet, som
varit inneslutet i manteln, plattats ut mot benet
till en platt, bucklig och vass kaka. Otäckt hade
den slitit och sargat i det mjuka röda köttet, där
den sprängt ut en stor grotta. Benet var spräckt
och svärtat av hettan.

»Härligt», tyckte de glupska bakterierna. »Här
finnes en präktig, stor såryta; här finns massor
av skadade kärl och nerver -- hundratals gånger
bättre plats än där ute i tunneln. Här stanna vi.
Men varför vandrade så många ut igen? Varför?»

En fin, fransk bacill, som legat i bröstfickan,
där den skjutne soldaten förvarade det doftande
brevet från sin flicka, det brevet som kulan gått
tvärs igenom, rynkade på nosen:

»Fi donc. De ha nog inte kunnat tåla den
svedda benlukten. Fi donc. Jag går också jag.
Här kan man ju inte slå ut.»

Och därmed drog den sig tillbaka.

Men de andra stannade kvar. Och en av dem
klev upp på kulmanteln och tog en överblick av
situationen. Han blev alldeles betagen. Det var
alldeles i hans smak.

Då började manteln att tala. Det var bittra
ord den sade.

Den kvad om, hur hårt det var att vara kula,
när dess metall kunnat användas till så mycket
ädlare dåd i fredens värv än till detta, att såra
människor i krigets.

Den omtalade, hur all arméledning i världen
söker mildra sårskadorna genom att göra kulorna
så släta som möjligt, för att sårkanalerna hos den
sårade skola bli jämnast möjliga -- men hur
enskilda soldater, ja hela mördareligor äro råa
nog att medelst en fil förvandla kulorna till
dum-dum-kulor. --

Bacillen på manteln spetsade öronen.

»Tag om det där litet långsammare», bad den.
»Hur var det du sade? Och berätta litet mera
om dig själv.»

»Gott», svarade manteln, och tog sig en
funderare. »Gott. Jag var en modärn gevärskula.»

»Ja, fint skall det vara, förstås», hånade
bacillen spetsigt.

»Ja», svarade kulan utan spets -- ty den hade
ju soldaten filat bort -- »ja, kära bacill. Nå --
nu skall du höra. Bly användes till gevärskulor
därför, att det är så tungt. Men när de gamla
gevären med hela 12 millimeters kaliber --»

»Kaliber?»
»Det är genomskärningen av ett eldvapens
lopp. Nå; när de gamla gevären ersattes av nya
om 6,5 millimeters kaliber -- och det är ur ett
sådant gevär jag kommit -- och dessutom refflingen
kom till inne i loppet för att krutgaserna skulle
verka kraftigare genom kulans bromsning av
refflorna, så kunde ej längre bara bly duga till
kulor. Blykulor skulle förlorat sin form och
blivit alldeles odugliga, ty blyet är inte bara tungt
och tämligen billigt -- utan det är också mjukt.
Man omklädde då blyet med en mantel av
kraftigare ämnen -- det vanligaste är kopparnickel
-- och det är också jag gjord utav. Det finnes
nog kulor, som i sin helhet bestå av en enda
metall, till exempel koppar och zinkkulor, men
jag är den vanligaste kulan.»

»Kula mig hit och kula mig dit», sade
bacillen. »Varför säger du jämt kula -- du är ingen
kula; du är ju smal som en liten pinne. Titta
på mig du. Jag är koleran och mig kalla folk
»kommabacillen» -- men så ser jag också ut
som ett kommatecken. Men att kalla dig »kula»,
det gör man väl bara, när man själv är litet på
kulan.»

»Nå, nå, man kallar mig kula i alla fall. Jag
skall väl också jag ha något namn. Vi hava
alltid haft det namnet i släkten.

Jag var, innan soldaten filade av spetsen,
spetsbågformig -- ogival, som det heter -- och
min längd var hela '5 kaliber', d. v. s. 5 gånger
så lång som bred, fast det finns de som blott äro
3,5 kaliber också. Dessutom var jag en
trångkula --»

»Vad nu då?»

»Jo -- jag var en smula tjockare än gevärets
kaliber -- jag fick pressas in ganska hårt i
loppet, och mitt liv var mycket litet koniskt.»

»Ha, ha», skrattade bacillen, »ja tacka för att
en gevärskulas liv är mycket litet komiskt --»

»Nej», sade kulan. »Koniskt, sade jag.
Lutande, betyder det, och 'liv' är också ett militärt
fackuttryck. Man hade givit mig en så glatt yta
som möjligt, för att jag skulle göra minsta
möjliga motstånd mot luften, men också ur
människovänlig synpunkt: för att jag skulle giva
fiendens kropp mindre livsfarliga sår. Just över
det var jag mest glad och stolt. Men så kom den
eländige soldaten och förstörde allt med filen --»

»Kanske var han filosof?» föreslog den alltid
odödliga kolerabacillen.

»Nej», svarade den stympade manteln, »men
en fräck filur -- det var han. Nå, kort och gott.
Han gjorde mig till en 'dum-dum'.»

»Och det tycker du var dumt.»

»Ja, mycket. Och mycket värre än det.
Hade inte soldaten filat av min spets, så skulle
jag ha fortsatt ut ur den här sårades kropp
och bara lämnat den röda tunneln efter mig. Men
här ser du, hur den skurken nu gjort också mig
till bov.»
»Men hur i all världen kan en kula bli explosiv
bara för att man filar av den spetsen?» undrade
kommabacillen.

»Jo, enkelt nog. När spetsen filas av, står litet
av blyet synligt -- -- --»

»Javisst -- -- -- men -- -- --»

»Vänta nu. Jag susar in med en väldig fart.
Blyet ligger kvar i manteln hela tiden. Men så
plötsligt stöter jag mot ett ben och stannar. Då
slungas blyet ut ur mig på grund av stöten.
Det mjuka blyet plattar ut sig som en bred kaka
inne i köttet och framkallar ett det ohyggligaste
och mest svårläkta sår man känner till.»

»Jaha», sade bacillen eftertänksamt. »Det där
begriper jag. Först förstod jag inte riktigt, hur
blyet kunde flyga ur din mantel -- men nu är
det tydligt och klart. Jag har sett engelsmän
knacka ur pipan mot handen. Då flög tobaken
ur pipan. Och det är ju precis detsamma som
när ditt bly av stöten kastas ur sin mantel.»

»Alldeles precis», medgav den tomma manteln.
»Och det är min stora sorg i livet -- att jag skulle
sluta så nesligt.»

»Asch -- en människa mer eller mindre», sade
kolerabacillen. »Vad är det?»

»Du tycks inte känna till, du, att en
amerikansk professor räknat ut, att varje soldat, som
stupar i det här kriget, kostar motståndaren
110,000 kronor, så ett människoliv tycks
sannerligen inte vara värt småsmulor.»
»Det är inte möjligt, då vore ju klokt att låta
motståndaren få skjuta ner massor av ens
soldater, så blev han ju ruinerad och måste sluta
fred. Fast det har jag då aldrig hört, att man för
krig på det sättet», sade bacillen och skrattade
hånfullt åt manteln.

»Du missförstod mig», sade denna.
»Professorn har räknat ut det så, att han dividerade ena
partens alla krigskostnader med antalet soldater,
som den dödat för motståndaren, och då fann
han, att detta kriget kostade 110,000 kronor pr
dödad fiende.
	
I rysk-japanska kriget kostade varje fallen
japan ryssarna c:a 72,000 kronor -- det har
general Percin räknat ut. Och till ungefär liknande
summa nådde man i fransk-tyska kriget 1870--71.
Att det blir så mycket dyrare under detta
världskrig beror på, att fastän det modärna
kriget använder dyrare vapen, dyrare ammunition,
dyra flygskepp och motorfordon har --
besynnerligt nog -- icke antalet döda ökats i samma
grad som de ökade krigskostnaderna. Fast visst
dör det massor soldater -- dag efter dag.»

Den tomma manteln ryste. Den tyckte om
människan; den hade sett så många goda drag
av människorna i alla de verkstäder den varit i.
Skulle den nu sluta sina dagar på detta nesliga
sätt -- nej och tusen gånger nej.

Den visste hur ohyggligt fort kommabacillen
förökade sig och se -- se! Nu gjorde bacillen
sig i ordning till att dela sig -- inom ett ögonblick
skulle av 1 bli 2, av 2 bli 4, av 4 åter 8 och av 8
hela 16. Sekunden efter komme de 16 att bli 32
och nästa sekund skulle dessa 32 hava blivit 64.
Och så skulle det fortsätta tills trillioners
milliarders kommabaciller virvlade om i blodet på den
arme soldaten för att alldeles förgöra honom.
Och det var ju just kulan, som fört in dem i
honom. -- O, vad den sörjde och skämdes. Nej,
nu gällde det att hindra bacillen i dess förökning,
att uppehålla den så länge, att den rent av glömde
att föröka sig.

Kulmanteln hade knappast hunnit tänka denna
tanke ut, innan den mindes prinsessan i 1001
natt; hon, som genom att berätta sagor fick
kejsaren att glömma bort att tröttna på henne och
befalla fram en ny hustru till att behaga honom.

Ja, det skulle manteln också göra.

Den skulle berätta om sitt liv och om hur den
kommit till, om sina kamrater, de större kulorna,
kartescher och granater.

Det vore ett värdigt slut på dess liv. Ty
därmed skulle den ju hindra åtminstone att den
hemska koleran dödade soldaten och sedan smittade
ned hela hären till plåga och kanske död för
tusentals människor.

Och så började den berätta.

Och se! Det underbara inträffade.

Kolerabacillen höll inne och blev så
intresserad, att den alldeles glömde bort att snöra av sig
till flera och flera.

Men så var också manteln en stor diplomat och
började med att tala om, att den och bacillen
egentligen vore släkt, på det sättet nämligen, att
de bägge förstörde människor. Och så talade den
om, att det fanns en släkting till kulan, som födde
ungar.

Då var bacillen alldeles fångad av berättelsens
spänning. Den satt alldeles stilla med svansen i
dess vackraste släng och bara hörde på.

Den tomma manteln talade om, hur den
inpassats i en hylsa av mässing, och att mässing
användes till hylsor just därför, att det är tämligen
mjukt samtidigt som det är så segt och starkt.
Ty av hylsan fordras det, att den skall täta nedre
delen av bössloppet väl men ej får spricka sönder
vid explosionen. Patronhylsan göres flaskformig
och just i den smalare halsen är kulan inklämd.

»Men din släkting, som föder ungar?» frågade
bacillen.

»Det kommer strax», svarade den
diplomatiska dum-dumkulmanteln, som väl visste, att
den, för att hålla kolerans intresse kvar, borde
gömma det, som tycktes mest slå an, till allra
sist, »det kommer strax.»

Och så fortsatte den att tala om, hur hylsan
fylldes nästan helt och hållet med krut, så kallat
»kemiskt krut». Det gamla svartkrutet användes
nu mycket mindre än förr i krig, därför att det
förbrinner så ofullständigt och lämnar efter sig en
stor mängd obrännbara ämnen. Det kemiska
krutet består av bomullskrut, som i regeln göres
av bomull och salpetersyra och äger stor styrka
och mycket fullständig förbränning. I bottnen
av hylsan insättes en så kallad knallhatt. Den
är en liten hatt av koppar, fylld med en tändsats.
Och tändsatsen utgöres av det mycket explosiva
»knallkvicksilvret ». Detta framställes så, att man
i salpetersyra löser kvicksilver.

Manteln fortsatte och berättade hur den lilla
kopparknallhatten i hylsans botten exploderar vid
ett slag av stiftet på gevärshanen. Hur denna
knallhattens explosion och den eld som därvid
bildas antänder hylsans krutinnehåll, hur detta
i sin tur exploderar, varvid gaser bildas, som
giva kulan »en spark bak», som den sade. Då flög
kulan ut ur patronhylsan och vred sig i susande
fart fram genom bössloppet, följande de
skruvformigt gående refflorna; detta för att låta
krutgaserna verka kraftigare än om kulan endast
susat ut ur en glatt och jämn pipa, men också för
att rotationen i luften giver kulan en mycket
säkrare gång.

Den talade om geväret, karbinen och
revolvern.

Geväret får inte vara för långt och ej väga för
mycket. Man har nu funnit, att 1,25 meter ej bör
överskridas, medan vikten ej bör bli högre än 4
kilogram. Och bacillen fick veta, att när ett
gevär användes som stötvapen påskruvas en lång
kniv, som kallas bajonett. Men vad
kommabacillen icke fick reda på -- emedan manteln aldrig
varit i Sverige -- det var, att de svenska
bajonetterna likna knivblad, medan många utländska
äro trekantiga och frambringa sår, som äro
ohyggligt svårläkta.

Så fick han höra att karbinerna äro avsedda
för kavalleriet, medan geväret är infanteriets
vapen, och att en karbins lätthanterlighet spelar
största rollen. Därför får dess längd aldrig gå
över 1 meter och dess vikt ej över 3 kilogram.
Bägge dessa vapen användas dels till anfall, dels
till självförsvar, upplyste manteln.

Det tredje, revolvern, tjänstgör endast till
försvar. Dess lätthanterlighet är därför ännu
viktigare än karbinens och dess skottvidd har
mindre betydelse. Den användes sällan för längre
håll än 20 à 30 meter, och dess vikt är i
allmänhet ej över 1 kilogram, medan längden ej är större
än 0,25 meter. Kalibern är i vanliga fall 7 eller
9 millimeter.

Så övergick manteln till att i obemantlade och
öppna ordalag tala om även andra vapen än
handvapnen. Bacillen fick kännedom om att
bergsartilleriet, det, som väntar sig strider i
bergstrakter, måste hava pjäser, som kunna tagas i
sär och fraktas på packdjur. Ty annars skulle
det hava mycket svårt att komma fram, upp för
branta sluttningar och utför dem, efter vägar

fulla av kullersten och kantiga stenblock. Och att
vikten av varje del, även av eldröret, ej får
överstiga 100 kilogram för att kunna lätt framforslas.

»Men när kommer det där med ungarna?»
undrade kolerabacillen.

Manteln betraktade den.

Den var nu alldeles tunn och genomskinlig.
Men ännu fanns det liv i den, så manteln ville
hålla den kvar ännu en stund på pinobänken.

»Alldeles på ögonblicket», svarade den därför.
»Men vi skola gå i ordning med sakerna. Jag skall
först tala om för dig, hur jag träffade en
bekant till den med ungarna. Han hette
fältartilleriets kanon; alla vapenslag hade honom hos sig;
och i alla arméer fanns han. Det var en kanon,
som måste kunna föras fram över allt för att
kunna dundra lös från vilket ställe som hälst.
Därför fick hela fordonets vikt inte vara
större än 1,800 kilogram, så att 6 hästar
kunna draga det fram i vilken vanlig, kuperad mark
som hälst -- ja, utom i bergiga trakter, förstås,
där man ju har det ännu lättare bergsartilleriet.
Men de kanonerna skjuta sina kulor i nästan
rak linje.

Nu händer det ju oftast under heta strider,
att fiendens ställningar beskjutas på samma
gång av infanteriets skyttelinjer, som bit för bit
rycka fienden inpå livet, och av artilleriet, som
placerats i förmånliga skjutställningar bakom
infanteriet.
Om nu soldaterna häftigt storma fram mot
fienden, kunde det bli fara för att artilleriets
långskjutande mera rakgående kanoner skulle
skjuta de egna soldaterna i ryggen i stället för att
borra sig in bland fienden.

Och det går inte an, kan du begripa. Därför
har man konstruerat artilleripjäser, vilkas kulor
slungas uppåt i krokig bana och på så sätt
slungas över de egna trupperna ned på fiendens.
Dessa äro de s. k. fälthaubitserna, med kortare
lopp än kanonen men med längre lopp än den
vanliga mörsaren.

Både granater och granatkartescher äro
fältartilleriets projektiler. Kanonernas kaliber är
7,5 centimeter medan haubitsens är 10,5 till 12
centimeter. Kanonprojektilen väger 6,5
kilogram, haubitsarnes respektive 12 à 16 och 20 à
25 kilogram. Och medan fältkanonens
utslungningshastighet är 500 meter i sekunden är den
senares högst 300.»

Dessa alla tal, som äro ganska magra och
skinntorra, visste den tomma manteln att så väl
kläda i ord, att bacillen bara satt där och
gapade och var alldeles fångad av talets
underbara makt. Bacillen fröjdades: det var ju riktigt i
dess smak också -- att förstöra människor.

Och så beskrev manteln hur
positionskanonen, det vill säga sådan, som beräknas
längre tid bibehålla sin uppställda plats, fast den
väger cirka 3,000 kilogram ej heller behöver mer
än 6 hästars anspann; det beror på att pjäserna
endast föras fram på mera banade vägar än
fältpjäserna. Och den nämnde, att medan
positionskanonen har en kaliber av 10,5
centimeter är positionshaubitsens 15 centimeter.
Omärkligt gled så manteln in på
belägringsartilleriet -- men då vi i Sverge sakna särskilt
belägringsartilleri, utan detta ersättes av fälthärens
tunga artilleri och fästningsartilleriet, skola vi ej
uppehålla oss vid detta, utan lyssna till dess ord
om fälthärens artilleri och om fästningsartilleriets
tunga, medeltunga och lätta skjutpjäser. Till
tunga hörde kanoner och haubitsar och
sjöfästningarnas pjäser, som äga en kaliber av 30,5
centimeter med en projektilvikt av 400 kilogram
-- det är det största. Till den lätta
bestyckningen höra även kulsprutor.

Vid det ordet spratt bacillen till.

»Aha, det var trevligt», sade den uslingen, »det
är den som föder ungar förstår jag.»

»Nej visst inte. Men den dödar många om den
riktas gott in. Den har en eldhastighet av 300
till 350 skott i minuten.»

Och nu följde en rolig beskrivning av denna
egendomliga pjäs, av en kulspruta som in i de
minsta detaljer var lik den svenska, för vilken så
många insamlingar gjorts.

Den är av Hotchkiss' system och laddas och
avfyras automatiskt. Detta utföres medelst
gasmekanism och man behöver icke avfyra vart
skott genom att draga i någon avtryckare.

Fullständigt genialiskt skildrade den tomma
manteln för bacillen hur, när krutgasen bildats
i pipan -- som är endast en -- det finns ett litet
hål i pipan och ett rör, som leder den tryckande
gasen till en apparat, som å sin sida verkade så,
att den kastade ut den tomma hylsan och förde en
ny patron i loppet -- så enkelt var det. Hela
kulsprutans snabbskjutning är således, så att
säga en gasmaskin, en slags krutgasmaskin som
verkar.

»Tack», sade kolerabacillen, »det där var
verkligen roligt. Men jag är rasande hungrig och
kommer du icke snart med de där kulorna, som
föder ungar, så går jag min väg.»

»Nu komma de», svarade manteln ängsligt,
»nu med ens -- det är just deras tur nu.»

Manteln betraktade bacillen.

Den var tydligen nära slutet nu. Dess
kommasläng till svans hade torkat ihop och såg ut
som en gammal, torkad räkstjärt på ett femte
klassens värdshus.

Men dum-dummen var inte riktigt säker.

Och så tillgrep den ett alldeles nytt sätt, för
att hålla bacillen i spänd uppmärksamhet.

Den hade ryckt med sig ett litet stycke
papper av det där kärleksbrevet, som låg i soldatens
ficka.

Och nu kommenderade den de röda
blodkropparna att ordna sig i streck och linjer precis som
den önskade.

Vips steg det fram en liten ritning på
papperslappen -- och den såg ut så här:



Det var ingen vacker ritning. Men
kolerabacillen fann den rolig nog och blev mycket
intresserad.

»Den där med ungarna, det är en släkting till
granaten», sade manteln. »En granat, till att börja
med, är en stor kula med spets, och den är fylld
av en ytterst kraftig sprängladdning. När den
inträngt tillräckligt långt i till exempel en
jordvall, se på högra bilden, exploderar den och river
upp ett väldigt hål. Det finnes en anordning som
börjar att verka när projektilen når vatten.
Springer den nu för fort, som synes till vänster,
blir det bara ett obetydligt hål i marken; går den
för djupt ned, innan den kreverar, som du ser,
att den i mitten har gjort, så orkar icke
sprängladdningen att kasta upp jorden. Det bildas bara
litet sprickor i jordytan. Nej, sedan
mekanismen börjat arbeta vid nedslaget skall den bringa
granaten till explosion just då den är precis på
det djup under markens yta, som den skall vara.
Då bildas som du ser på högra sidan en kolossal
grop.

Ja, så hava vi karteschen. Den är bara en
hylsa, som innesluter fullt med hagel. Hylsan är
bara till för att haglen ej skola slita loppet och
går sönder vid skottlossningen. Ett
karteschskott verkar som ett hagelskott ur en bössa helt
enkelt.

Nu föll kolerabacillen ned på sidan av matthet.
Nu, tänkte manteln, nu är det på tiden att
tala om kulan, som föder ungar, och så berättade
den.

»Det finnes en projektil, vars lopp i luften
liknar en lång störkvast.»

»Störkvast?» undrade bacillen med en liten
rest av liv. »Störkvast?»

»Ja. En vanlig kulas lopp kan liknas vid en
stör, en lång, lång stör. Men
granatkarteschens är en stör med en yvig kvast på spetsen. Den
enkla karteschen är bara en kvast utan stör.»

»Det där är bara störande avbrott», sade
bacillen, »kom till kärnan, jag är trött och hungrig.»

»Nej, detta hör till saken. En granatkartesch
skjutes ur en vanlig kanon. Den är en projektil,
invändigt laddad med 300 stycken hårdblykulor
om 11 grams vikt. Mellanrummen mellan dessa
kulor äro fyllda med hartz, så att de ej skola
rubbas ur sitt läge vid transporter i
ammunitionsvagnarna. Nu skjutes granatkarteschen ut. Dess
bana går fram som en buktig »stör». Men så --
beroende på inställningen medelst en skruv och
ett tändrör -- exploderar den över den fientliga
ställningen. Då driver en laddning av krut ut
haglen -- det är kvasten. Den liknar för resten
nästan bättre en raket med stjärnor än en
störkvast. Den sopar över fiendens täta massor,
soldater stupa -- många samtidigt och det gör
moralisk effekt. Officerarna kunna noga
inställa precis det avstånd, på vilket granatkarteschen
skall sprängas genom att vrida in en skruv i
spetsen i passande ställning. Tänk dig nu, hur
en sådan kvast av hagel skall verka över en
öppen löpgrav. Det är kolossalt. Högt uppe i
luften kreverar pjäsen och ett stritt regn av
blyhagel störtar ned över löpgraven. Detta är kulan
som föder ungar. Ty projektilen blir ju själv som
en liten mörsare, som från sin upphöjda plats
uppe i luften sänder ut en mäktig hagelsvärm.
Eller hur?»

Och manteln lät vita bloddroppar plåna ut
den gamla ritningen och röda bilda nya linjer
till en ny figur.

Och den såg ut på det här sättet:


Och den var ju lätt att förstå.

Det tyckte i alla fall denna dum-dum kulans
mantel.

Men kommabacillen svarade icke.

»Eller hur, frågade jag», upprepade manteln
med kläm och eftertryck.

Kolerabakterien teg.

Och nu såg den tomma dum-dum-manteln, hur
det var fatt.

Bacillen var död.

Samtidigt täppte blodet, som levrat sig kring
manteln, till dess runda gap, så att den icke längre
kunde berätta någonting. Och det behövdes ju
icke heller, då den lyckats prata ihjäl den farliga
kolerabacillen. Så fann läkaren den, när han
äntligen lyckades få ut den ur den sårades kropp.

»En sådan rackare, det är ju en dum-dum»,
sade läkaren då han såg den.

Manteln teg. Den skämdes så, och dess enda
tröst var den, att tack vare dess långa tal den
ändå räddat soldatens liv.

Den röda tunneln grodde ihop -- sakta men
säkert.

Men när manteln låg på sophögen, ihopklämd
och ful och föraktad, tänkte den ibland på sitt
samtal med kolerabacillen i den röda tunnelns
stora grotta.

Och då märkte den, att den säkerligen kunnat
prata ihjäl flera baciller, om det behövts, ty den
hade ju ej ändå medhunnit att tala om de allra
nyaste kanonerna, som kunna vridas uppåt för
att beskjuta luftskepp och aeroplan. Och ej
heller jättemörsaren »tjocka Bertha», som dundrar
som en åskeld och vars väldiga spränggranater
nå nära 2 mil bort och krossa betongfästningarna
som glas.

Kanske den glömt också annat?

Vem vet! Det är säkert inte så gott att hålla
tankarna samlade, när man samtalar med en
kolerabacill.
ÅSKANS BRODER.

»Det var då förskräckligt, vad glasmästaren 
kittat fönsterrutorna dåligt», sade mamma och 
ruskade på huvudet.

Och det var då heller inte underligt att
hon såg missnöjd ut, ty rätt som det var 
skallrade fönsterrutorna som tänderna på 
en pojke, som fryser så att han skakar.
	
»Nej, det här står då ingen levande ut med»,
tillade hon, då det hördes en ovanligt kraftig
skräll. »Nervös är man förut av allt barnskriket 
-- det här till; det blir för mycket.»

Därmed gick hon ut från barnkammaren och till 
köket, som låg i lä för västanvinden, vilken
just nu svepte fram där utanför.

Jöns, tolvåringen, satt emellertid alldeles 
oberörd kvar. Han hade inte fått några nerver alls,
påstod mamma. Och det såg sannerligen rent av ut, 
som om det där hiskliga skramlet i fönsterrutorna 
roade honom.

»Brrrr -- bum -- bum burribum», sade rutan.

»Jöns!» presenterade sig gossen artigt tillbaka.

»Tack», skallrade det från rutan. »Jag är åskans 
broder. Det vill säga», tillade den, »åskans
jordiska broder.»

»Jag förstår det», svarade Jöns. »Och du kommer 
från fältet utanför staden. För där hålla
de på med skjutövningar med kanoner.»

»Stämmer», dallrade fönsterglaset.
	
»Men inte är du väl ändå åskans broder? Jag
trodde att åskan var mycket, mycket större och
starkare än du?»

»Bom, bom», klirrade rutan. »Det kan väl
finnas bröder som äro olika stora. Du har ju
en större bror -- Lasse.»

»Ja, det är ju sant», medgav Jöns.

Men rutan fortsatte:

»Det är alldeles sant förresten vad du sade
nyss -- vi äro en ovanligt stor släkt, och åskan är
störst av oss. Alla ha vi namnet »Ljud» till
efternamn; men vi äro ofantligt olika stora
och olika till 'utseendet' med förresten 
alltefter var vi hålla hus: 'Skrik' hos dig, i
pianot 'Toner', hos fåglar 'Pip', hos hunden
'Skall', men 'Ljud' är alldeles övervägande. Och
av dessa Ljud är åskan störst och kraftigast --
men sedan kommer sannerligen just jag -- 
kanondundret. Efter följer en rad andra storlekar,
bergsprängningsknallen, gevärsknallen, gnistan
vid den trådlösa telegrafens station, pistolen och
många andra. Och det allra svagaste ljudet, vet
du vad det är?»

»N-e-e-ej. Jo, når en knappnål faller?»

»Nej.»

»Att höra gräset växa?»

»Nej. Det är, när en stendöv människa sitter i en 
alldeles stilla afton och ändå hör samvetet viska.»

»Det skall jag verkligen komma ihåg», sade
Jöns. »Men varför hörs du, kanondunder, bättre
här än i köket?»

»Därför atL vinden är västlig och jag kommer
från Wästerfelt. Men också därför, att skotten
lossas hitåt. På motsatt sida om fältet åt öster
till och lika långt från fältet som hit hörs bullret
bara helt litet. Men det är många andra saker
som bidraga och som hindra, att man hör ljud
tydligt. Har du lust, så göra vi ett experiment.
Tag på dig mössan och kom ut på gården.»

Ja, Jöns var tvärt på skivan livad för det förslaget.

Där ute möttes han av Äskans broder, som skakade 
hans hand så kraftigt att det kändes ända
upp i örats trumhinna. Den var redan nu mycket 
kraftigare än bakom de klirrande fönsterrutorna 
inne i barnkammaren.

»Pass på!» dundrade Åskans broder.
Och nu såg Jöns hur alla hus, som stodo i
vägen mellan gården och skjutfältet, för ett 
ögonblick trollades ned i jorden.

Nu blev Åskans broder ännu kraftigare.

»Pass på! » galldundrade den igen.

Nu försvunno alla träd och skogar, och nakna
slätten utbredde sig framför den förundrade
Jöns' ögon.

Då blev Åskans broder ännu starkare.

Med ens sänkte sig en tät dimma över nejden.

»Den här tar kål på dig», tänkte Jöns.

Men tvärt om.

»Dåne liksom Åskan bröder», sjöng dånet så att
det riktigt skrällde i Jöns' öron.

Dimma trivdes han med; snö likaså, och om
natten kände han sig starkare än mitt på ljusa
dagen.

Plötsligt var marken alldeles försvunnen. Mellan
Jöns och skjutfältet utbredde sig nu havet, och 
Åskans broder dånade värre än någonsin förr.

»Ser du», skrek den till Jöns, »saken är den,
att 'Ljudet' simmar som vågor i luften eller i 
vågrörelser genom det, som ligger emellan 
föremålen. Över vattenytor och snötäckta fält simmar
jag fram mycket längre än över vanlig mark.
Jag vet att på havet ha två människor kunnat
tala med varandra, med deras egna röster, icke
mindre än 16 kilometer långt.
»Åh!» tyckte Jöns.

»Jo du.»
	
»Men hur långt hörs nu egentligen kanondunder 
då, om vädret är gunstigt? »

»Under kriget 1870--71 hörde man i staden
Dieppe på natten det dova bullret från kanonerna
utanför Paris. Och det var ett avstånd av hela
140 kilometer. Och när Åskans broder gästade
Sedan hördes jag ända till Luxemburg, och det
är 120 kilometer. Nu hava vi nutidens kanoner
och de höras ju längre, och 42-centimeters 
mörsaren, som är mycket större än jag, dess dunder
höres i över 200 kilometer. Men då skall det,
som sagt, vara gynnsamma omständigheter.»

Just som den sagt dessa ord small det till så,
att Jöns trodde han skulle mista bägge öronen.
Förskräckt spratt han till.

Han låg inne i barnkammaren och sov; och
mitt på golvet stod lilla bror Gustav och fyrade
av en leksakspistol på 100 skott.

Så olika verkar avståndet; Jöns kunde till och
med höra knalipulverspistolen brumma:

»Pip, pip, jad äl åstans minsta bjodej.»

-
LILLE HERR COHN.

Ja -- den här sagan skulle jag kanske inte
tala om alls. Man kanske kommer att förebrå mig,
att jag inleder snälla gossar i frestelse, så att de
själva skulle vilja försöka sig på detsamma, som
Karl Anton gjorde.

Men -- det är ju krigstider nu, när denna
sagan berättas, och det bildas i alla fall så mycket
rök ur tusentals kanongap och ur gevär och ur
mörsare, så att den svaga, blåa dunst, som
ringlade från Karl Antons lilla cigarrett får väl
ursäktas.
	
I all synnerhet som: dess blåa snirklar och
ringar formade sig till de underbaraste ord och
meningar allt under det den lilla elden på
cigarrettspetsen kröp närmare och närmare Karl Antons
mun, medan den ideligen, ideligen tappade sin
gråa asksvans, som växte ut på nytt immerbadd.

Det var Karl Antons första cigarrett.

Cigarretten råkade vara en, som var starkt
parfymerad och dessutom något opiumhaltig. Ej
att undra på därför, att Karl Anton, under det
han rökte, kände sig nästan berusad, och att han
sjönk hän i ett halvt dvallikt tillstånd. Opium
verkar ju så; och även i någon mån tobak.

Det var i denna dimmiga sinnesstämning, han
såg, hur de blåa virviarna formade sig till
bokstäver och ord -- icke samtidigt, utan i böljande
långa rader efter varandra.

»Jag ser dina tankar, som vore de trycksvärta
och ditt huvud av kristall. Du tyckte jag liknade
granaternas molnmassor. Och nu står det inne i dig
den frågan: Hur kan en nation skaffa sig
ammunition, om den avskäres från tillgång på bomull?
Ty du tänker på kriget lika mycket som alla
andra pojkar -- och vuxna med förresten, och
dessutom vet du, att bomullskrut framställes av
bomull, som behandlats med salpetersyra. Och du
vet, att det gamla svartkrutet, som av
krigstekniken kallas mekaniskt krut och består av kol,
svavel och salpeter ej längre användes som
egentligt krigskrut -- blott som fyllning i
sprängbomber och granater. Vidare har du reda på,
att de nyare kruten mest äro bomullskrut och
kallas kemiska krut. Och nu undrar du hur det
landet bär sig åt, som ej kan importera bomull.»

»Ja», tänkte Karl Anton. »Det där gissade du
nog riktigt. Men inte lär väl du veta det, inte.
För inte var då du med, när krutet fanns upp, och
inte använda de då tobak, det är säkert. Och
försök inte lura i mig, att de klippa
'bomullsfåret', för den historien känner jag till.»

Men röken bolmade fram.

»Jag vet mera om de kemiska kruten än du
anar. Ty du håller mellan dina läppar det som
ersätter bomullen.»

»Gå och göm dig!» tänkte Karl Anton.

Men röken bara steg och steg och skrev och
skrev.

»Bomull är blott cellulosa. Men
cigarrettpapperet är heller intet annat än cellulosa. Och ditt
eget land, Sverige, är bekant för att det
framställer den renaste cellulosan i världen, det så
kallade svenska filtrerpapperet från Grycksbo.
Och på det sättet kommer det sig, att både
bomull och pappersmassa kunna tjäna som vagga åt
lille herr Cohn ...»

»Lille herr Cohn? Vad är detta för spektakel
-- vem är lille herr Cohn? En liten, tysk jude
brukar man ju kalla: lille Cohn? Men vad har
han att göra med det kemiska krutet? »

»Inte han själv men hans namn: Cohn. Allt
kemiskt krut består av fyra ämnen.»
Och röken dallrade fram en prydlig tabell i
blånande snirklar av kemiska formler.

Så här såg den ut:

 Kol    C
 Syre   O
 Väte   H
 Kväve  N
 Summa: COHN.

Det var de kemiska tecknen för de fyra ämnen,
som ingå i det kemiska krutet, som bildade
namnet Cohn -- så enkel var den saken.

»Det är så bra för minnet», tecknade rökens
ringar. »När du härnäst tänker på ammunition,
så minns du den lille fryntlige Cohn med hans
hjulande ben och 6-formade näsa. Och då minns
du strax också alla beståndsdelarna. Det gamla
svartkrutet innehöll även dessa fyra ämnen, men
dessutom svavel, vars kemiska tecken är S.»

»Det blir Cohns.»

»Just precis. Men Cohns gör man nu en konst
i», skrev röken. »Svavlet ställde bara till oreda
och blev fockat. Men nu till din fråga om hur
landet, som ej kan importera bomull, skall reda
sig, då det håller på att skjutas slut på härens
krut. De taga papper -- och då helst
silkespapper, emedan detta innehåller den finast fördelade
trämassan, och detta är faktiskt det vanligaste
råämnet för gott krigskrut.»
»Men om papperet tar slut? Eller om det finns
nog papper, men ingen salpetersyra?»

»Salpetersyra! Å -- av den finnes det alltid
nog -- så länge det bara finnes luft kvar på
jordens yta och elektrisk kraft i landet.»

»Vad säger du?! Kan man laga salpetersyra av
luft och elektricitet?»

»Ja, enligt den norska professor Birkelands
metod: en väldig elektrisk gnista, lysande som en
riktig sol, oniflyttar luftens kväve och syre till
salpetersyrans kväve och syre -- bara i litet olika
procenttal. Alltså, salpetersyra kan man alltid
få. Men låt oss nu se hur det går om pappers
cellulosan lager slut.»

»Då lagar man ny.»

»Javisst. Men av vad då, tror du?»

»Man maler trä i träsliperier.»

»Mycket riktigt. Till att börja med. Men
detta råslipade trä, dessa fibrer äro ej ren och
användbar cellulosa. De innehålla oljor och
hartser, som måste avlägsnas, innan resten duger. Och
hur tror du man bär sig åt med det?»

»Det vet jag inte.»

»Man måste ha svavel. Den bränner man till
svavelsyrlighet, och med den renar man så
träfibrerna till ren cellulosa.»

»Huitt» -- Karl Anton visslade.

»Men om landet inte får importera svavel eller
malmer, ur vilka man får svavel? Hur går det
då? Då är det allt sålt!»
»Nej», svarade den blåa röken, »då får man
tillgripa en annan metod, den elektrolytiska. Till
den använder man koksalt. När detta
elektrolyseras, det vill säga, när man låter en elektrisk
ström gå genom en koksaltlösning, så
sönderdelas den. Koksalt består av klor och natrium.
Vid ena polen uppträder kloren, som är starkt
blekande, vid den andra natrium i form av
natronlut. Och nu tvättas trämassan omväxlande
med bägge dessa lösningar.»

»Aha -- men hur får man då koksalt?»

»Antingen ur havsvattnet genom dess
avdunstning, eller också ur bergsaltet, som finnes här
och där i stora massor i bergarterna. Alltså: det
land, som äger antingen svavel, svavelmalmer, ett
hav vid kusten eller bergsalt kan i oändlighet
fortsätta med att fabricera lille herr Cohn. Och
det finnes ännu icke det land till, som icke
åtminstone har någon av dessa fördelar. Så lille
herr Cohn är då verkligen den evige juden.»

»Men vänta», tyckte Karl Anton. »Är det
bomullskrut, som kallas nitrocellulosakrut? Eller
nc-krut, som militären skriver?»

»Ja.»

»Men vad är då nitroglycerin?»

»Det är ett flytande sprängämne, som
framställes genom att behandla glycerin med
salpetersyra och svavelsyra.»

»Då förvaras den sortens krut väl på flaskor
då? Det var livat!»
»Ja att börja med, och jag har hört talas om
en gruvarbetare, som hade en sådan liten flaska
flytande nitroglycerin i fickan. Han sprang ett
ärende. Fickan slog emot en skarp sten, och i
nästa ögonblick fanns ingenting kvar av
mannen. Så det aktade man sig snart för. Det var då
din store landsman -- -- --»

»Alfred Nobel?»

»Just han -- han kom på idén att låta
nitroglycerin uppsugas av ett poröst ämne.»

»Plumppapper?»

»Nej, 'infusoriejord' kallades det, och så
uppstod dynamiten. Men Nobel gick ännu längre.
Han lät nitroglycerin inverka på bomullskrut;
det blev en slags gelatin av den massan; och
nitrocellulosa-nitroglycerinkrutet eller det så
kallade Nobelkrutet var uppfunnet.»

»Aha, det är ncgl-krutet?»

»Ja.»

»Halt», avbröt Karl Anton och blev alldeles
blek.

»Nå, vad är det? Blir du dålig av rökningen?»

»Nej, men då var ju Nobel med, innan krutet
fanns upp. Det var storartat.»

»Javisst», fnissade rökringarna.

»Äro vi nu färdiga då med ditt krut?»

»Nej, inte riktigt», svarade röken. »Bomullskrutet 
anländer till kruttillverkningen i vått
tillstånd och innehåller således vatten och detta
måste först avlägsnas.»
»Torkas i ugnar förstås», sade Karl Anton
snusförnuftigt.

»Sällan», gnisslade en lång rökvirvel och
viftade på svansen. »Sällan. Man aktar sig för
explosioner. Nej, sprit inpressas och denna
undantränger vattnet.»

»Precis som hos oss människor», filosoferade
Karl Anton. »Lille Cohn är således en suput.»

»Ja», skälvde rökringarna och dallrade fram
mot fönstret, »sorgligt nog. När lille Cohn är
mättad med sprit --»

»Otörstig menar du väl?»

»Kör till för det; då knådas han i knådmaskin
under tillsats av eter. Och denna tjänar,
tillsammans med spriten, som gelatineringsmedel;
massan blir degartad.»

»Men var utföres allt detta? -- i Sverige?»

»Ja, vid statens krutbruk Åker. Sedan man
har massan degformig, valsas den dels ut i tunna
band, som sedan skäras av i en skärmaskin till
fyrkantiga skivor; detta är bladkrutet; dels
pressas massan genom en pressmaskins
munstycken till runda stänger, och då dessa avskäras, har
man det så kallade rörkrutet.»

»Aha, men detta är väl bara rena
bomullskrutet?»

»Ja. Ncgl-krutet göres ungefär på samma sätt,
men man tillblandar nitroglycerin till
bomullskrutet. Detta arbete utföres ej av staten, men väl
inom Sverige, vid Bofors.»
Nu var cigarretten utrökt.

Karl Anton slängde den i cigarrkoppen.

Det steg en lång, smal rökstrimma rätt upp i
luften, den sista, blåa dunsten.

Och denna sade:

»Där ser du, Karl Anton, att lille herr Cohn gör
krigstjänst, som heter duga. Han är arg och
hetsig och stukar man hans hatt, som kallas
knallhatt, så får man strax veta att han lever.»

Och så dog röken.

Men Karl Anton fick känna att han levde.
Cigarretten hade ej bekommit honom väl, och
pappas rotting påskyndade explosionen.
JÄTTEFÅGLARNA OCH SVALAN.

Det vajade höga, smäckra palmer runt
omkring ruinen efter det gamla templet långt nere i
Egyptens land. Och upp efter deras stammar
klängde sig härligt blommande hängväxter.

Här var våra nordiska svalors vinterhemvist.

När lövskogarnas blad börja gulna i aningen
om den stränga vinterns ankomst, när
skördemannen bärgat sin säd och när barnen åter börja
sitt arbete i skolan efter sommarlovet -- då
draga många av våra fåglar mot söderns soligare
ängder.

Så har det varit år efter år.

Och alltid berättade fåglarna ungefär
detsamma: om den mörka, stjärnklara natten då de bröto
upp från skog och kärr, de långa, långa haven
samt sjömannens ledstjärnor, fyrarna, vilka för
fåglarna voro farliga punkter. Ty tusentals av
dem omkomma varje år därigenom, att de rusa
mot blänkfyrarnas slipade glasprismor, utan att
hava en aning om, att det är ett hinder och den
säkra döden.

Så lydde berättelsen varje år.

Ända till år 1914.

Då fanns det nya tilldragelser att omtala.

Och vinden, som susar runt hela jordkulan,
andas just nu, når jag skriver detta, på min
fönsterruta. Av frosten bildar den de vackraste
palmer och orchidéer man kan se, och den viskar,
medan den smyckar fönsterrutan med
blommor av kristall, viskar en underbar saga, som
den hört av svalan, som i somras kittade fast sitt
bo strax ovanför mitt fönster.

Vinden säger, att den kommer från söderns
varma länder, men blivit avkyld på vägen, och
att den där nere smekt min lilla svala, som yr
och lekande flög omkring bland de
blomstersmyckade träden.

Den talar om sommar och sol under det att
den hjälper vintern att på rutan måla det, som
där nere glödde och lyste i tusen färgers rika
prakt.

Och vinden talar:

»Så här berättade din svala, som flög dit ned.
Jag kände igen henne på den där röda
silketråden du band om foten på henne, när du
räddade henne från att drunkna i vattentunnan. Så
här sade den till det gröna palmskottet: Jag har
sett underliga saker på min väg mot söder i år.
Besynnerliga fåglar, stora som väl tio de
väldigaste örnar. De seglade fram med ohygglig fart,
och vingarna rörde de ej ett enda slag. De sågo
ut som de hemskaste vidunder -- och jag tror
att de voro spökfåglar. De hade ett hemskt läte
som hördes vida omkring. Det var ett dån och
ett surrande. Det var, som om humlor och bin
i väl hundrade tusende svärmar kommit flygande.
Så lät det. Men jag, som förstår var fågels läte,
var bofinks kvitter och var lärkas drill, kunde
inte bli klok på jättefågelns hemska och
underliga tal. Nog var det sammanhang i det, det är
säkert, men den kraxade för fort, i ett, i ett!

Jättefåglarna buro en människa på ryggen,
var och en av dem. De voro vita både över och
under; vi fåglar äro ju alltid litet mörkare på
ryggen men det voro inte de. Det var hemska
och elaka fåglar. Flögo de över städer och byar,
ja, var de kommo, släppte de ned ägg med
brinnande ungar i. Och när äggen nådde marken,
sprang skalet i tusende bitar med ett väldigt dån,
och deras förfärliga eldungar flögo ut och
förtärde allt de kommo över.

Under denna färden i år såg jag också andra
nya luftdjur, fortfor svalan. De sågo ut som
stora cigarrer, ett vapen, som människan funnit
på för att utrota mygg med. Och nu har jag
tänkt mig, att de där cigarrerna, som fara
omkring i luften, har något liknande till uppgift. Att
till exempel det har blivit en för stor svärm av
de där underliga fåglarna, och nu skall
jättecigarren taga död på dem. För storleken är ungefär
motsvarande. Luftcigarrerna äro ungefär så
mycket större än spökfåglarna som en vanlig
cigarr är större än en mygga. Så de äro nog
utrotningsverktyg i båda fallen. Ja», slutar vinden,
»detta hade din svala att berätta.»

Så tiger den, men både vinden och jag veta,
vad svalan menat.

Det var helt enkelt æroplanen och luftskeppen, 
stadda i krigets tjänst, som min lilla svala
sett. Äggen voro bomberna, de stela vingarna
utgjordes av spänt siden och det ideliga surret kom
av motorns larm och oväsen.

Jag lyfter pennan från papperet och tänker -- -- --

Ja -- vinden, just vinden, denne herre i
luftens rike, måste känna till en hel del saker om
dessa nya erövrare, æroplanen och luftskeppen.

Det måste jag fråga den om.

»Hör du vind!

Æroplan och luftskepp, ballonger och drakar
äro ju alla beroende av dig, som bär dem. Då
känner du säkert bättre till dem, än min lilla
svala. Jag hade tänkt att skriva en saga om
svalan och meroplanet, men så kom du med dina
vackra vinterrosor på rutan. Berätta vad du vet --
jag lyssnar.»
Så säger jag i tankarna till den ilande vinden.
Och han, som alltid funnits till så länge världen
stått, men som dock ingen vet, varifrån han
kommer och varthän han går, han, som gästat
nordpol och sydpol och drivit ekvatorns ökensand
framför sig i stora, mörka moln, han berättar
nu för mig, hur de kommo till, dessa underliga
fåglar, som människan skapat för att tävla med
den gode Gudens fåglar i att segla fram genom
luften -- hur de verka och huru de utvecklat
genom tiderna.

»Människorna», sade vinden, »människorna
vilja gärna frånkänna äldre släkten äran av det
arbete dessa uträttat; de undervärdera sina
förfäder. Ty tänk, är inte varje uppfinning, som
göres, blott högsta stenen, som lägges på en byggnad,
som visserligen ej var färdig helt och hållet, men
vars grundmur varit länge lagd och vars väggar
stått resta i åratal? Jo, förvisso. Och så är det
också med den nya märkliga flygkonsten, som
nu, även den, blivit ett modernt vapen i krigets
tjänst. Sakta har det gått framåt med
flygningen, det är säkert. Men när väl det riktiga taget
på saken blev klart för människan gick
utvecklingen framåt -- med flygande fart.»

»Säg mig en sak: vet du, om lusten att flyga,
att höja sig i luften alltid legat fördold hos det
mänskliga sinnet?»

»Så länge en jordisk kropp bundit den
mänskliga själen i sina tunga bojor har människan
avundats fågeln dess lätta, snabba flykt. Det första
uppslaget till att detta mål kunde nås gav
emellertid bubblan, som från dybottnen i insjön steg
upp mot vattnets klara yta. Då man så
gjorde upptäckten, att varm luft är lättare än kall,
var det ej långt till den slutsatsen, att, om man
nu inlåste denna varma luft i ett tätt och lätt
hölje, så skulle denna varma lätta 'bubbla' både
kunna höja sig, sitt omhölje och kanske också
en eller annan vikt upp i luften. Tänkt och gjort.
År 1709 lät den portugisiske vetenskapsmannen
Guzman ett kupolformat papper stiga upp i
luften. Det var stagat av träspjälor, och under
denna stora papperskupa brann det en eld.»

»Stopp litet kära vind, nu pratar du allt i
vädret», avbryter jag. »Jag tycker mig ha läst i en
gammal berättelse av missionären Vasson, skriven
år 1694 att redan år 1306, du, när kejsar Fo-ki-ens
besteg Kinas tron, det vid detta tillfälle sändes
upp en ballong av papper tillsammans med en
mängd av jättedrakar. Hur är det med det? Inte
narrades väl missionären?»

»Uppriktigt sagt», hör jag nu vinden svara, »så
var jag inte med då. Det var far min -- eller en
annan släkting. Jag såg det aldrig, men det är
mycket möjligt, ty kineserna äro ett folk, som
sysslat för tusen år sedan med mycket, som vi
'finna upp' i våra dagar.»

Jag nickar och låter vinden fortsätta.

»Äran av att ha tagit det första steget framåt»,
säger den, »tillkommer egentligen bröderna
Montgolfier; de uppsände den fjärde juni 1738 en
klotrund taftballong inför en stor skara åskådare
i Annonay. De fyllde den ballongen med den
varma luften från brinnande halm. Nå -- äran,
som bröderna skördade, var den, att detta slags
ballonger, varmluftsditon, kallades för
Montgolfierer. Och det var ju inte så litet det.»

Vinden tystnade ett tag. Den tänkte tyst för
sig själv på denna första ballong och dess
ättlingar nu -- de framsusande krigsflygskeppen.

»Prata på du medan jag skriver. Nu måste
du tala om vad du såg år 1783 ute på Marsfältet
utanför Paris? Du vet -- den där dagen, då
200,000 människor voro församlade där.»

»Javisst», piper vinden, »det var då bröderna
Robert och professor Charles fyllde en fernissad
sidenballong med vätgas.»

»Riktigt. Ty vätgas är hela 14 gånger lättare
än du, och du är lätt nog, ty du är bara luft»,
säger jag.

»Men ännu hade ingen levande varelse höjt sig
i ballong. Det skedde först samma år litet
senare i Versailles. Då lät Montgolfier en ballong
stiga upp, medförande en tupp, ett får och en
anka. De tre djuren, som just inte äro några
flygare, de flögo först i ballong av alla varelser
på jorden. Och den 21 november 1783 skedde
den första uppstigningen av människor i en
ståtlig ballong av 3,000 kubikmeters rymd.»
»Det var ju då Benjamin Franklin var närvarande?»

»Just precis.»

»Hörde du vad han sade om den stora uppfinningen?»

»Ja. 'Den är ett nyfött barn', sade han»,
gnisslar vinden. »Då den vuxit upp blir den
något förunderligt.»

Och så talar vinden om, hur året efter -- år
1784 -- i Lyon Pilâtre de Rozier och Montgolfier
stego upp med 5 passagerare. Hur
ballonguppstigningar sedan förekommo i massa, hur
'ballong captif', det vill säga den med en lina
fastgjorda ballongen, en tid var noblessens i Paris
passion. Och hur Blanchard år 1785 var den
förste, som luftseglade över kanalen. Hur
samma år det första olycksfallet med dödlig utgång
skrevs in i luftseglingens minnesbok, vars sidor nu
äro så tätt, tätt beskrivna med namn på döda,
modiga män. Listan började år 1785 med Pilâtre
de Rozier. 1819 följde madame Blanchard som
det andra offret. Den talar om hur Green
företog icke mindre än 1,600 ballongfärder, hur
Godard år 1870 var själen i ballongväsendet under
Paris' belägring. Hur vetenskapen har utrönt, att
människan icke utan allvarlig livsfara kan våga
sig högre upp i luften än till 9,500 meters höjd
-- och så högt upp har hon egentligen heller
ingenting att göra, tillägger den. En
registreringsballong, som utan besättning uppsändes till 20,000
meters höjd -- två svenska mil upp i luften alltså
-- registrerade en köld av -- 67° Celsius, och på
7,000 meter höjd hava årstiderna försvunnit. Där
härskar ständigt isande köld -- -- --

»Sveriges bidrag till luftseglingens
vetenskapliga studium känner du väl till», frågar jag.

»Javisst, Andrés åren 1893 och 1897. Man
försökte upptäcka nordpolen genom att segla över
isfälten i ballong. Han och ett par andra modiga
män gåvo sig i väg, men man har aldrig fått
något meddelande från dem. Men nu kommer jag
att tänka på någonting annat, något, som kanske
inte du vet. Har du reda på, när propellern
uppfanns?»

»Ja», svarar jag, och letar i mitt minne. »Den
uppfanus av vår frejdade landsman John
Ericsson i Nordamerika och ungefär samtidigt av J.
Smith i England. Årtalet minns jag inte riktigt.
Det var visst 1820 eller sådant, tror jag.»

»Alldeles fel», piper vinden muntert.
»Propellern har, långt innan John Ericsson tänkte på
att använda den för att driva fram båtar genom
vattnet, föreslagits till att framdriva luftskepp med.
Ty år 1784 påpekade Hopkinson i ett brev till
Benjamin Franklin, att en ballong, för att kunna
styras oberoende av mig, vinden, måste hava
avlång form samt i änden ett hjul, försett med
sneda vingar'.»

Så berättar den om hur dess rike mera och
mera inkräktas av luftfarkosterna. Hur nu
tiden för de styrbara, långa, väldiga luftskeppen
kom. Hur typerna äro styva, halvstyva och
ledade och materialet siden eller aluminium. Hur
Zeppelins är det mest bekanta. Den omtalar, hur
uppfinnare började tvivla på bubblans enda,
saliggörande verkan och tröttnade på ballongerna,
som visserligen kunde stiga högt upp i luften och
med vinden bäras bort mil efter mil i susande
fart, men som aldrig kunde styras utan voro
alldeles beroende av vindarnas kastningar och
riktning. Man lade märke till att fåglar
och insekter voro tyngre än luften men flögo
ändå, tack vare styrkan i deras vingar. Det gav
uppslaget till nya försök. Man kom snart
underfund med att den mänskliga muskelstyrkan
var för liten för att kunna lyfta människans vikt
tillsammans med maskinens, och de motorer man
ägde voro för tunga och alldeles för klumpiga.
Det lyckades dock för Hiram Maxim att år 1894
höja sig från marken med sin väldiga maskin,
som med bemanning och sin 363 hästkrafters
ångmaskin vägde icke mindre än hela 3,600
kilogram.

»Det var ett styvt arbete jag hade då»,
tillägger vinden.

Så talar den om den tyske ingenjör O.
Lilienthals 2,000 glidflykter, som han utförde åren
1890 till 1896, varav den längsta var cirka 100
meter. Med stolthet skryter vinden med detta
och omtalar hur Chanante, som sedermera blev
bröderna Wrights lärare, direkt hade påverkats
av den tyske ingenjörens glidflyktsförsök.

År 1909 flög Bleriot över kanalen; år 1911
flögo 12 æroplan samtidigt samma väg. Och nu
känna alla till, hur æroplan och luftskepp korsa
länderna och haven i alla riktningar kors och
tvärs.

Men det var i och med året 1911, som
flygkonsten nådde fram till ett visst, praktiskt värde.

Och till uppnåendet av detta resultat bidrog i
synnerhet den oerhörda utvecklingen av
motorerna -- en kolossal utveckling.

Ty om stommen och vingarna hos æroplanen,
och höljet hos luftskeppet äro dessas kroppar, så
äro i sanning motorerna deras själar. Ty det är
dessas energi och uthållighet, som allena
möjliggör flygningen. Och all strävan går ut på att
göra denna motor så lätt och samtidigt så kraftig
som möjligt.

»Har du sett Watts första ångmaskin
avbildad?» undrar den sjungande vinden.

»Ja», svarar jag, »visst har jag så.»

»Tänk då», fortsätter blåsten att tuta, »tänk då
vilken väldig skillnad mellan det vidundret och
nutidens lätta, kraftiga Gnomemotor i
luftseglingens tjänst! Man måste beundra teknikens
oerhörda framsteg, det mänskliga snillets snabba
gång fram mot väldet över alla naturkrafter. Ty
-- var den första ångmaskinen ett lejon med en
råttas styrka, så är Gnomemaskinen en råtta med
ett lejons krafter.»

»Du vet, hur man arbetat?» frågar vinden.

»Ja», svarar jag och fattar ånyo min penna. »Ja.»

Och vinden berättar:

»Fram genom försök efter försök gick
människan och nådde från Auzani-motorn och andra
typer, med fasta cylindrar och roterande axel,
fram till Gnome och dess likar med deras
roterande cylindrar och en axel, som stod i fast
förbindelse med dessa.»

Motorns egen rotation gör, att den själv verkar
som cylinderavkylare och således gör en extra
sådan överflödig. Och slutligen bildar ju hela
motorn genom sin rotation ett präktigt svänghjul för
att hålla konstant fart på den direkt på motorn
anbrakta propellern.

Vanligtvis hava luftmotorerna en
omloppshastighet av 1,200 varv i minuten. Cylindrarna
tända vid vartannat varv och en Gnomemotor med
14 cylindrar gör alltså 8,000 explosioner per
minut. Varje explosion smäller som ett pistolskott.

-- -- -- -- -- -- -- -- -- -- --

Allt blir tyst och lugnt igen, och jag hör
vindens stilla susning.

»Du har ju glömt Santos Dumont.»

»Ja, det är ju så sant det! Det var i alla fall
han, som konstruerade det första æroplan, som
flög i Europa likasom han konstruerat ett annat,
kallat 'Demoiselle', vilket är det minsta æroplan,
som burit en människa.'

Skulle man beskriva alla olika æroplantyper
och funderingar, som inlämnats till de olika
patentbyråerna, skulle det fylla volymer.
Emellertid delas de alla i fyra stora grupper:

Monoplan med ett plan vingar.

Bioplan med tvänne plan vingar.

Triplan med tre plan vingar, samt slutligen
ett kuriosum som jag nämner för roskull

Ployplan av utseende som en stående
trappstege, med många vingar.

»Monoplanet», viskar nu vinden genom rutan,
»monoplanet är lättast att sköta.»

»Ja», svarar jag. »Det är nog sant. Men det
fordrar mera snabbhet i manövringen än
bioplanet och större uppmärksamhet på alla
oroligheter -- sådana som du -- i lufthavet.»

»Aj -- aj -- aj», pep vinden.

»Vad är det med dig?»

»Aj -- aj -- jag håller på att gå över till att
bli nordlig. Sätt nu till ett par ord om att
hydroplan hava flottörer i stället för hjul, så att de
kunna stiga upp och ned från vattnet -- samt att
jag har sett æroplan som gå 200 kilometer i
timmen. Att jag blåste friskt på ett jätteæroplan,
som bar 13 passagerare, och att både æroplan och
luftskepp äro bussiga vapen i kriget -- skriv allt
detta -- och sedan adjö. Jag är nordlig nu --
det känner jag. Och nu skall jag vända och
blåsa söderut. Jag kommer snart över de krigande
länderna. Jag skall kringblåsa alla länders
æroplan -- hör du -- vilka sympatier har du? Så
kan jag blåsa ikull de andras luftfarkoster -- --»

Då reser jag mig och slungar ut i luften:

»Du skall vara neutral, din filur och visa att
du är en ärlig, svensk neutral nordanfläkt.»

Ute blåser nordan, himlen klarnar och bleka
stjärnor börja att tändas.

Vinden talar ej mera med mig. Den har
förälskat sig i skogen. Ty där hör jag den susa
mellan de höga stammarna och ser, hur den
skakar snön ur de yviga kronorna.

Eller är det kanske en släkting -- och har min
vän redan givit sig i väg nedåt mot
krigsskådeplatsen?

Jag vet det ej och skall aldrig få veta det
heller.

I fall inte min lilla svala har mött honom på
vägen och talar om det för mig, när hon nästa
vår kommer tillbaka och reder sitt bo under det
trekantiga utsprånget strax över mitt fönster.
PÅ INSJÖNS BOTTEN

Underbart fager låg insjön inbäddad mellan
björkars och lindars ljusgröna spetsflor. Den låg
där i skogen som ett fuktigt öga, tillhörande jorden
själv och med blicken ständigt riktad mot
den höga rymden. Än speglade den sommarhimlens
klara blå med dess ulliga, vandrande, vita
moln -- än den blytunga molnväggen -- än höstnattens
tindrande evighetsbloss, de väna
stjärnorna och slutligen -- och då kom alltid den ståtliga
gossen och den vackra flickan roende ut på
den glittrande ytan -- den klara månen.

Av vintern såg den aldrig något. Ty först satte
denne stränge herre stora isglasögon på sjön
och sedan något, som alldeles skymde. Det trodde
insjön var den vita starren, en hemsk ögonsjukdom.
Men det var helt enkelt snön, förstås.
Nå -- så var det år 1914.

Insjön blickade fager och vän och med fuktig
glans mot höjden som alltid förr.

Det var nymåne.

En så svag skära av månen, att den knappast
var synlig, stod på himlen över insjöns öga.

Som vi alla veta, speglar månen både solen och
jorden. När det är fullmåne, består månens
bleka sken av återkastat solljus; när det är nymåne,
utgöres det ytterst svaga, gråsvarta sken,
som den så kallade ’askmånen’ sänder oss, helt
enkelt av ’jordsken’. Solen belyser då först jorden,
vilken i sin tur sänder sitt reflekterade dagsljus
till månen, och denna i sin tur detta tillbaka
till jorden. Således kan ett mycket skarpt öga
nymånens matta asksken se en spegelbild av jordens dagsida.

Och det var detta, som insjöns stora, undrande
öga just nu gjorde.

Det såg det stora världskriget i månens spegel.

Ögat i den drömmande skogen blev sorgset, och
en lätt nattdimma drog sig över det.

Men samtidigt blev insjön nyfiken.

Och så bad den vinden om hjälp.

Och vinden drog dimmans slöja från ögats klara
spegel, viskade och sade de underligaste ord.
Den talade om fästningar och kanoner, kulor och
bomber och granater -- ty det var en sunnanvind,
som varit med där nere och sett alltsammans.
Den viskade om de underliga fåglarna, den burit 
på sin starka, breda rygg, de så kallade æroplanen 
och luftskeppen och ballong captif, och
den mälde om vad den såg, då den dansat fram
över havet, så att detta fått vågor med djupa, gröna 
dalar och med toppar av lysande vitt skum.
Om de stora ’Dreadnoughtarna’, om de snabba
kryssarna och om det märkvärdigaste av allt:
undervattensbåten.

Insjöns öga blev större och större av pur
förundran, och dess vatten blev så stilla, så underbart 
klart. Som en ren kristall. Och vinden
och månskäran och björkar och lindar kunde se
tvärs igenom insjön, ända ned till dess botten. 
Men även bottnen kunde se uppåt och deltaga 
i det besynnerliga, som gripit insjön så djupt,
så helt ned i djupet.

Och då -- med ens -- hörde all naturen hur
det steg en suck ur insjöns innersta:

»Och intet, intet har jag av allt detta. Ingen
’Dreadnought’, ingen kryssare, ingen undervattensbåt. 
Det enda jag känner till av kriget är
brukspatrons hagelbössa om hösten, när änderna
sträcka -- ack vad jag ändå är fattig -- aldrig
får jag vara med om något, som finnes ute i stora
världen.»

Just som den yttrat detta, höll den inne. Det
hade kommit en stor bubbla stigande sakta upp.

Bubblan steg mot ytan.

Den kom från bottnen.
Och den följdes av en så underlig, gurglande röst.

»Klaga inte, insjö!» sade stämman, »klaga inte,
insjö. I ditt sköte, på din egen botten bär du
stamfadern till ett viktigt försvarsmedel i kriget,
som rasar.»

Insjön darrade av häpen förtjusning -- darrade
så, att dess yta med ens blev noppig och krusig.

»Var finns du, som talar? Var är du?» undrade
den, och sunnanvinden blev så nyfiken, att
den sakta susade fram ett tag. Med hjälp av
den böjde sig också björkars och lindars kronor
över vattnets spegel för att få höra och se.

Nu visade det sig, att den som talat var ingen
mindre än sjömalmen på insjöns botten, denna
besynnerliga malm, som avsätter sig på insjöars
bottnar, när vattnet är järnhaltigt. Somliga säga,
att en art egendomliga bakterier alstrat denna
märkvärdiga malm, som liknar ärtor och bönor
både till storlek och form -- andra mena, att
det är endast en kemisk process, som sammanbundit
lera och kalk med det i vattnet lösta järnet.

»Jag», sade emellertid sjömalmsärtan, »jag».

»Hur kan du vara stamfader till något av det
som människorna nu använder i sitt stora krig»,
undrade insjöns yta.

»Allt i naturen är stamfader till något, som
människan gjort», svarade sjömalmskornet. »Så
är getingen stamfader till pappersindustrien, biet
till sockerbageriet, myran till stadsarkitekten, svalan 
till byggmästaren, mullvaden till gruvarbetaren 
och så vidare i oändlighet.»

»Då», sade insjön, »så äger jag ju i alla fall
stamfadern till undervattensbåten: aborren och
gäddan.»

»På sätt och vis, kanske», svarade sjömalmen,
»men fiskar finnes det också i världshavet, medan
jag, ser du, bara förekommer i insjöar. Således
har jag i alla fall obestritt rätten på min sida.»

»Låt gå -- men vad är du då stamfader till
för något?»

»Till de modärna fästningarna», svarade sjömalmsärtan.

Men då skrattade hela naturen, och en glad, rödögd mört
gjorde ett hopp upp i luften av bara pigghet.

»Skrattar bäst som skrattar sist, mitt herrskap»,
sade sjömalmen misslynt. »Nog har jag både hört
talas om och sett leende natur -- men aldrig hittills
någon, utom ni, som ger sig till att gapskratta.»

Vid dessa ord teg naturen igen, och rösten
från insjöns botten fortsatte med värdighet:

»De modärna fästningarna äro gjorda av järnbetong», 
tyckte jag att vinden viskade till linden
nyss, »men jag är järnbetong, jag är järn, som
blandats med ett cement av lera och kalk. Vad
äro de modärna fästningarna annat?» 
»Nej, du talar sannerligen sant», sade vinden.
»Jag har lekt kring dessa fästningar både under
det att de byggdes och sedan de blivit färdiga.
Och du har alldeles rätt, sjömalm. Järnbetong
eller armerad betong kallar man deras material.
Jag har sett, hur portlandscement göres. Hur
fint slammad lera och krita eller släckt kalk i
vissa delar noga blandades, formades till tegel
och brändes i ugn till sintring, men ej förglasning.
Och hur dessa tegel sedan pulveriserades ytterst
fint och voro färdig cement, som packades i
tunnor och gick i handeln. Jag har sett hur detta
cement användes till att göra betong av, när det
tillblandas med tre delar sand och fem delar makadam, 
som är skarpkantiga stenflisor. Detta
utröres till en gröt med vatten och stampas hårt.
Och jag har slutligen sett hur betongen blir järnbetong,
om järnsparrar och krampor av järn bäddas
in i cementet. Dessa göra det då så mycket
starkare -- om järnet skyddas så att det inte
rostar.»

Och därmed tystnade vinden.

Insjön kände sig stolt och glad.

Ty vinden, som hade en gammal klockarkärlek
till insjön, ville inte säga något, som kunde
såra den i dess glädje över att äga en sådan klenod
som järnbetongens stamfader. Se, det var
så, att ofta, när vinden susat fram över oändliga
hedar och moar och torr och törstig kommit
till insjön, hade den druckit sig otörstig av dess
fuktiga vattenångor.

Och därför teg vinden nu och sade inte ett ord
om, att det modärna kriget visat, att järnbetong
till fästningar ohjälpligt fallit igenom -- att det
grova, modärna artilleriet med några skott ur 42
centimetersmörsarens gap krossar de armerade
betongtornen lika lätt som tjuvpojkens snöboll
krossar en glasruta, då däremot vår svenska, urgamla 
granit alltjämt är det bästa material som
finnes i världen för alla slags fästningar och motstår 
även det allra grövsta artilleri.

Nej -- vinden teg och insjön log sitt fagraste,
blidaste leende.
SVEN OTTO SVENSSON.

Sven Otto Svensson var en vaken och pigg pojke, 
hela fjorton år gammal.

»Det blir en uppfinnare av honom med tiden»,
hade en gammal tant sagt en gång förra året,
då hon var på besök hos hans föräldrar.

Ty då hade unge Sven Otto funnit på att i
all hemlighet skrapa tändsatserna av husets alla
tändstickor, och av den satsen hade han gjort
små fyrverkeripjäser. Pappa Svensson hade nämligen 
förbjudit honom att leka med krut och det var då han 
fann på att länsa husets tändsticksaskar.

Nu var han ett helt år äldre och tyckte sig ha vuxit 
ifrån att leka med tändstickor och sådant.
Nej -- nu skulle allt vara elektriskt.

I synnerhet var det telegrafen, som intresserade honom.

Och av all telegrafi var den, att kunna sända
meddelanden utan tråd, den, som slog mest an på honom.

Men ännu hade han ej sett någon trådlös telegraf
-- bara den vanliga på stationen där hemma.

Ja, så där förnuftig och lillgammal var Sven
Otto Svensson. Snäll och hygglig med för resten.

En sak tyckte han i alla fall var vådligt orättvis.

När det var främmande hemma och blev sent,
sade alltid mamma, att han skulle gå och lägga
sig, för att gossar få inte vara uppe så länge.

Det förtröt honom -- han var stor, tyckte han.

När han så en dag på väg till skolan mötte
ett fint ekipage, som höll inne mitt framför honom,
och en äldre, fin, alldeles obekant herre
tittade ut och frågade:

»Du kan väl inte säga mig, var majorskan
Ståhlarm bor, min lille, snälle gosse --»

Då bröt förtrytelsen ut i full låga, och Sven
Otto gjorde en stor gest med armen och svarade
med undertryckt vrede:

»Min vän! Du känner visserligen mitt namn och
mitt goda hjärta, men jag kan ändå inte säga
dig, var majorskan Ståhlarm bor.»

Ögonblicket därpå skyndade han till närmaste
boktryckeri, varest han beställde sig visitkort,
vilka för framtiden skulle betaga folk lusten att
kalla honom gosse. Så här såg det ut:

 -------------------------------------
 |                                   |
 |        SVEN OTTO SVENSSON         |
 |             Yngling               |
 |                                   |
 -------------------------------------

Och så gick tiden. -- 

En dag vederfors det Sven Otto en orimligt stor glädje.

Pappa Svensson, som kallades direktör och
hade en skofabrik, skulle resa utomlands, och
då det var sommar, så att ynglingen Sven Otto
hade ferier, så sade pappa Svensson:

»Du skall få följa med, Sven Otto -- men inga
uppfinningar, experiment eller dylikt.»

Sven Otto blev alldeles blek av glädje, som rimligt kan vara.

Det första han gjorde var att sirligt pränta:

SCHWEDEN

nederst i högra hörnet på sina kvarvarande visitkort, 
ty det var till Tyskland resan skulle gå. Och de skulle 
resa sjövägen över Trälleborg till Sassnitz.

Döm om Sven Ottos ohöljda förtjusning när
han på ångfartygets master upptäckte -- de för
trådlös telegrafi oundvikliga antennerna på bägge
skeppsmasterna.

Hurra! Fartyget hade trådlös telegraf.

Nu! Nu!! Nu!!! Nu eller aldrig måste Sven
Otto lära sig knepet, om han så skulle låta sitt
unga liv på kuppen.

Till att börja med ville han bekanta sig med telegrafisten.

Och -- mycket riktigt. Med ett väderkorn som
en spårhund, vilken bara genom att lukta på en
25-öresbok sedan vips spårar upp författaren, hade 
Sven Otto snokat reda på var telegrafistens
hytt var belägen. Han knackade på, steg in, bugade 
sig och lämnade sitt prydliga visitkort.

Telegrafisten, en ung man, var till all lycka för
Sven Otto lång och stor. Alla kortväxta äro arga
av sig för att de stannat i växten och hade telegrafisten 
varit en liten puttefnask, kunde det ha
gått på tok för Sven Otto.

Nu skrattade den långe bara hjärtligt åt kortet 
och åt Sven Ottos fråga:

»Om han också kunde få knacka ett tag. För
han kunde alfabetet?»

Som han för tillfället var ledig tog han sig an
den vetgirige ynglingen från »Schweden». 

Men Sven Ottos underbyggnad var för liten.
Han blandade alldeles ihop antenner med relä
och frekvensen med oscillator och Ruhmkorffs
rulle med mottagningsapparaten.
Det märkte telegrafisten och så förklarade han
kort och gott:

»Det där, att det just är utan tråd är inte så
besynnerligt. Så länge världen har stått, har det
funnits trådlös förbindelse mellan världar och varelser. 
Och till och med en elektrisk sådan.
Först och främst solen, som utsänder sina strålar; 
bland dem finnes även sådana, som påverkas
av en stark magnet. Nu är jorden en sådan där
stark magnet, och de solstrålar, som dragas mot
norra polen, kallas norrsken, mot södra sydsken.
Ja, själva ljuset är ju en trådlös förbindelse mellan 
oss och solen. Månen har trådlös förbindelse 
med oss: ebb och flod, de stora vattnen
som följa månens gång. Och vårdkasarna som
tändes på bergens toppar och varslade krig och
örlig voro en trådlös signal. Barnet, som är en
timme gammalt, signalerar trådlöst till modern:
det skriker. Och den ankommande ångbåten
meddelar genom mörkret med sin dova vissla
trådlöst de väntande på bryggan sin ankomst.
Fast nog går ljuset oerhört mycket längre än ljudet. 
Nå! Värre är det inte heller med den trådlösa 
telegrafien. En herre, som heter Marconi
och var ett kombinationsgeni, kombinerade ihop
uppfinningar som tre andra gjort -- och den
trådlösa telegrafen var färdig.

Kort och gott -- det är en nyckel man hamrar
på -- alfabetet -- och en ytterst högspänd
elektrisk ström slungas ut. Den mottages av därtill
gjorda apparater -- det är allt jag kan förklara
herrn i herrns ålder.»

Just då steg en dam in och avlämnade ett telegram.

Telegrafisten tog emot det, fick sin betalning
enligt taxan och så skulle det avsändas.

»Håll i sig, herrn!» 

Men innan Sven Otto hann uppfatta, vad som
sagts honom, brakade det löst -- det small som
pistolskott var gång nyckeln berörde stiftet, och
blåa lågor med skarpt sken väste fram -- efter första 
förbluffelsen tyckte Sven Otto det var riktigt präktigt.

När telegrammet var expedierat, inträffade en sak, som 
endast ytterst sällan förekommer: telegrafisten sade:

»Äh -- herrn kan gärna göra mig en liten
tjänst tillbaks. Sitt här, ifall någon skulle komma; 
jag springer bara upp ett slag och får mig
ett glas öl och en smörgås.»

»Gärna», svarade Sven Otto med glänsande
ögon, och så gick den långe telegrafisten.

Sven Otto Svensson satte sig i stolen framför
apparatbordet och såg och såg på allt det underliga. 
Allt var ett enda virrvarr för honom.
Hur litet reda hade han ej fått i allt det den långe,
telegrafisten omtalat.

Men nu -- där han satt -- var det, som började 
han få mera och mera reda och klarhet i
vad han hört.
Hertz, den tyske vetenskapsmannen var det,
som påvisade, att man i en kort ledning kunde
få elektriska gnistor från en ström om några
millioner avbrott i sekunden att utbreda sig från
denna ledning ut i rymden omkring den med en
hastighet, som överensstämde med ljusets, lydande 
samma lagar som ljuset, att kunna speglas,
brytas och absorberas, och skiljande sig från ljuset 
endast så tillvida, att de ägde en mycket större
våglängd och ej kunde uppfattas av ögat.

Och nu sken namnet Marconi fram för Sven
Ottos minne. Han var den, som kombinerade
ihop de andras steg på vägen -- och den trådlösa 
telegrafen var kommen till världen.

Att man reser upp antenner, det är trådnätet,
som spännes upp, beror på att de elektriska vågorna 
med förkärlek följa dessa ledande trådar
-- och ju högre antennerna göras, desto längre
når ett telegram.

Men även på vågornas längd beror det hur
lätt de gå fram. Så nådde Hertz från en våglängd 
av från 0,60 meter till 6 meter. Men vad är
det mot nu!? De stora radiotelegrafiska stationerna 
arbeta med vågor om 300, 600, 2,000,
2,200 och 3,000 meters längd. Och vid Eiffeltornet 
skall man inom kort nå till 6,000 meters
våglängd. Och ju längre vågorna äro, desto mera
obehindrat gå de över mötande hinder.

På tal om Eiffeltornet, så mindes Sven Otto
nu tydligt, vad den långa telegrafisten berättat
om dess station. Hur det varje dag utsändes
därifrån tidsignaler. Även väderlekstelegram
växlas. Klockan 7 varje morgon meddelas om
barometerståndet, vindstyrkan, vindriktningen
samt havets tillstånd. De stationer världen runt,
som i och för detta stå i kontakt med Eiffeltornet, 
äro följande: Reykiavik på Island, Valencia
på Irland, Quessant i Frankrike, la Corogne i
Spanien, Hona på Azorerna, Saint Pierre och
Miguelon i Amerika.

»Det var annat, än de gamla tidkulorna, som
föllo klockan tolv, det», tänkte Sven Otto.

Så mindes han de nya mottagningsapparaterna
telegrafisten omnämnt; Neugschwenders silver- eller 
staniolplatta med ett snitt tvärs över och hur
man senare anbragte helt enkelt mikrofonmottagare, 
som man har i telefonernas mikrofoner.
Och hur slutligen Marconi övergick till att använda 
en slags magnetanordning i stället för de
andra apparaterna.

Han mindes, hur lelegrafisten omtalat, att en
förbindelse över Atlanten med trådlös telegrafi
skulle kosta några hundra tusen kronor, medan
en kabel i runt tal kostar femton millioner kronor.

Och -- resan företogs i slutet af juni 1914 -- att, 
om det någon gång bleve krig, så skulle världen få se, 
vilken oerhörd fördel det var att ha den trådlösa 
telegrafien. 

Men -- här satt han och drömde bara -- nu
var ju tillfället inne, det där tillfället, som gör
tjuven -- 

Ja, nu måste han försöka. Men vad skulle
han telegrafera? Jo, som han så ofta gjort hemma 
hos sin vän, på telegrafen där: han skulle
knacka sina egna initialer, förbokstäverna i sitt
eget namn.

Vad det small! Och så grant blixtarna lyste!
Och vad Sven Otto kände sig stolt.

Men -- o, öde!

Vid sista korta smällen dundrade något till, mera än 
vanligt. Och just nu stod telegrafisten i dörren.

Han var alldeles blek av raseri.

»Vad gör du, pojke?» skrek han.

»’Herrn’ om jag får be», sade Sven Otto förnärmad.

»Har ni rört apparaten?»

»Bara litet.» 
	
Telegrafisten störtade fram, slet och bände -- men 
nej -- apparaten fungerade icke.

»Död och elände», utbrast han förtvivlad. »Vad skulle 
jag gå ut för! Jag eländige fårskalle. -- Men», 
tillade han, »vad telegraferade ni då?»

»Bara förbokstäverna till mitt namn.» 

»Jaså», sade telegrafisten lugnad. »Det var då
ingenting farligt. Det kan ingen människa bli klok på.» 

Men -- i samma stund föllo hans ögon på visitkortet.
»Sven Otto Svensson», stod där.

Telegrafisten stirrade.

Plötsligt utbredde sig dödens blekhet över hans drag.

»De förbokstäverna telegraferade ni?»

»Ja.»

»Då är jag förlorad.»

»Hur så?»

»Eländige pojkvalp! Ni har sänt ut sjömannens 
hemskaste, farligaste budskap:

S. O. S. (. . . -- -- -- . . .) 

Tre punkter, tre streck, och tre punkter igen.
Det var det Titanics telegrafist ideligen knackade
fram. Hur kan man också heta Sven Otto Svensson -- med 
edra vanor borde ni heta -- heta -- Det 
här blir mitt avsked det -- tack skall ni ha.
Vet ni hur det går? Om något skepp har fått
signalen styr det till oss. Signalen betyder 
»Save uor souls» -- rädda våra liv -- och alla fartyg,
som nås av den, ändra kurs -- styra mot det
nödlidande, i all synnerhet då en automatisk
apparat registrerar, var fartyget befinner sig.»

Den arme telegrafisten kastade sig över apparaterna, snyftande.

»Vilket elände. Nu är apparaten sönder, jag
kan inte ens få sända återbud och rätta misstaget.»

Hur slutade historien? 
Jo, tjugotre ångare styrde ned mot fartyget;
historien kom ut, fast telegrafisten ej tordes omtala 
den av fruktan för att mista sin plats, eftersom 
han lämnat telegrafhytten; Sven Otto fick
smaka pappa Svenssons promenadkäpp; telegrafisten 
avskedades, men engagerades i samma
ögonblick av pappa Svensson för samma lön
som han haft, att börja som resande för skofabriken 
Svensson. Ty pappa Svensson var en
mycket rättrådig och människovänlig herre, som
tyckte, att skon inte skulle klämma mera än
som nödvändigt var.
TROLLSVANEN.

»Sanna mina ord, yi, yi, yi», väsnades fiskmåsen, 
»sanna mina ord. Vi komma ej att få fatt i
ett enda litet sillstim i dag. Ty en så obehaglig
syn som nyss har jag aldrig haft förr. Jag tycker 
visserligen nu en gång för alla inte om svanor, 
det vet ni -- yi, yi, yi -- de äro så uppnosiga
och högfärdiga och låtsas ha fina bekantskaper
med tvåbeningarna med kläder på kroppen --
och att då få se en trollsvan till på köpet -- nej,
det här blir hungersnöd i långa banor yi,
yi, yi.»

Och måsen slog vresigt ut med vingarna precis 
som hade den varit en schackrare som inte
ville låta pruta med sig.

De andra skockade sig omkring skrikhalsen,
och alla kraxade de i munnen på varandra.
»Var såg du den?»

»Var han stor?»

»Var det en tam svan?»

»Eller en vildsvan?»

»Låg den alldeles stilla, yi, yi, yi?»

»Tyst, tyst», gallskrek den första måsen ilsket.
»Ni gormar ju så, som om ni vore obildade Eskimåsar 
från Grönland i stället för bildade Kontinentalsådana. 
Lugna er, så skall jag tala om alltihop. Jag låg och 
sam i vattenytan och oljade upp mina fjäderpennor 
litet med näbben. Jag hade just fått mig en bättre 
sillfrukost med diverse kallsupar till. Nöjd och 
belåten gungade jag på de långa jämna böljorna och 
solen gassade. Ni vet hur skönt man kan ha det ibland.»

»Yi, yi, yi», skreko de allesamman utom en,
som flugit över kanalen. Han skrek:

»Yies, yies, yies», och det trodde han var engelska.

»Nåväl - då kom han!!» fortsatte den första
måsen.

»Svanen? »

»Ja. Susande med en väldig fart. Han sam
fram på vågorna med en så stor hastighet, att 
vattnet yrde om honom. Huvudet höll han alldeles
rakt upp, som om han fått ett fiskben i halsen,
men vingarna voro utbredda. Han sam rakt ner
mot mig, där jag låg. Ögonen stirrade rätt in i
solen; de voro fyrkantiga och lyste som fyrar.
Jag skrek till, så rädd blev jag, och lyfte genast
och flög bort så fort jag kunde. Fy, vad han var
otäck.»

»Usch, fyi, fyi, fyi», instämde alla de andra.

»Hör på! Vi måste fördriva den där svanodågan 
från våra fiskvatten. Alla måsar ut på jakt
efter trollfågeln! Yi, yi, yi. Trollsvanen kommer 
att skrämma bort all vår sill, om den får hållas, 
så som den far fram. Samlas vi i flock kanske 
vi rår på honom.»

»O, himmel och krusiga strömoln», skrek en av
måsarna i detsamma. »Där är han!»

Och han gjorde som måsar bruka göra, när de
peka på något: han ställde sig alldeles stilla i 
luften och höll näbben åt det håll han menade.

De andra sågo i den riktningen.

Mycket riktigt! Där kom trollsvanen simmande 
med full fart rätt emot dem. Han liknade på
en prick beskrivningen av trolldjuret.

Som på ett givet tecken seglade måsarna emot
fienden i vattenbrynet, och snart voro de mitt
över honom.

Men deras förvåning skulle bli än större.

Trollsvanen saktade plötsligt farten, halsen
sträcktes upp mera och mera -- till slut var den
ett par meter hög -- och alldeles svart.
	
Men ännu besynnerligare saker fingo de vara
med om.

Ett konstigt, svart räckverk syntes och till slut
ett mörkt, långsträckt skrov, ut ur vars sidor det
sprutade vatten.
»Äsch», sade första måsen föraktfullt, »ett nytt
påhitt av tvåbeningarna med kläder på. En konstgjord 
valfisk eller sådant.»

Just som han sagt dessa ord, öppnades en lucka 
uppe på det där nya påhittet; ett människohuvud 
tittade ut, så kommo ett par axlar och
så hela officern.

»Hallå, yi, yi, yi», skrek första måsen, »flyg
hem ni så att ni inte stör. Mig däremot lyster det
att se litet närmare på det här påfundet. Gud
ske lov för att det inte var en svan i alla fall.
Adjö med er.»

»Yi, yi, yi», pepo alla de andra utom den där
kanalmåsen; han gastade:

»Ajy, ajy, ajy!»
	
Så flögo de andra sin kos,' och första måsen 
'spiralade' kring det nya påhittet, som det 
heter på det välklingande måsspråket. Med det 
menas att måsen flyger runt, runt men i mindre och
mindre svängningar.
	
Nå -- rätt som det var fanns det inget svängrum 
kvar, och så spiralade vår mås ned just på
det där egendomliga, som han trott vara den 
förtrollade svanens huvud.

I och med detsamma fick han emellertid veta
vad det var.
	
Det presenterade sig själv.

»Mitt nanm är periskopet»; sade det, »och jag
är undervattensbåtens öga. Jag är ett slags 
skvallerspegel på ett långt rör, ser du. När kaptenen
tittar mig i ena ändan, nere i maskinrummet, så
ser han ut genom min andra ända, som är över
vattnet. Men vem är du? Jag kan inte se dig,
för du sitter uppe på mitt tak och inte framför
mina fyrkantiga glasögon.»

»Jag är måsen», sade måsen.

»Jaså. Hur mås herr Mås?»

»Jo tack, bättre nu. Sedan jag fick klart för
mig, att du inte var en trollsvan.»

Nu skrattade periskopet, tyckte måsen. Men
det var bara därför att maskinisten slog back,
och då ruskar allting.

»En sak skulle jag allt bra gärna vilja veta»,
fortsatte måsen.» Hur fick du de vita vingarna,
när du susade fram i vattenytan?»

»Det var bara vattenskummet, som yrde åt bägge 
håll om min mast», svarade skvallerspegeln.

»Jaså. Och så en sak till. Hur kunna människorna, 
som du för med dig där nere, andas under vattnet?»

Nu var periskopet fullt av spektakel ty det
hade varsnat land, och det är det roligaste ett 
periskop vet, när det inunder sig har en argsint 
kapten, vars glödande blickar gå upp genom det 
smala röret och bränner det i halsen. Periskopet var
på glättigt humör och sade:

»Det beror på, att allt sjöfolk andas med gälar.» 

»Gälar?»
»Javisst. »

Just i detsamma stack en matros upp sitt 
solbrända ansikte och utropade:

»Å, så skönt att få fylla sina lungor med litet
frisk sjöluft igen. Den blir allt litet enformig 
luften under däck ur de där reservoarerna med 
komprimerad luft.»

»Fyi, fyi, fyi! » skrek måsen åt periskopet, som
han nu förstod hade narrat honom grundligt.

»Ja, förlåt då, snälla mås! En fråga till får
du göra; den skall jag svara sant på. Men 
sedan får du flyga. Jag ser ett fientligt slagskepp.
Vi måste dyka. Jag har en gadd som en geting
ser du. Den heter torped och biter helst i järn;
och det, så det säger krasch, skall jag säga dig.
Och nu skall vi allt ge den där järnklunsen där
borta ett nyp, så han känner det.»

»Försök med det du, skynda dig bara, innan han 
klyver dig mitt i ty, i ty, i ty, i ty», hånade
måsen.

»Var lugn herr Mås!» svarade periskopet. »Var
det något du ville fråga om så fråga på nu.»

»Jo. Hur kan båten höja och sänka sig?»
den har simblåsor precis som fiskarna.»

»Äsch», pep måsen, »du lovade ju, att inte skoja 
med mig.»

»På mitt dubbla hedersord», sade periskopet.
»Undervattensbåten har tankar.»

»Nej, hör du, din gemena filur: Att sjöfolk
andas med gälar, och att undervattensbåtar hava
simblåsor -- det kan jag ju tåla -- men att den
skulle ha tankar -- nej, håll i mig -- yi, yi, yi
mig, yi mig.»

»Håll i dig själv du, för nu snart släpper jag»,
sade periskopet. »Men min båt har tankar -- fyra 
tankar -- två på var sida. När vi sänka oss,
fyllas tankarna av vatten som inpumpas. Då
blir båten tung. När vi så skola höja oss, blåser 
vår maskin ut vattnet ur tankarna medelst
luft. Det kommer luft i tankarna, luften är lättare 
än vattnet, och båten höjer sig efter samma
lagar, som driva en bubbla upp genom vattnet.»

»Tack», sade måsen och lyfte sig i luften. »Det
där var ord och inga visor. Det där begriper en
fin kontinentalmås. Vad man kan vara dum
ibland. Jag blev litet rädd för dig i början skall
jag bekänna. Du verkade så obehagligt lik en
svan -- någon sorts trollsvan -- men nu ser jag ju,
att du är ju bara en liten båt, fast du har litet
lustiga vanor med den där dykningen. Var rädd
om dig nu», tillade den litet försmädligt, »och
akta dig för det stora slagskeppet där borta, så
det inte bryter gadden av dig och stör dina vackra
tankar.»
	
Nu såg måsen, hur luckan på båten drogs igen, hur 
vatten störtade in genom hål -- riktiga gälhål -- 
på sidorna i vattenbrynet, och hur hela skrovet 
hastigt sjönk.

Snart syntes endast periskopet.
Så försvann också det.

Måsen viftade adjö och flaxade sedan med
långa vingslag bort mot det väldiga slagskeppet,
som i full fart brusade fram över havet, -- en
härskare över storm och vågor, en jätte bland
slagskepp. 1 fören lyste i guld dess stolta namn
Dreadnought, »fruktar ingenting».

Då måsen kommit helt nära slagskeppet, ryckte
den plötsligt till vid ett väldigt dån som skakade
rymden, såg till sin fasa en jättelik, skummande
vattenpelare fräsa upp mot skyn, hörde brak och
dunder och gälla skrin och såg det stolta slagskeppet 
rämna sönder och sjunka i vågsvall och
sjudande vattenvirvlar ned i djupet.

Strax därpå tittade dykbåten långsamt upp ur djupet 
igen, visade sig i sin fulla längd och låtsades som 
om ingenting hade hänt. Den blinkade med sina hemska 
ögon mot måsen, som blivit alldeles likblek av fasa. 
Yi, yi, yi, flyi, flyi, skrek måsen, och med snabba 
vingslag ilade den bort över havet, där nu 
undervattensbåten ensam gled fram på de solbelysta 
böljorna.

-
PAPPAS SNUSDOSA.

Pappa snusade -- och hur många pappor göra
inte det!

Nå -- men pappa gjorde också mycket annat,
och det huvudsakliga av hans arbete var att föra
en ångbåt, som gick från Stockholm och långt
ut på Bottenhavet.
	
Ty Lars Edvards pappa var sjökapten. Lars
Edvard själv var en pigg och munter pojke på
tretton somrar och med ett par ögon, som tittade
ut på världen under en lugg, som hängde som en
stor tofs i pannan.

Nå -- så hände det sig en vacker dag, att Lars
Edvard plötsligt upptäckte, att pappa glömt sin
snusdosa hemma.
Där stod den sannerligen mitt på skrivbordet i
pappas rum...
	
Nu flög spektakelmakaren i Lars Edvard. Han
tog helt enkelt dosan, listade sig till litet 
cayennepeppar i köket, blandade den i snuset och 
stoppade så dosan i fickan för att bjuda sina 
kamrater på snus och få dem till att nysa riktigt 
grundligt. Så roade han sig hela dagen, men om 
kvällen glömde han snusdosan, han med, och där låg
den över natten i hans ficka i rocken, som hängde 
på en stol bredvid sängen.

»Hå, hå, ja, ja», suckade snusdosan och öppnade 
litet på locket. »Det är mörkt, ser jag, alla
sova och det kunde roa mig att ge gunstig junker
Lars Edvard en liten läxa. Så han bär sig åt.
Först proppar han i mig några så starka saker,
att jag nästan bränns upp invändigt och se här!
I hans pappas ficka låg jag ensam vid sidan av
snusnäsduken och hade det varmt och gott. Och
här! Vilket sällskap han givit en hederlig 
snusdosa! En långtrådig segelgarnsstump, två krokiga
tretumsspikar, en tennsoldat med avbrutet gevär,
en tom ask utan lock och ett kugghjul ur en 
väckarklocka. Och alltihopa sliter och gnager på
min fina sköldpadd -- ty jag är äkta sköldpadd
och alls ingen simpel efterapning. Och sådant
skall man tåla?! Ånej. Lars Edvard lille -- nu
skall du få se på något roligt.»

»Pang», fortsatte snusdosan och knäppte bestämt 
ihop locket.
Vid knäppen vände Lars Edvard på sig. Han
vaknade inte -- men hans så kallade »dröminstinkt» 
hade väckts. Han var redo att i drömmen uppfatta, 
vad som tilldrog sig.

Det löpte kalla kårar utefter ryggen på honom,
ty nu såg han fickan, i vilken snusdosan låg --
röra på sig.

Och nästa ögonblick stack snusdosan upp ena
hörnet -- nej, det var alls inte hörnet -- å -- å
-- det var ett svart, skrynkligt huvud.

Lars Edvard blev alldeles kall.

Huvudet följdes av ett par klumpiga ben
och så kom en rund, svart kropp. Ja, sannerligen 
-- snusdosan hade blivit en liten, livslevande 
sköldpadda.

Och på det kunde man då se, att den var av
äkta sköidpadd -- för aldrig skulle då en 
efterapning av celluloid ens i drömmen kunnat bli en
sköldpadda. Aldrig!

Sköldpaddan kravlade sig upp ur fickan, klättrade 
sakta uppför rocken till stolkanten och dansade 
ned i sängen på Lars Edvards ben. Sakta kröp den 
sedan fram över täcket.

Inte nog med det. Den växte. Nu var den så
tung, att Lars Edvard tyckte den snart måtte
klämma livet ur honom. Den var så stor som en
verklig, tropisk sköldpadda, och det är en väldig
tingest, skall man veta. Två meter lång väger den
500 kilogram.»
	
Nu var den väldiga sköldpaddan uppe på hans
bröst, och hennes kalla nos nådde alldeles till
hans öra.

Då viskade hon:

»Är det skick och fason att behandla fars snusdosa 
på det viset».

» Jag skall aldrig göra så mer.»

»Ja, det går an att säga så nu, när locket är
sönderrepat och magen full av brännande gift.
Men -- du skall få vara i fred i alla fall -- jag
tror nog du minns det här till en annan gång.»

Och med ett väldigt skutt hoppade sköldpaddan 
upp på Lars Edvards nattbord, som stod
bredvid sängen.
	
»Jag är egentligen inte något elakt djur», sade
sköldpaddan. »Jag vill vara i lugn och fred och
därför har jag mitt fasta skal till skydd. Och efter
som jag inte är elak av mig så skall jag berätta
litet om mig själv -- ty du kan nog lära åtskilligt
av den historien.»

Lars Edvard kände sig nu glad och lugn.

»Tack skall du ha», sade han. »Låt höra! Men
jag vet redan, vad du duger till. Snusdosor, kammar 
och hårspännen, broscher, örhängen och
sådant. Och det får man genom att såga ur passande 
stycken ur ditt hårda skal.»

Sköldpaddan lyfte litet på huvudet och smålog 
försmädligt.

»Å ja, gosse lilla», svarade den, »allt det där
duger jag nog till -- och jag skulle vara glad, om
det inte vore till mera, så finge jag kanske vara
någorlunda i fred. Men ser du. Tyvärr är det mera.

Människorna, som lärt sig allting annat med
djuren som förebilder, lärde sig också efter mig
något. Kan du gissa vad?»

»Omöjligt», svarade Lars Edvard.

»Att bygga pansarbåtar», suckade sköldpaddan. 
»Och den del av mitt skal, som finns i din pappas 
snusdosa och fått vara på sjön och sett sig omkring, 
när gubben tog sig en pris på kommandobryggan -- den 
har sett mycket -- så jag vet allt det där. De stora 
'Dreadnoughts' har jag nog förstås inte sett, men jag 
har sett våra svenska, efter som far din är svensk 
och går i svenska farvatten.»

»Men hur kan du vara modell till en pansarbåt? Är det 
därför att både du och pansarbåten förolyckas, om man 
vänder er upp och ned?» undrade Lars Edvard.

»Det där var dumt», svarade sköldpaddan.

»Nej, då. Mitt skal år som ett pansar -- det är
allt. Men medan jag, som jag sade dig nyss, var
ett snällt och fredligt djur, äro pansarbåtarna
odjur av elakhet.»

»Inte våra svenska», menade Lars Edvard, »för
de göra då sannerligen inte en katt förtret.»

»Men, efter som du känner till det där, och
jag är ju halv sjöman och vill ha reda på allt
sådant, så kan du gärna tala om hur pansarbåtar 
äro inrättade, är du hygglig.»

»Gärna det! Oscar II, ex. är en 1:sta klassens 
pansarbåt. Dess längd är ungefär 100 meter,
bredden omkring 15 meter, och den har ett
djupgående av cirka 5 meter. Dess deplacement
är litet över 4000 ton. Men halt -- du vet kanske
rent av inte vad ordet deplacement betyder? »

»Åjo», skrattade Lars Edvard. »Att placera en
sak vet jag väl vad det är. Och de-placera betyder
att byta ut en placerad sak med något annat. När
ett fartyg placeras i vattnet, blir en viss mängd
vatten de-placerat eller undanträngt, och vikten
av denna vattenmassa är just fartygets deplacement. 
Och vattnets vikt är lätt att räkna. En liter väger 1 
kilogram och 1 kubikmeter väger 1 ton.»

»Du är ju riktigt lärd», menade sköldpaddan.

»Äsch, de var väl ingenting», svarade gossen.
»Men fortsätt, är du snäll.»

Nu omtalade sköldpaddan, att Oscar II är försedd 
med vattenlinjepansar och att vid dettas underkant 
pansardäcket börjar, att detta senare spänner som 
en sköld över pannrummet, maskinrummet, 
ammunitionsdurkarna och torpedrummet, inne i 
fartygets inre, att detta pansardäck sträcker sig 
från stäv till stäv och på det sättet skyddar 
fartygets hela underkropp.

Två fasta torn höja sig från pansardäcket, och
dessa bilda underlag för de tvenne 21-centimeters
kanonernas rörliga torn. Dessutom höjer sig även
citadellet över pansardäcket och detta skyddar
mittelpartiet av fartygets överkropp -- och över
citadellet är 1 5-centimeters-kanonernas rörliga
torn placerat. Dessutom hade sköldpaddan reda
på, att det från pansardäcket leder pansrade 
ammunitionstrummor och till stridstornet en 
kommunikationstrumma.

»Men hur tjockt är då själva pansaret?» undrade 
Lars Edvard.

»Mellan 50 och 190 millimeter», svarade den
visa sköldpaddan:

»Och så fick jag inte riktigt klart för mig, hur
stor bestyckningen var? Hur många kanoner?»

»2 stycken 21 centimeters kanoner i var sitt
torn, 8 stycken 15 centimeters kanoner, 10 stycken 
57 millimeter kanoner å överbyggnaden och
bryggorna samt 3 stycken 37 millimeters kanoner.
Dessutom finns det 2 stycken undervattens-torpedtuber, 
belägna under pansardäcket», ramsade sköldpaddan upp 
med så väldig fart att hon höll på att kikna.

»Än räddningsbåtar?»

»Det finns 2 större ångslupar och 5 smärre
båtar. 4 stycken strålkastare äro uppställda, och
Oscar II är utrustad med trådlös telegraf. Jag vet
dessutom, att fartygets maskiner ger 18 knops
fart åt skrovet samt att besättningen uppgår till
ungefär 350 man.»
»Det var en massa lärdom, du har», menade
Lars Edvard. »Men hör du! Den där F-båten,
»Sverige», du vet -- den är större än Oscar
II. Vad är egentligen skillnaden mellan den och
de andra. Pappa var med och gav pengar till
insamlingen för den, så om den får du lov att
berätta!»
	
»Jo, det skall jag strax säga dig. »Sverige» är
119 meter lång, 18.6 meter bred och går 6.4 meter
djupt samt deplacerar cirka 6,800 ton emot
Oscar II:s 4,000. Den har pansardäck som
Oscar II och vattenlinjepansar. Så äger den 4
stycken 28 centimeters kanoner, 8 stycken 15 
centimeters, 6 stycken 75 millimeters och 2 stycken
37 millimeters kanoner, två undervattenstorpedtuber, 
fyra strålkastare, två större ångslupar och 6 mindre 
båtar, är försedd med trådlös telegraf och gör, enligt 
beräkning, 22.5 knops fart -- puh -- puh -- puh», 
slöt sköldpaddan med nästan lika många knops fart.

Men nu hände något underligt, så besynnerligt, att 
det blott förekommer i drömmarnas fantastiska värld.

Lars Edvard såg, hur sköldpaddan plötsligt
vände sig på ryggen, hur den såg ut som en ful,
klumpig båt och hur dess fyra ben och halsen
stucko upp som riktiga pansartorn ur vilka 
kanonmynningarna petade fram i form av 
sköldpaddans klor. Och med ens blev själva Lars 
Edvard så förunderligt liten -- och vips stod han som
en liten puttifnaskkapten mitt på sköldpaddans
flata mage och kommenderade:

»Sätt maskinen i gång -- full fart framåt.»

Och se!

Sköldpaddsskrouet rörde på sig.

Tvärs över rummet gick det. Tvärs genom väggen 
också. Och väl utkommen gled den nye kaptenen 
fram utefter gatorna med 23 knops fart och 
plumsade slutligen från hamnkanten ned i
vattnet.

Nu skulle det kapas!

Bara de inte mötte en örlogsman, ty Lars Edvard 
hade bra liten tro på sköldpaddans små
ynkliga klokanoner.

Men just då dök det fram en rad av krigsskepp, 
långt borta vid horisonten.

Närmare och närmare kommo de.

Nu hade de lagt märke till den nya, besynnerliga 
kaparefarkosten.

Och nu, nu, nu small det.

»Bom, bom, bom --»

Just då vaknade Lars Edvard.

Och han fick genast klart för sig, varifrån 
kanondundret kom.

Bredvid sängen stod pappa och nös, bara nös --

Olycksaliga öde!

Pappa hade kommit hem, sökt och sökt sin
dosa överallt, äntligen funnit den i Lars Edvards
ficka -- tagit sig en länge efterlängtad pris och
höll nu på att nysa ihjäl sig av cayennepepparn.
»Nåd, nåd herr kapten», skrek Lars Edvard,
ännu fullt uppe i drömmen, troende att han var
fånge, och detta utrop tyckte pappa var så lustigt,
att han för denna gången beviljade nådeansökningen.

-
DEN OTYDBARA DEPESCHEN.

»Gott», sade krigsministern belåtet, i det han
med ett sista penndrag tillfogade under sitt namn
den landsbekanta långa slängen, »gott, ingenjör
Berg. Här är papperet, och beloppet betalas er
av våra hemliga fonder.»

Orden riktades till en yngre man, vilken stod
nedlutad över en stor, svart låda, vari han med
yttersta försiktighet nedplockade några i papper
insvepta, fyrkantiga paket.

Den unge mannen slöt till locket på lådan,
låste den och överlämnade nyckeln till 
krigsministern.

»Tack, herr statsråd. Här är nyckeln; alla 
apparater äro varligt packade.»

Ministern vägde den lilla nyckeln i handen.
»Denna lilla tingest», yttrade han, »är ett 
Sesam, öppna dig, för vår krigskorrespondens. Än
en gång, jag lyckönskar er på det uppriktigaste,
ingenjör Berg, för er lysande uppfinning. Den
är alldeles oersättlig. Låt vara, att vi med 
æroplan och luftskepp kunna utforska en ställning,
men vilja vi meddela denna, kunde våra rapporter 
utan er uppfinning lätt falla i fiendens händer; 
nu är detta omöjligt. Ert fosterland är er stor 
tack skyldigt.»
	
Ingenjören tog bugande papperet och försvann.

Så gingo flera år, och ingen hörde alls talas
om ingenjör Bergs epokgörande uppfinning.

Så bröt kriget ut.

Det var ett krig, som visade sig ytterst svårt att
föra för de anfallande, trots att deras motståndare 
voro betydligt underlägsna i antal. Och i 
synnerhet var det något förunderligt, att angriparna,
huru de än ansträngde sig, hur de än använde
spioner, aldrig lyckades få någon reda på försvararnas 
planer eller tyda en uppsnappad depesch.

Generalen för den fientliga armén hade mycket besvär 
med de underliga streck, kommor, cirklar, kors och 
semikolon, som upptäcktes på de allra mest otänkbara 
platser. Än fördes en bonde inför rätta; hos honom 
hade man påträffat ett omslagspapper kring hans i 
kofferten förvarade skor, och på detta papper visade 
sig streck och teckningar, alldeles liknande sådana, 
som uppsnappats förut. Än fasttogs en gosse, som i
sin kavajficka bar ett sammanviket papper, framvisande 
liknande besynnerliga figurer.

»Sannerligen jag begriper något av det här»,
sade generalen till en adjutant. »Det finnes ju
intet som helst att hålla sig till på dessa papper.
Och de sändas ej till en eller ett par platser --
de översvämma ju landet på tusen vägar med
något hemlighetsfullt språk, som varje officer
tycks kunna tyda. Annars kunde man tro, att
blott vissa teckentydare, särskilt bevandrade 
karlar i branschen, skulle kunna tyda dem.»

Han framvisade ett par av papperen.

»Nå, vad säger ni?»

»Ja, vad skall jag säga, herr general? För
mig är det absolut omöjligt att finna något, som
är att gå ut ifrån i allt det där rabblet.»

» Nej, ni ser det, dessa tecken trotsa varje 
försök att lösas -- utan ett eller annat knep. 
Inlämnas nu detta lilla papper i staden, så erhålla
emellertid de belägrade inom två eller tre timmar
fullt besked om dess innehåll. Jag begriper det
ej. Det kan ju inte en levande människa begripa
den här saken.»
	
»Ja, men det finns väl då en sådan teckentydare 
i staden.»

»Låt gå, men det samma upprepas i alla städer. 
Det förekommer på landet, i byarna -- överallt. 
Överallt kunna dessa tecken tydas -- jag tror jag 
blir galen. Här stå vi med tio tusen officerare, och 
så sannerligen om en enda av dem hittills har 
kunnat lösa knuten.»

»Men kanske det finns andra, vanliga depescher?»

»Nej -- hela vår armé har ännu ej beslagtagit
ett enda normalt skrivet meddelande. Däremot
av dessa och liknande kråkfötter ett oändligt 
antal. Det är en gåta, men den kan väl inte vara
olöslig. Ni, herr adjutant, får härmed i uppdrag
att försöka lösa den. Begiv er förklädd in i 
staden här med ett av dessa papper, varav jag har
flera kopior. Följ noga dess väg från det ni
lämnar det ifrån er och till dess ni ser, hur det
behandlas.»
	
»Gott, herr general. Jag gissar på kemiska
reagenser. Det är möjligt, att tecken framträda
vid begagnande av vissa syror och alkalier.»

Generalen smålog.
»Det var min allra första tanke. Jag antog, att 
dessa streck och snirklar blott voro tillkomna
för att vilseleda oss och att papperet var 
impregnerat med en osynlig skrift, som framkom. vid
värme, vid komisk inverkan eller annat. Jag lät
därför en mycket framstående kemist analysera
papperet. Vet ni, vad resultatet blev? »

»Nej, herr general.»

»Jo, -- att vi fick lång näsa igen, det var allt.
Han stod bet. Nej, sådant där med kemisk preparering 
av papperet här är omöjligt. Slå det ur huvudet, 
annars går ni galen väg. Och förresten kan väl inte 
överallt vid kompanier och landstormskårer finnas 
kemiska apparater för att framkalla skrift med heller. 
Nej, sättet måste vara ett helt annat. Lycka till!»

Därmed lät generalen adjutanten förstå, att
han hade annat att tänka på, och att denne fick
reda upp saken bäst han själv kunde.

Om adjutantens inträngande i staden är litet
att säga. Han förklädde sig till en av landets 
bönder och slapp lyckligt och väl in; gick direkt 
till den förste han mötte, sägande:
	
»Jag är en bonde från Alsen. Mitt namn är
Larsson. Säg mig, till vilken jag skall lämna ett
budskap, som jag lyckats smuggla genom fiendernas 
leder.»
	
»Aha», svarade borgaren. »Stora huset vid
torget», och han pekade ett stycke bortåt gatan.

Adjutanten gick vidare.
I stora huset vid torget fick han besked av en
vaktpost att vända sig en trappa upp och inträdde
genom en dörr i ett stort, ljust rum.

För en herre därinne upprepade han sin historia. 
Herrn såg skarpt på honom och genmälde, att man 
vore mycket försiktig med mottagandet av dylika 
underrättelser. För nyheter betalade man en viss 
summa, men alla ansågo sig ha nyheter, och detta 
måste därför kontrolleras. Som det nu visat sig, 
att man fått betala dubbelt, ja tiodubbelt för 
samma »nyheter», men också att överbringaren ej 
ville lämna ifrån sig sitt meddelande utan 
betalning, hade man funnit på att fotografera 
meddelandet.
	
Bonden nickade till bifall; man tog fram en
liten kamera, inställde den noggrannt och 
omsorgsfullt på lappen. En knäpp -- och den 
fotograferande försvann åter.

Bonden väntade; man lämnade honom tillbaka
hans lapp.

»Det här var utmärkt», tänkte han, »jag har
ännu lappen i behåll. Får jag nu bara veta 
innehållet, så kan jag nog, när jag har lappen kvar,
tolka den själv.»
	
Han var förtjust.

Fem minuter efter uppenbarade sig fotografen
igen.

»Meddelandet är av största intresse, ni har gjort
oss en mycket stor tjänst, för vilken vi hjärtligt
tacka er», sade han.
»Jag eländige», tänkte adjutanten, »nu har jag
fört med mig nyheter. Men jag får väl höra, vad
det gäller.»
	
Han mottog stillatigande ett guldmynt av kassören 
och begav sig åter ut på gatorna.

Av några officerares samtal fick han höra att
just nyss en viktig depesch lämnats in, som lydde:

»Säker undsättning är att vänta från 3:dje och
18:de infanteriregementet torsdag den 29:de. 
Fiendens högra flank angripes. Gör samtidigt ett 
utfall genom västra stadsporten.»

Adjutanten stod som fallen från skyarna. Hur
i all världen kunde detta tydas ur papperets 
tillkrånglade streck. Och... i dag var det ju den
29:de!
	
Han såg, hur det med ens blev liv och rörelse
överallt, regemente efter regemente ryckte ut, och
alla marscherade i ilmarscher ut genom västra
stadsporten.

Han smög sig mellan dem och just som han
nådde porten, hörde han en häftig kanonad börja.

Först efter en hel dags fäktning hade det 
lyckats den belägrade staden att slå de fientliga 
trupperna tillbaka och först då träffade adjutanten
generalen.

»Nå?» frågade denne.

»Här är papperet, herr general», svarade adjutanten 
och omtalade, vad som hänt: att man på några minuter 
lyckats finna lösningen av gåtan
och på det sättet återigen lyckats tillfoga 
belägringshären svåra förluster.

Mycket blev talat och undrat mellan de bägge
officerarna -- över generalens ilska, att adjutanten 
så lägligt skulle bringa staden räddningsbudskapet 
draga vi en slöja -- och ingen av dem kunde på 
något sätt förklara tydningen.

»Fem minuter, sade ni?» frågade generalen.

»Ja, herr general.»

»Ja, se det är frågan. Hur kunde fotografen på
fem minuter lösa det krångliga chiffret? Det tar ju
nästan hela fem minuter att få fram ett negativ.»

Kriget fortsatte ännu en tid; det slutade med
seger för försvararna. De otydbara depescherna,
som satte dem i stånd till att ostört korrespondera
om allt möjligt, hade visat sig vara av synnerlig
betydelse.

Förgäves sökte fiendens generalstab med de
snillrikaste ingenjörer och matematici till hjälp
reda ut det otydbara chiffret. De små lapparna,
som visat sig innebära de viktigaste meddelanden,
voro alltjämt förborgade hemligheter för dem,
medan inom ett par minuter de lästs så lätt som
den tydligaste skylt av dem, till vilka de skickats.
	
Och ändå var det så enkelt.

Kort efter framkom den märkliga uppfinningens 
detaljer i pressen; den gick från land till
land och visade sig huvudsakligen bestå av ett
sinnrikt fotografiskt system.

Först skrevs depeschen tydligt av avsändaren;
därpå fotograferades den med en vanlig kamera
-- men denna kamera ägde framför plåten i sitt
inre en tjock glasskiva, slipad i vissa ojämnheter.
Varje tecken, varje punkt på depeschen bröts av
glasets ojämnheter, och bilden på plåten blev en
alldeles oigenkännelig förvrängning. Den blev
till streck och underliga ormar -- ett enkelt a
kunde se ut som en linjal eller som ett s, beroende
på varest det stod skrivet å depeschen. Nåväl.
När nu denna, för andra fullkomligt otydbara 
depesch, skulle lasas a mottagareorten, fotograferades 
den endast av en kamera, vilken i sitt inre
hade precis den motsatta slipningen av den förra. 
Ögonblickligen brötos linjer och slingor tillbaka 
till sitt normala skick -- depeschen var i
samma nu lika läsbar, lika tydlig, som då den
avsänts.

-


Innehållet i de båda avbildade otydbara depescherna
blir läsligt, om man håller upp sidorna 153 och 154
mot ljuset.
I JÄTTARNAS LAND.

Svante var en riktig storätare. Jämt blev han sist 
vid bordet, och det var riktiga lass av kryddlimpa, 
som var frukost gledo utför Svantes flottningsränna. 
För att inte tala om de mängder potatis, som 
tillsammans med köttbullar senare -- vid middagen -- 
av Svante skickades samma väg, liksom för att se 
efter hur kryddlimpan hade det där nere i djupet.

Följden av detta blev också, att han sov oroligt
om natten och plågades av onda drömmar. Att
de drömmarna rörde sig mest om mat -- det kan
man nog förstå. -- Så en natt drömde han, att
han kom till jättarnas land.

Vägen dit gick genom en tät skog.
Träden voro de vanliga, gran och fur med
björkstammarnas vita streck ibland sig. Och själv
var han så stor som han brukade vara i skogen
där hemma om dagarna.

Men så fick han se ett par fotspår -- och då
höll han på att vakna av pur förskräckelse. Ty
de voro ej vanliga. De syntes mitt på vägen 
genom skogen och voro lika långa som pappas 
segelbåt.

»Kors i alla dar», tänkte Svante. »Bara det inte
kommer någon jätte --»

Just som han tänkte detta, dånade det i skogen;
träden knäcktes som grässtrån, och det skymde
för solen -- 

Nu såg han skorna och nu benen. Och se
där -- där högt uppe satt huvudet på den håriga
halsen, och ögonen i det huvudet skulle Svante
aldrig kunna glömma, så hemskt glödde de emot
honom precis som två solar som sjönko i blod
en afton. I ena handen höll han en hel kyrka,
i den andra ett par ekar, som han ryckt upp med
roten och nu tuggade på som hade de varit ett
par vanliga rädisor.
	
Svante trodde sin sista stund vara kommen.
Han kunde inte krypa en gång -- hans ben veko
sig och med ett stönande sjönk han ihop på
skogsvägen.

Just då fick jätten syn på honom, kastade bort
ekknippet, böjde sig ned och tog upp honom.
Svante kände hur jättens tumme klämde honom
på magen och pekfingertoppen på ryggen och
så miste han fotfästet och följde jättens nypa
upp i vädret.

»Vad är du för ett kryp?» undrade jätten.

»Snälla, herr överjätten, jag är Svante», stammade 
gossen.

Jätten skrattade till, så att det ekade långt ut
över nejden.

»Aha, ahao», sade han. »Jag vet -- Svante
Storätaren. Jo jo. Jag har hört talas om dig,
gunstig junker -- det har jag. Du får aldrig
nog att äta. Nå, det passade bra. För jag är
just på väg till min visthuskammare. Jag skall
se efter om jag har mat nog till veckan som
kommer.»
	
Han skakade handen, i vilken han bar kyrkan.

»Det här är min tumstock. Jag måste mäta
att det är riktigt, vad folket lämnat till mitt 
skafferi. Och nu skall du följa med så skall du få
se så mycket mat som du aldrig i ditt liv ens
har drömt om att det fanns till.»

Därmed bar det i väg ut ur skogen, eller
rättare sagt, fram över jättens gräsmatta -- ty
granar och tallar räckte honom bara till vristen.
	
Svante var heller inte rädd längre. För så
snart han hörde talas om mat, blev allt ljust och
glatt för honom.

Bortom skogen öppnade sig ett fält och mitt på
detta lågo några väldiga underliga tingestar.

När de kommo närmare, såg Svante att de där
sakerna utgjordes av en jättestor kryddlimpa, en
kolossal potatis, ett väldigt stycke oxkött, en säck
socker, en bal kaffe och en saltsäck.

I samma ögonblick satte jätten ned honom
bredvid potatisen. Och först då såg Svante, hur
ohygglig stor den var. Precis som ett berg.

»Skriv upp nu, latmask, vad jag säger.»

Svante såg en stor bok, som låg på marken, och
han såg hur jätten satte ned den stora kyrkan
på jorden. Så reste han limpan på ända.

»Gott», sade han, »den håller måttet; skriv:
bröd 2 kyrklängder.»

Svante skrev. Under tiden tog jätten upp
en fickvåg ur fickan, lyfte upp limpan och 
hängde den på kroken.

»Skriv», skrek jätten. »Bröd -- tjugusju millioner 
tvåhundratusen -- kilogram.»

Det svindlade för Svante storätares ögon --
men han skrev: 27,200,000 kg.

Så vägde jätten potatisen. Den var nästan 
bredare tvärs över än limpan.

»54,500,000 kilogram», dikterade jätten. »Har
du det?»
	
»Ja», svarade Svante.

Så vägdes köttet. Dess vikt var 7,100,000 
kilogram; kaffebalen vägde 912,000 kilo, saltet precis
lika mycket medan sockret visade sig väga
625,100 kilogram.
	
»Har du skrivit färdigt?»

»Ja, herr överjätte. Men förteckningen skall 
väl undertecknas? Hur är ert namn, herr överjätte?»

Då skrattade jätten så att marken dånade och
flåsade fram:

»Vet du inte det, Svante? Ät en bit av kosten,
så du växer, så kanske du förstår vem jag är.»

»Tack», svarade Svante, »vem kan bli hungrig
när man ser så mycket mat. Jag skulle helst
vilja slippa att äta nu.»

»Gott», sade jätten, »du slipper. Och nu skall
du höra vad som skall stå under förteckningen.
Mitt namn är Mars, krigets gud. Man känner
mig på mitt blodröda öga. Och maten jag vägt
och mätt är just den kvantitet olika födoämnen,
som tyska hären behöver under en vecka. Nu
är jag färdig med tyska härens veckoportion.
Nu går jag till Ryssland och mäter upp den med.
Vill du följa med?»
	
»Nej tack -- till Ryssland vill jag inte på villkor 
-- jag vill helst stanna i Sverige», svarade
Svante. I det samma vaknade han i sin säng,
darrande i hela kroppen som ett asplöv. 

Och -- någon hunger kände han inte.

-
DE RÖDA SOLDATERNA.

»Vi kunde allt behöva en del nya slavar», sade
en vacker dag de röda soldaternas anförare till
sin närmaste man. »Om vi i natt skulle företaga 
ett strövtåg till närmaste stad åt öster? Vad
säger du?»

»Jag är enig med dig, min general», svarade
anförarens närmaste man. »Jag får verkligen
säga, att det kan behövas. Det blir alldeles för
litet gjort nu för tiden. Fortsätter det som 
hittills, blir det elände till slut. Ja, jag är 
alldeles ense med dig -- det är för få slavar 
i vår stad.»

Då ordnades allt till fälttåget.

Vid nattens inbrott tågade de röda soldaterna
manstarka ur sina hus och samlade sig utanför
stadsporten i tätt slutna led. Deras egen stad

bevakades av hemmavarande reservtrupper samt
av de trogna och flitiga slavarna.
	
I fasta kolonner ryckte de röda soldaternas 
här fram emot staden, som skulle plundras och 
vars innevånares barn skulle rövas bort som slavar.

Staden var byggd på kinesiskt sätt; där lågo
boningar över boningar, tätt, tätt invid och ovanpå 
varandra, runt omkring omgivna av valvgångar 
och yttre sinnrika bålverk. Det hela 
liknade en väldig fästning.

Vid fiendehärens annalkande slogs allarm i
den hotade staden; alla småbarn och lindebarn
fördes skyndsammast till stadens mittpunkt --
man visste av erfarenhet, att det i synnerhet var
dessa de röda soldaterna ville röva.

Så snart barnen förts i säkerhet, skyndade alle
man mot portarna, vilka medelst långa valv stodo 
i förbindelse med boningshusen. Men då de
kände till de röda krigarnas våldsamma anfall
och segervana, ville de i det längsta söka 
undvika en stormning.

En parlamentär sändes ut från den hotade
staden.

Han trädde fram för de röda soldaternas general, 
bugade sig höviskt och sade:

»Herr general, skona barnen. Jag erbjuder dig 
vårt nya åkerfält; se, hur vi odlat det. Se,
hur vi med möda avlägsnat alla skadliga plantor

och se, hur våra och även edra älsklingsväxter
där stå tätt och frodigt. Vi äro villiga avstå det
godvilligt blott du drager dina trupper tillbaka
och skonar våra boningar.»

Men de röda soldaternas anförare såg icke en
gång bortåt mot de välvårdade åkrarna och
ängarna.

»Nej», svarade han. »Jag vet, vad jag vill.»

Parlamentären lät sig dock icke avspisas.

»Vi bjuda eder 10,000 av våra feta kor», föreslog 
han. »Deras mjölk är söt och saftig.»

»Nej», svarade generalen.

»Vi ställa vårt insamlade kornförråd till ers
härlighets rådighet.»

Allt var förgäves.

Med oemotståndlig våldsamhet och dödsförakt
trängde de röda soldaterna fram. De använde
inga gevär, inga svärd och inga bågar. Men
desto kraftigare voro deras brottartag, deras
ohyggliga bett och sparkar.

Försvararna av staden föllo i skaror; den ena
porten efter den andra stormades; kullvräkande
och bedövande alla motståndare trängde de röda
soldaterna allt längre in i den ståtliga fästningens 
inre.

Överallt var de trängt sig fram, lågo stympade, 
lemlästade försvarare.

De röda soldaterna trängde vidare. In till 
stadens hjärta, där småbarnen och lindebarnen
gömts, banade de sig oemotståndligt väg. Med

största försiktighet grepo de sedan barnen och
buro dem ut ur fästningen. Varje hus genomsnokades, 
var vrå undersöktes. De vuxna i fiendestaden 
bortfördes icke, då de ej så lätt som de
yngsta skulle kunna uppfostras till goda slavar.
Dock togo de röda soldater, som ej funno små
barn, de döda motståndarnas lik på ryggen. 
Sålunda rikt lastade med byte begav sig så hela
hären på hemtåg, i samma ordning som vid
framryckningen.

»Präktigt med byte», sade generalen till sin
närmaste man.

»Härligt, min general», svarade den andre.

Hemma i de röda soldaternas högkvarter fördes 
nu de rövade småbarnen in till de slavar, som
funnos där förut. Och dessa, men ej alls de
röda soldaterna själva, ägnade genast de små
bortrövade stackarna den ömmaste vård. De gåvo 
dem mat, putsade dem och värmde deras av
transporten avkylda kroppar.

De rövade småbarnen växte sig större dag
från dag och blevo i sin tur duktiga och trofasta
slavar.

Men de röda soldaterna? Vad gjorde då de?

Jo, de helt enkelt roade sig. De voro lättingar
och gjorde intet nyttigt arbete -- de voro födda 
till rövare och krigare. Genom sin fullständiga 
sysslolöshet blevo de inom mycket kort tid
sina slavars slavar. Det hände en gång, att 
slavarna bortfördes av en hög och okänd makt

som kallades »Människans Vilja». Och då såg
man hur de röda soldaterna voro alldeles 
oförmögna att själva reda sig med någonting. Inte
kunde de bygga sina hus, inte kunde de laga sin
mat -- ingenting. Fast det runt omkring dem
var uppstaplat rikligt med föda, voro de för lata
att själva äta. De ville bara slåss och tänkte
tydligen icke på något annat än att nå portarna
för att röva nya slavar.

All verksamhet upphörde, och mitt ibland födan 
svulto de röda soldaterna hellre ihjäl än att
de besvärade sig med att äta.

Då nästan alla dött av svält mitt i maten, råkade 
en enda slav komma in.

Denne ende slav utvecklade strax den livligaste
verksamhet. Han sprang fram och tillbaka mellan 
maten och de döende, gav dem rikligt med
föda, ägnade den ömmaste omsorg åt småbarnen -- 
och denne ende slav räddade hela kolonien.

Ja, så underligt kan det gå till här i världen.

Men det underligaste av allt detta är, att de röda
soldaterna äro små, små djur, så små att man
ej kan begripa huru så starka och stora lidelser
kunna få plats i deras små kroppar.

De äro helt enkelt de röda myrorna, de så
kallade »amazonerna».

De överfallnas omtalade »åkrar» äro verkliga.
De uppstå på så sätt, att myrorna genom träget

arbete rycka upp vissa plantor, så att 
älsklingsväxterna ensamma växa kvar och frodas. 
Korna äro bladlössen, vilkas avsöndringar äro 
myrornas stora förtjusning, och myrorna samla
verkligen förråd av livsmedel.

De röda soldaternas krigskonst och krigslust
är i den mest slående grad lika människornas.

-

På Lars Hökerbergs förlag har utkommit


Tekniska sagor
för stora och små
av Otto Witt.

Med teckningar av Ingeborg och Edwin Lindborg.

Kart. 1: 90.


Denna roliga och omsorgsfullt utarbetade 
sagosamling innehåller "Arbetets värde", "Kamelen och de
tusen hästarna", "Färglådan", "Blyertspennan och
spiselsvärtan», "Kiselstenen", "Ringen", "Solens makt",
"Sagan om den första människan", "Tändstickan",
"Den gyllene plogen", "Guds storhet", "Den svagaste
punkten", "Hagelkornet", "Brodern från fjärran land",
"Den gröna främlingen", "Den besynnerliga triangeln",
"Den besynnerliga spegeln".

Stockholms Dagblad: -- "Det är en ny behaglig sida
av Otto Witts skiftande författarskap. Tack vare
en livfull och medryckande framställningskonst
har förf. med framgång kunnat anlita sagoformen
-- för att låta sina läsare inhämta mycket 
nyttigt vetande". --

Svenska Dagbladet: -- "Det är verkligen »tidsenliga»
sagor boken bjuder på, och det är intet tvivel
att den skall intressera" --.

Stockholmstidningen: -- "Det är en bok som alla 
pojkar borde ha" --.

Dagen: -- "Boken är förträfflig!" --
En bok, som alla pojkar borde ha är

Experimentboken

av lektor D. S. Hector.

Denna bok, som är det trevligaste sällskap
en pojke gärna kan önska sig, innehåller 225
roande och ofarliga fysikaliska experiment samt
anvisning på hur man själv skall förfärdiga de
enkla apparater, som kunna behövas.

Tredje upplagan med c:a 200 illustrationer.

Häft. kr. 1: 75. Kart. kr. 2: 25.

-

Anna Sandström

Nordens första storhetstid

Tredje uppl. Inb. 3: 50 kr.

Hon giver oss en helgjuten och sammanhängande 
bild av allt det mångskiftande rika liv,
som då i brokigt vimmel rörde sig i Norden.

-

Till pojkarnas böcker hör också

Erik Pallins

Kamratliv och skolpojkshistorier

Första samlingen.  Illustrerad, kart. kr. 2:25.
Andra samlingen.   Illustrerad, kart. kr. 2:--.

    "  --En kamratbok i högsta grad -- alltigenom
käck och sund, gtad och trevlig."

Lars Hökerbergs förlag.
Laura Fitinghoff:

Erik och Saima

Med teckningar av Jenny Nyström. 2:a uppl.

Kart. kr. 1:75.

Livet på landet med riddartorneringar, hundvalpar, 
och räddade kattor, båthaverier och starka sammandrabbningar;

livet i skolan med försvarförbund, kamratfester, 
anmärkningar, premier och starka sammandrabbningar;

livet i hemmets vardagslag med sorger, med fester, 
och fredliga stunder och -- starka sammandrabbningar,

allt är här skildrat med sådan fart, sådant liv 
och i en så sällsynt frisk och nobel anda, att denna 
bok måste räknas till de bästa och roligaste böcker 
vi ha för ungdom i skolåldern.

*

Till skolflickornas älskningsböcker räknas alltjämt
Laura Fitinghoffs, "En liten värld bland fjällen", (illust.
3:e uppl. kart. 1:75). Laura Fitinghoffs "Lille Lapp-Natti
och hans fostersystrar", (illust. 2:a uppl. kart. 
1:75), båda lika mycket av föräldrarna som av barnen
värderade flickböcker.

*

Vådaskottet

Med teckningar av Jenny Nyström. 2:a uppl.

Kart. kr. 1:75.

Den oförbränneligt humoristiska Hankis 
solskenshumor och fyndiga tunga väcka lika mycket jubel
som allvaret hos den lillgamle hedersmannen Petrus,
offret för den något väl "ohängde" Alfons, väcker
beundra.

Lars Hökerbers förlag"
Vill Ni ha roligt, läs då

"JUNKER MARIUS"

Historier om en upptågsmakerska

av den bekante humoristen Roda Roda.

Översatt från originalets 10:e uppl. av Per Levin.

Stockholms Dagblad: "Junker Marius hör utan tvivel
till julens roligaste boknyheter, -- -- är det 
trevligaste sällskap för både unga och gamla. -- --
Hökerbergska förlaget är att gratulera till detta 
fynd. -- --"

Svenska Dagbladet: "Junker Marius är en mycket 
originell -- en verkligt munter och uppfriskande bok".

Helsingborgsposten: "Författaren berättar på 
omotståndligt sätt sina historier, som oavbrutet locka till
skratt och som med sitt glittrande friska humör
måsta tilltala alla åldrar".

Trelleborgstidningen: "Hennes lustiga, skälmska infall,
hennes tokroliga upptåg äro skildrade med
verklig bravur. Dessa historier höra till den sorten,
som man måste läsa om. Boken kan ej nog rekommenderas".

Häftad 1:75. Kart. 2:25.

Lars Hökerbergs förlag.
En ovanligt treflig och medryckande bok är

D:r Oscar Engströms:

Tjugo år i Spanien

Med talrika fotografier och porträtt.

Häftad 3:75.   Elegant inb. 5:50

"-- Hans skildring förefaller att vara lika
vederhäftig som den är fängslande och utförlig. I 
tjugofem kap. meddelas en massa upplysande stoff från
de mest skilda områden af tillvaron och kulturen i det
sällsamma landet, från nöjeslifvet, politiken, kyrkans
och munkväsendets herravälde m. m. Med
majestäter, ministrar, hoffunktionärer och societetens
spetsar har han kommit i nära beröring.

Svenska dagbladet

"-- de lifliga och omväxlande skildringarna
kryddas hela tiden af roande och instruktiva
anekdoter. --"

V. S-g i Stockholms Dagblad.

"-- en sakkunskap som få och förmåga att
liffullt och merryckande berätta hvad han vet. --"

Dagen.

"-- Det är en bestämd förlust, att inte känna den
boken. --"     (Docenten Carl Skottsberg.)

*

Leon Larsson:

Det heliga hornet

OCH ANDRA BERÄTTELSER FRÅN OFREDENS DAGAR.

På ett konstnärligt språk framlägger här den
unge arbetaren gripande bilder från gångna
svenska ofredsår. Fri från braskande färger har hans
bok blifvit en hymn, full af patos öfver de dödas 
kraft, deras tysta tålighet och deras trohet mot
hemlandet ända in i fångenskap och nederlag.

I smakfull utstyrsel 2:75.

Lars Hökerbergs Förlag
