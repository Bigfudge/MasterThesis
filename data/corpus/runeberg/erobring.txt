


blank








DANSKE OG NORSKE RIGER
i
VESTERLEDEN
(Ved Aar 900—950.)

Dansk. Norsk.

Af Mangel paa Plads og for at lette Oversigten ere
Stedsnavne ikkun anförte i deres nubrugelige Former.




DEN DANSKE EROBRING
AF
ENGLAND OG NORMANDIET.
——————



DEN DANSKE EROBRING
AF
ENGLAND OG NORMANDIET.
VED
J. J. A. WORSAAE.

KJØBENHAVN.FORLAGT AF DEN GYLDENDALSKE BOGHANDLING (F. HEGEL)THIELES BOGTRYKKERI.1863.


Indhold.

Forord.

Første Afdeling: Vikinge-Tiden.


Side.
I.Danmarks ældste Kultur. De romerske Erobringers Indvirkninger
paa Norden. Romerrigets Fald. Angelsaxer og Franker.
Samtidige Forhold i Danmark3.
II.Christendommens Fremtrængen hos Franker og Angelsaxer.
Større Rigers Dannelse. Karl den Store. Offa og Egbert.
Svaghed hos Folkene. Første Vikingeskibe i de christne Lande15.
III.Tilstanden i det skandinaviske Norden ved Vikingetogenes
Begyndelse. Kongemagtens Udvidelse, Christendommens Nærmelse.
Danmark truet af Karl den Store22.
IV.Sveavældet, Noregsvældet og Danevældet. Danernes og
Nordmændenes første Tog til de vestlige Lande fra Aar 787 til
830. Danekongen Godfreds Kamp mod Karl den Store.
Godfreds og Karls Død33.
V.Christendom prædiket i Danmark. Vikingetogenes andet
Tidsrum fra 830 til 860. Forliget i Verdun. Danernes Nedsættelse
paa Øer ved Frankriges og Englands Kyster. Deres Tog til
Spanien og Middelhavet. Nordmændenes Erobringer af
Kongeriger i Irland47.
VI.Vikingetogenes tredie Tidsrum 860—878. Bevægelser i Norden.
Større Vikingeskarer i Frankrige. Tolvaarskrigen i England 866
til 878. Danernes Erobring af hele England. Kong Alfreds
Flugt75.
VII.Forlig mellem Danerne og Kong Alfred. Endelig Afstaaelse til
de Danske af Østangel. Halvdelen af England i de Danskes
Magt (»Danelagen«). Danekongen Gudrums Daab. Vikinger
tilbage til Frisland og Frankrige. Timaaneders-Beleiringen af Paris.
Nederlag ved Løwen. Vikinger igjen i England. Ganger-Rolfs og
Danernes Erobring af Landet ved Seinemundingen (»Normandiet«)107.

Anden Afdeling: Bebyggelses-Tiden.


Side.
I.Udvandringerne fra Norden. Harald Haarfagers Seir i
Hafursfjord. Tog til Orkn- og Syderøerne. Islands Bebyggelse.
Vikingefærdens Ophør til England og Frankrige. Kampe mellem de
Danske og Kong Edvard i England. Hans Seire og Død. Rolfs
Udvidelse af Seinelandet. Ragnvalds Erobringer ved Loiren.
Begges Død151.
II.Den danske Bebyggelse af Seinelandet. Danske Steds- og
Folkenavne. Dansk Sprog. Danske Institutioner. Tilsvarende
Forhold i Danelagen i England. Den danske Nationalitets Styrke og
Betydning i England og Frankrige174.
III.Rolfs Søn og Efterfølger William Langsværd. Riulfs Oprør.
Bernhard den Danske. Williams Mord. Fare for de Danske
i Seinelandet. Angelsaxernes Konge Ethelstans Seire over de
Danske i Danelagen. Nordmænd ved hans Hof. Hans Søn
Edmunds Afstaaelse af Danelagen til Olaf Sigtrygsøn. Erik den
sidste nordhumbriske Konge (950). Danelagens Uafhængighed
tilintetgjort185.
IV.De Danske i Frankrige og England længe uden Hjelp fra Norden.
Normandiets mislige Stilling. William Langsværds Søn Richard
et Barn. Kong Ludvigs Planer mod Normannerne. Sigtryg med
en Flaade i Seinen. Kong Harald (Blaatand?) fra Danmark
kommer to Gange med Hjelpeflaader. Richard og Hugo Capet.
Richards Magt grundfæstet. Danelagens Danske endnu isolerede.
Deres nordiske Eiendommeligheder. Forbund med Erkebiskop
Dunstan og Benediktinerne. Deres Venskab med Kong Edgar.
Eneherredømmet i England forberedt for dem209.


Tredie Afdeling: De store Erobringers Tid.


I.Danmarks Tilstand ved Aar 1000. Uafbrudt Kamp mellem
Hedenskab og Christendom. Kong Harald Blaatand christnet af den
tydske Keiser. Oprør af Hedningerne under Haralds Søn Svend
Tveskjæg. Svends Forjagelse. Tog til England. Hans
Hjemkomst til Danmark. Nyt Oprør. Harald Blaatand dræbt. Svend
Konge. Jomsborg og Jomsvikingerne. Svend fanget af
Jomsvikingerne. Hans paafølgende Tog til England i Forening med
Olaf Tryggvesøn. Dennes Forlig med Kong Ethelred. Svends
fortsatte Hærgen. Forlig. Ethelreds hemmelige Blodbad paa de
Danske i England. Hævn fra Danmark i Vente238.
II.Svend Tveskjægs Forbund med Hertug Richard i Normandiet.
Landgang ved Exeter. Slag i Østangel. Svend tilbage til


Side.
Danmark. Nyt Englandstog. Forlig med Kong Ethelred.
Jomsvikingernes og den norske Kongesøn Olaf Haraldsøns Angreb
paa England. Thorkil den Høies og Jomsvikingernes Indtrædelse
som Tingmænd i Kong Ethelreds Tjeneste. Kong Svends sidste
store Erobringstog. Hans Hylding i Danelagen. London
beleiret. Wessex hærget. Kong Ethelreds Flugt til Normandiet.
Erobringen af hele England fuldendt (1013). Svend Tveskjæg
Konge af England263.
III.Nordmanden Olaf Haraldsøn med Ethelred i Normandiet. Kong
Svends pludselige Død. Knud udraabt til Englands Konge.
Ethelreds Tilbagekomst Knuds Hjemreise til Danmark
Tilbagegang for Nordmændene i Skotland og Irland. Brians- eller
Clontarfslaget. Ethelreds og Angelsaxernes Forfølgelse af de
Danske og af Jomsvikingerne. Thorkil den Høie til Danmark.
Knuds store Erobringstog til England (1015). Ethelreds Død.
Kamp mellem Knud og Edmund Jernside. England deelt efter
Danelagens Grændse mellem Edmund og Knud. Edmund dræbt.
Knud Enekonge i England286.
IV.Knud hyldet i London som Enekonge. Fiirdeling af England. Hans
Ægteskab med Emma. Edric Streons Drab. Knud Konge i Danmark.
Thorkil den Høies og Erik Jarls Død. Tingmændene og
Vitherlagsretten. Knuds Omhu for Geistligheden. Engelsk
Christendom i Danmark. Knuds Reise til Rom. Uroligheder i Danmark.
Angreb af Norges og Sveriges Konger. Knuds Tilbagekomst.
Slaget i Helgeaa. Knuds Herredømme i Norge og Skotland.
Trudsler fra Normandiet. Knuds Død (1035). Uenighed i
England. Riget deelt mellem Harald Harefod og Hardeknud. Strid
mellem Danmark og Norge. Hardeknuds Forlig med Kong
Magnus af Norge. Tog til England. Ethelreds Sønners mislykkede
Fordring paa England. Harald udraabt til Enekonge i England.
Hans pludselige Død. Hardeknud Konge. Mishandling af Haralds
Liig. De Danskes Overmod. Hardeknuds Død (1042).
Danevældets Undergang307.
V.Edvard Confessor Konge i England. Norges Konge Magnus den
Gode tillige Konge i Danmark. Fordringer paa England af
Magnus og Svend Estridsøn. Magnus død (1047). Harald
Haardraade Konge i Norge. Svend Estridsøn Konge i Danmark.
Danske forjagede fra England. Strid med Normannerne.
Normandiets Tilstand. Erobringer i Italien og paa Sicilien. Hertug
William. Normannernes Indflydelse paa Edvard. Godwin og
hans Sønner forjagede. Deres Tilbagekomst. Normannerne, især
Geistlige, forjagede. Sigurd Jarl af Northumberland død. Toste
Godwinsøn hans Efterfølger, men snart forjaget. William af
Normandiets Planer om Arvefølgen i England. Kong Edvard


Side.
døer (1066). Harald Godwinsøn Konge. Angreb af Toste Jarl
og dén norske Konge Harald Haardraade. Deres Nederlag og
Fald ved Stanford-Bro. William af Normandiets Landgang i
Sussex. Slag ved Hastings (1066). Harald Godwinsøns Fald.
Angelsaxernes Herredømme i England fuldstændig sluttet341.
VI.William Erobrerens Kroning. Uroligheder i England. De Danske
i Danelagen understøttes af Danekongen Svend Estridsøn (1069).
Asbjørn Jarl bestikkes. Williams Ødelæggelse af Danelagen. Ny
Hjelp fra Danmark (1074). Hakon Jarls Forræderi. Danekongen
Knud den Helliges tilsigtede Englandstog. Hans Død (1086).
Williams Død kort efter. Erik Lams Englandstog (1138).
Normannernes Erobring af de norske Kongeriger i Irland. Norges
Afstaaelse af Syderøerne til Skotland. Planer om forenede
fransk-danske Landgange i England. Danmark-Norge berøves
Orknøerne og Shetland. Danske Minder i Normandiet og Nordengland.
Dansk-normannisk Aand raadende i det nye England381.


FORORD.

Blandt det danske Folks Bedrifter vil neppe nogen i
verdenshistorisk Betydning kunne sammenlignes med
dets Erobring af England og Normandiet. Med den
afsluttedes tillige det hedenske Danevælde, og ved den
indtog Danmark for første Gang en Plads i det
christelige Statssamfund i Europa.

Men uagtet denne mægtige Stordaad endnu har
den særegne Interesse, at den danner Begyndelsen til
det danske Folks sikkre, skrevne Historie, er den dog
ikke hidtil bleven seet i sin rette Sammenhæng eller
Belysning. Fremmede have gjerne været altfor ukjendte
med eller endog fordomsfulde mod de Danske og
Nordboerne i det Hele, og saavel danske som andre
nordiske Forfattere have sædvanlig forholdsviis mere
dvælet ved løse, den egentlige Historie forvirrende
Sagn, end ved de samtidige, i Norden og i de vestlige
Lande opbevarede Minder om de Danskes og de øvrige
Nordboers virkelige Kulturforhold i Oldtiden.

Ved forskjellige antiqvariske Reiser først paa de
brittiske Øer (med kongelig Understøttelse 1846—1847)
og senere igjen (1851—1852 med Understøttelse
af det Kongelig Danske Videnskabernes Selskab) i
England, Normandiet, Bretagne og Loire-Egnene
See mine desangaaende udgivne Skrifter »Minder om de Danske
og Nordmændene i England, Skotland og Irland«. Kjøbenhavn
1851. 8vo., og »Meddelelser fra Normandiet og Bretagne til
det Kgl. Danske Videnskabernes Selskab«. Kjøbenhavn 1852.
(Aftrykt af Selskabets »Oversigter« for samme Aar, hvori tillige S.
277—281: »Nogle nye Oplysninger om Danelagen i England«).,
blev jeg tilmed overtydet om, at danske og norske
Minder i de vestlige Lande tidligere havde været
sammenblandede paa en vildledende Maade, og at
navnlig Erobringen af Normandiet ikke, som i
Almindelighed antaget, meest var skeet ved Nordmænd, men, i
Overeensstemmelse med Estrups forhen udtalte
Anskuelse
»Bemærkninger paa en Reise i Normandiet i Efteraaret 1819«.
Kjøbenhavn 1821, og »Bidrag til Normandiets Culturhistorie fra 10de til 13de
Aarhundrede«. Kbhvn 1820. (Aftrykt af det Skandinaviske
Litteratursamfunds Skrifter)., fornemmelig ved de Danske, hvilket ogsaa
Norges fædrelandsksindede og høitfortjente Historieskriver
P. A. Munch senere i alt Væsentligt har godkjendt
Jfr. nedenfor S. 141—142..
Da desuden Vikingetogenes Oprindelse og hele
Betydning, idetmindste for Danmarks Vedkommende, selv
i den nyeste Tid, er bleven eensidig fremstillet og
opfattet
Af P. A. Munch, der tildeels har villet forklare de fra Danmark af
udgaaede talrige Vikingetog og Udvandringer som Følger af en foregiven
Folkekamp paa Braavallahede og en derefter fuldført Fortrængelse af
en ældre, formeentlig halvtydsk-gotisk Befolkning i Danmark ved
skandinaviske Nordgermaners, ikke mindre uhistoriske, samtidige
Fremrykning. Fra Norge, hvor efter Munchs Mening, ingen saadan
storartet Fortrængelse af en ældre tydsk-gotisk Befolkning skulde have
fundet Sted, udgik dog ogsaa til selvsamme Tid, som i Danmark, baade
Vikingetog og Erobringer efter en forholdsviis ligesaa stor, ja næsten
endnu større Maalestok., besluttede jeg at udarbeide nærværende Skildring,


der er grundet ikke alene paa de ældste og paalideligste
historiske Kildeskrifter, men ogsaa paa de i England og
Normandiet selv til vore Dage opbevarede danske Minder.

Ligesom jeg i denne Henseende efter bedste Evne
har bestræbt mig for at udskille Sagn fra den virkelige
Historie og derved muliggjøre en broderlig
Skifteforretning mellem de Danske og deres nordlige Naboer,
Nordmændene, om hvert Folks rette Adkomst til de
store historiske Minder i Vesterleden, saaledes har jeg
søgt at grundlægge en lignende Deling mellem de Danske
og deres sydlige Naboer, Tydskerne. Udmærkede franske
Historikere (t. E. Guizot og Guérard) have nemlig
allerede fremhævet, hvorledes ældre og nyere tydske
Forfattere jævnlig paa en uhistorisk Maade overvurdere de
oprindelig tydske Franker i Forhold til Frankriges ældre,
gallisk-romerske Folkefærd, idet de af en overstrømmende
Nationalfølelse glemme den usle Svaghed og Ryggesløshed,
som beredte Frankernes Overmagt i Frankrige en
selvforskyldt Undergang i det capetingiske, mere galliske
Kongedømme. Men ogsaa af den følgende Udvikling turde det
fremgaae, at tydske og efter dem de fleste engelske
Forfattere med iøinefaldende Partiskhed, især mod de Danske,
hidtil have fremdraget »den angelsaxiske Stamme«
som det nyere engelske Folks egentlige, ædle og stolte
Forfædre, hvis Udvikling og Storhed alene for en Tid
blev standset af de danske »Sørøvere« og disses
Efterfølgere Normannerne, medens derimod
Angelsaxernes egne Krøniker godtgjøre, at Angelsaxerne paa
den danske Erobrings Tid havde, netop som deres
frankiske Frænder, udspilt deres vigtigste Rolle, og at de
ved deres store Fordærvelse begunstigede fremmede
Erobrere paa deres eget Overherredømmes Bekostning.

At iøvrigt de Danske og deres efterfølgende
normanniske Slægtninge, som i England fuldendte hvad de
Danske havde forberedt, gjennemførte deres indbyrdes
nøie sammenknyttede Erobringer ved frygtelig
Blodsudgydelse og Grusomhed (i hvilken Retning de dog
kun fulgte Angelsaxernes, Frankernes, Romernes og alle
andre erobrende Folks forud givne Exempel), er ligesaa
vist, som at ikke alene Normannerne, men ogsaa de
Danske, have gyldige Krav paa en betydningsfuld
Andeel i det nuværende engelske, især af
dansk-normannisk Aand besjælede, Folks Storhed og Magt.

Kjøbenhavn, i Mai 1863.

J. J. A. Worsaae.



DEN
DANSKE EROBRING
AF
ENGLAND OG NORMANDIET.
————
FÖRSTE AFDELING
VIKINGE-TIDEN.
————



I.

Danmarks ældste Kultur. De romerske Erobringers Indvirkninger paa Norden.
Romerrigets Fald. Angelsaxer og Franker. Samtidige Forhold i Danmark.

*

I Oldtiden indtog Danmark en fremragende Plads blandt
de skandinaviske Lande. Fra den tidligste Tid af vare
dets let tilgjængelige, frugtbare Lavlande Sædet for en
vidtstrakt Befolkning, medens høiere oppe mod Norden
paa den skandinaviske Halvø de vildere, klippefulde
Egne havde ulige færre eller tildeels slet ingen
egentlige Indbyggere. Danmarks heldige Beliggenhed midt
imellem Øster- og Nordsøen ved Sunde og Belter, der
dannede Hovedveiene fra det nordøstlige til det vestlige
Europa, sikkrede det en stadig og livlig Forbindelse
med flere Lande. I Steen- og især i Broncealderen
havde det ogsaa, ligesom de nærmest liggende
Strækninger paa Øster- og Nordsøens sydlige Kyster, efter
de endnu opbevarede Mindesmærkers Vidnesbyrd,
allerede en saa udviklet Kultur, som faa andre Lande med
en Befolkning paa et tilsvarende Dannelsestrin
J. J. A. Worsaae: »Nordiske Oldsager i det kgl. Museum i
Kjøbenhavn.« 1859. Steen- og Broncealderen S 1—66. Samme: »Fund
af en Metalarbejders Forraad fra Broncealderen, tilhørende Hs. Maj.
Kongen.« (Annaler for Nord. Oldkyndighed og Historie 1853. S.
121—140, Tavle I—V). Atlas de l'Archéologie du Nord, publié par la
Société Royale des Antiqv. du Nord. Copenhague 1857. 4to. Tab.
B. I — B. VII.
. Egnene
omkring Østersøen turde i det Hele med Hensyn til
Kulturens Udbredelse dengang i det Mindre have været
for det nordlige, hvad Middelhavets Kystlande i det
Større vare for det sydlige Europa.

I Aarhundreder havde dog den græske og romerske
Kultur øvet sit mægtige Herredømme i Syden, og
forlængst havde græske Nybygder været anlagte paa Krim
og ved Marseille, hvorfra Handelen bragte græske Varer
og Kjendskab til græsk Dannelse bestandig længere
mod Nord, forinden Danmark og de øvrige Lande ved
Østersøen bleve paavirkede af den ved Middelhavets
Bredder opstaaede høiere Kultur. Den store Afstand
mellem Nord- og Sydeuropa, Landveiens Besværlighed
og Søfartens Ufuldkommenhed samvirkede til, at
Broncealderens eiendommelige Kultur, idetmindste saavidt
Erfaringerne hidtil vise, kunde have et Fristed i Danmark
og i Egnene ved Østersøen lige ned indtil omtrent
Christi Fødsels Tid. Det var da heller ikke mere den
gamle græske, men den senere romerske Kultur, som
ogsaa her, i Jernalderens ældste Tidsrum, skulde
bidrage til at fremkalde en heel ny Udvikling.

Efterat nemlig Romerne havde staaet i mange
baade krigerske og fredelige Forbindelser med de Nord
for dem boende Galler eller Kelter og Germaner, gik
de ved Christi Fødsels Tid over Alperne mod Nord og
Vest, for alvorlig at bekrige de nysnævnte Folkefærd,
som ofte havde truet Romerriget, og for ved deres
Undertrykkelse at udvide det romerske Herredømmes
og den romerske Kulturs Grændser. Paa disse
storartede Tog, som efterhaanden bredte sig ud over den
sydligste og vestligste Deel af Germanien (eller
Tydskland), over Hispanien, over Gallien (Frankrige, Belgien og
Holland) og Britannien (England) heelt op til det
sydlige Caledonien (Skotland), traf Romerne en forholdsviis
ikke ringe Kultur og fandt tillige hyppig kraftig
Modstand hos de derboende saakaldte »barbariske« Folk.
I Særdeleshed i det iberiske Hispanien, i det sydlige
Gallien og Germanien var der, nærmest som Følge af
tidlig Handel med Grækenland og Rom, baade store og
velhavende Stæder, hvor en ikke ringe Dannelse herskede,
og hvor t. E. en ofte anseelig Udprægning af Mynter
foregik. Gallerne vare overhovedet et godt begavet
Folk, om de end maaskee neppe kunde maale sig med
Germanerne. I de nordligste Egne af Gallien og
Germanien og i det tilgrændsende Britannien, hvor en
Paavirkning fra Syden af enten havde været langt ringere eller
endog slet ikke havde kunnet gjøre sig gjeldende, stod
Kulturen dog neppe saa høit. Navnlig synes Kjendskaben
til Jernet og dets Brug endnu at have været meget
indskrænket. Men desto større var Folkets
Uafhængighedsfølelse og Kraft, som ikke var svækket ved
Grækenlands eller Roms forfinede Dannelse.

Ligeoverfor de keltiske eller galliske Folks fra
Fædrene nedarvede Mangel paa Sammenhold seirede
ikke desto mindre Romernes ubøielige Villie og større
Krigskunst. Med megen Snildhed havde Romerne stadig
forstaaet at skaffe sig Bundsforvandte blandt de galliske
og germaniske Stammer, ved hvis Hjelp de ikke alene
gjennemførte, men ogsaa tildeels bevarede deres nye
Erobringer i Germanien, Hispanien og navnlig i Gallien
og Britannien i henved firehundrede Aar. Med
forbausende Udholdenhed og Kraft grundlagde Romerne
her allevegne, tiltrods for den lange Afstand fra
Moderlandet, romerske Sæder og Skikke og i det Hele taget
romersk Kultur. Ældre Stæder omdannedes og nye
anlagdes til stærke Befæstninger, der bleve vigtige
Midtpunkter for den romerske Magt. I disse Stæder,
som udstyredes paa den i Rom sædvanlige overdaadige
Viis med pragtfulde Huse og Villaer, med store Theatre,
Vandledninger og andre anseelige offentlige Bygninger,
indførtes tillige romerske Love (navnlig den saakaldte
Municipalforfatning), der tilstod Borgerne en høi Grad
af Uafhængighed og Selvregjering. Samtidig vedbleve
de beseirede indfødte Folk ude paa Landet i Reglen
at beboe deres Fædres Jord, hvor de ikkun
undtagelsesviis synes at have lidt Overlast, og hvor de under
Roms stærke Beskyttelse, som ydede dem en forhen
ukjendt Fred og Ro, saa meget desto hurtigere tilegnede
sig den romerske Kultur, ja endog hyppig selv det
romerske Sprog.

Men udadtil, hvor altid Farer truede, maatte
Romerne med store Anstrengelser dække deres uhyre
Grændser mod de ubetvungne »barbariske« Nabofolks
Angreb. Yderst mod Norden ved Skotlands Sydgrændse
opførte de endog flere vældige Volde og Grave med
hosliggende Borge (»castra«), som strakte sig tværs
over Landet. Langs Rhinen havde de oprettet
Vagtposter og befæstede Leire, hvor ligeledes Krigsfolk
bestandig laae rede til at møde de farlige Germaner.
Ogsaa fra Rhinen af til Donaus Kilder, omtrent fra
Mainz til Regensborg, havde de maattet bygge en Vold,
for at skjærme Nordgrændsen af deres derværende
Besiddelser. Ovenfor denne Vold streifede romerske
Hære gjentagne Gange, for at kue de fjendtlige
Germaner. Men efter gjentagne Nederlag indskrænkede
Romerne sig væsentlig til at forsvare, hvad de i
Forveien havde erhvervet. Deres Herredømme udstrakte
sig ingensinde varigt til det nordlige Germanien og
endnu mindre til de fjernere liggende skandinaviske
Lande.

Men om endogsaa de Tog, som romerske
Hærførere og selv Keisere skulle have gjort til Elben og
de nordiske Landes Grændser, i Henseende til
Erobringer forbleve uden Virkning, bidroge de dog til at fremme
den romerske Kulturs Indvirkninger langt ud over
Romerrigets egentlige Omraade. Deels ved Handel og
deels ved ligefremme Forbund mellem Romerne eller
de romaniserede Galler og Britter og deres Naboer, af
hvilke enkelte Stammer fra Germanien, og maaskee
tillige fra Skandinavien, tjente som Hjelpetropper i de
romerske Hære i Gallien og Britannien, bleve romerske
Varer i stor Mængde førte ud over det nordlige
Germanien og selv det skandinaviske Norden, fornemmelig
dog over de gammeldanske Lande, som nu paa Grund
af deres nære Beliggenhed ved den i Britannien saa
stærkt grundfæstede og saa vidt udstrakte romerske
Dannelse, heller ikke længere kunde modstaae den i
største Delen af det øvrige Europa gjennemførte nyere
Kultur. Jordfundne Oldsager godtgjøre noksom, at
Befolkningen i de danske Lande i de første Aarhundreder
efter Christi Fødsel ikke alene i noget høiere Grad, end
Befolkningen længere oppe paa den skandinaviske Halvø,
har modtaget Frembringelser af den romerske Kunst
og Industri, men at den ogsaa, ligesom de romaniserede
Galler og Britter, tidlig maa have begyndt selvstændig
at efterligne de saaledes givne romerske Forbilleder og
derved at udvikle en noget egen Smag i Forarbeidelsen
af Vaaben, Redskaber og Smykker. Idetmindste fra det
tredie Aarhundrede af grundlagdes i Danmark en
paafaldende Rigdom og Pragt (t. Ex. med guld- og
sølvbelagte Hjelme, Ringbrynjer, Vaaben, Hestetøi og andre
kostbare, mærkværdig godt forarbeidede Smykker), som
endog i det Væsentlige vedligeholdt sig, selv efterat
Romerriget med alle dets Forfinelser forlængst var
gaaet tilgrunde i det mellemste og vestlige Europa.
Allerede dengang havde ogsaa Danmark i Lighed med
de øvrige skandinaviske Lande en særegen Runeskrift,
som senere efter Romerrigets Fald udbredte sig over
Britannien og andre Lande 
J. J. A. Worsaae: »Fund af romerske Oldsager i Danmark« (Annaler
for Nord Oldkyndighed og Historie 1849 S. 390-399. Tab IV—VI);
Samme: »Om Jernalderen i Danmark«, aftrykt af Oversigt over det
Kongl. Danske Vidensk. Selskabs Forhandlinger 1857. S. 286-298).
Samme: »Nordiske Oldsager i det Kgl. Museum i Kjøbenhavn.« 1859,
den ældre Jernalder S. 69-92. Engelhardt: »Thorsbjerg Mosefund.«
Kbhvn 1863, med 18 Tavler 4to.
.

Hen i det fjerde, femte Aarhundrede e. C. begyndte
nemlig Romernes Herredømme i Germanien, Gallien og
Britannien at nærme sig sin Undergang. Rigtignok vare
disse fjerne Nybygder efterhaanden blevne saa mægtige,
at t. E. i Britannien de derværende romerske Legioner
og Borgere stundom kunde danne ligesom en egen
romersk Stat, der afsatte og indsatte Keisere og i hvert
Tilfælde øvede en anseelig Indflydelse i Rom. Men
Romerne vare der, som i Italien selv, ved
Overdaadighed og Vellyst stærkt vanslægtede fra deres Fædre.
Christendommen havde vel begyndt ved de romerske
Hære og Nybygder at udbredes lige til Britannien, men
den var endnu ikke stærk nok til at standse
Fordærvelsen. Med Sædernes Forfald tiltog den indre Splid,
især i den vestlige Halvpart af det nu tvedeelte romerske
Rige, hvor ovenikjøbet de undertvungne Folk
ophidsedes ved de romerske Embedsmænds blodige Udsugelser.
Under slige Forhold blev det vestlige romerske Rige
et lokkende Bytte for de talrige germaniske Folkefærd,
som nu i den store Folkevandrings Tid med friske
Kræfter stormede ind fra Østen og Norden, og som
vare bestemte til, paa Romerrigets Ruiner at danne
nye og christelige Stater, ved hvilke Verdensudviklingen
skulde føres et mægtigt Skridt fremad. Det gik
allevegne ved disse germaniske Erobringer af det vestlige
romerske Rige, som sædvanlig ved lignende store
Omvæltninger i Historien, at der i aandelig Dannelse og
overhovedet i Kultur strax i Begyndelsen skete en
kjendelig Tilbagegang, idet Strømme af Blod bleve
udgydte og uhørte Voldsgjerninger øvedes, før den nye
Sæd, som blev nedlagt, kunde komme til at spire og
bære Frugt.

De germaniske Folkefærds Erobringer af og
Bosættelser i de forskjellige Dele af det gamle romerske
Rige skete dog ikke altid udelukkende ved pludselige
Angreb af hele fremtrængende Folkestammer eller ved
blodige Kampe. Navnlig i Gallien og Britannien havde
Romerne nok været nødsagede til at dække deres
Grændser og Kyster mod de germaniske, især saxiske
Folkefærd, som idelig baade tillands og tilsøes gjorde
Angreb, om ikke for Andet, saa for idetmindste at
kunne plyndre og hjembringe et rigt Bytte. Men ved
Siden deraf havde aabenbart ogsaa germaniske, navnlig
saxiske og frankiske Nybyggere i temmelig stor Mængde
formelig nedsat sig paa Kysterne og Grændserne som
Følge af Forbund og fredelige Forbindelser og det
endog længe før Romernes Herredømme her gik
tilgrunde. Da de romerske Legioner først havde forladt
Britannien og Gallien, og da hverken de tilbageblevne
Borgere i de mange og adsplittede romerske Byer eller
de øvrige, ved den romerske Dannelse forfinede og
svækkede Britter og Galler vare istand til at hævde
en fast og varig Selvregjering, forstærkede de ulige
kraftigere tydske Nybyggere sig lidt efter lidt ved flere
og flere af deres Landsmænd, som saaledes vandrede
mod Vest, medens muligviis andre tydske Stammer
rykkede efter fra Øst, idet de gjorde Plads for nye og
længere østerfra kommende, som det synes, fornemmelig
slaviske Folkefærd. I hvert Tilfælde droge talrige
tydske Angler 
At Anglerne vare eet Folk med Saxerne, og at de saaledes vare et tydsk
og ikke et skandinavisk Folk, fremgaaer utvivlsomt af deres
Stedsnavne, Folkenavne og Sprog, saavelsom ogsaa af deres efterladte
Grave og Oldsager. Beda den Ærværdiges bekjendte Fortælling
(Historiæ Ecclesiasticæ Gentis Anglorum Lib. I cap. XV i Monum. Hist.
Britan. p. 120-121) om Anglernes, Saxernes og Jydernes Erobring af
England, om Anglernes Herkomst fra Angel i Sønderjylland, om
Jydernes Nedsættelse i Kent og paa Øen Wight m. M., ansees med Rette af
den nyere Kritik for en Fabel. Jfr. t. E. Kemble: »The Saxons
in England« London 1849. Vol. I. p. 13 ff. De talrige, omhyggelig
undersøgte Gravminder fra dette Tidsrum i Kent og paa Wight have
ogsaa havt en slaaende Lighed med Anglernes og Saxernes hedenske
Grave i det øvrige England og med de samtidige Gravminder i Frankrige
og Tydskland, hvorimod de, ligesom disse, bestemt adskille sig fra de
gammeldanske Oldtidsminder fra denne Tid baade paa den jydske
Halvø og i det øvrige skandinaviske Norden. See »Inventorium
Sepulchrale by the Rev. Bryan Faussett, edited by Ch. R. Smith. London
1856. 4to.og Saxer fra Elbegnene og Germaniens
Kyster over til Britannien omtrent samtidig med at de
nærbeslægtede tydske Franker, der havde boet ikke langt
fra Saxerne ved Nederrhin, stadig udbredte sig over endeel
af de tidligere romerske Besiddelser i Gallien. Baade
Frankerne, Anglerne og Saxerne, eller som de to sidste
Folk senere kaldtes med et Fællesnavn: »Angelsaxerne«,
synes fra først af at have vedligeholdt god Forstaaelse
med de i Gallien og Britannien endnu levende Romere,
ligesom de ogsaa, idetmindste i Begyndelsen, synes at
have optaget fra disse deres Forgjængere i
Herredømmet den kloge Politik at lade Galler og Britter, saavidt
muligt, forblive i Besiddelse af deres Jord. Men
jo mere Frankerne og Angelsaxerne ret udbredte sig
og satte sig fast i Landene, jo mere de oprindelige
galliske og brittiske Indbyggere forgjæves søgte at
standse deres videre Fremtrængen eller endog heelt at
forjage dem, desto mere maatte de fremmede Erobrere
naturlig gribe Leiligheden til at tilegne sig de
gjenstridige Gallers og Britters tidligere Eiendomme.
Omsider efter langvarige Kampe vare Frankerne og
Angelsaxerne som Seirherrer trængte saa langt frem fra
Østen af, at ikkun nogle faa bjergfulde Landskaber
alleryderst imod Vest vare ubetvungne, nemlig i Gallien:
Bretagne og i Britannien: Wales, Cornwall og
Cumberland, hvor nu ogsaa de oprindelige Indbyggere tildeels
fik Lov til at vedligeholde deres Nationalitet og
Uafhængighed, og hvor de trolig bevarede det fra Fædrene
nedarvede Had mod deres frankiske og angelsaxiske
Stammefjender. Til disse afsides Egne og desuden til Irland
og de andre Øer Vest for Skotland og Britannien
reddede sig Rester af den Christendom, som alt i det
romerske Herredømmes Tid var begyndt at udbredes i
Gallien og Britannien, men som nu der og meest i
Britannien maatte vige Pladsen for Frankernes og
Angelsaxernes Hedenskab. Med dette nye Hedenskab fulgte
nye Sæder og Skikke. Til Forskjel fra de vestligste,
af Gallerne og Britterne beboede Egne kunne ogsaa
endnu Frankernes og Angelsaxernes gamle Landskaber
opvise hele Rækker af særegne, fra dette Tidsrum
stammende hedenske Grave, i hvilke Frankerne og
Angelsaxerne hvile med deres Sværd, Knive, Øxer, Skjolde
og Pile og saaledes stadig og fornemmelig med Vaaben,
der ligesom anskueliggjøre for Nutiden, hvor djerve og
krigerske de nye Erobrere af Gallien og Britannien
vare. Længe efter deres første Bosættelse i disse
Lande, hvor de efterhaanden bleve stærkt blandede
med de talrige Levninger af de ældre Indbyggere, og
hvor de oprettede en Mængde smaae, af hverandre
fordetmeste uafhængige Stater eller Kongeriger, rasede
deres vilde Kamplyst i blodige indre Stridigheder. Over
Krigens Larm glemte de imidlertid ikke Fredens Sysler.
Den af Romerne høit udviklede Kultur, som de
forefandt hos de romaniserede Galler og Britter, maatte,
især ved deres stadige Blanding med disse Folk, i den
Grad paavirke dem, at de, ligesom deres germaniske
Brødre i Tydskland og Italien, af al Magt bestræbte sig for
at optage den og muligen udvikle den videre. Paa denne
Maade fremstod nye Kulturformer og en ny Smag, som
vel ikke i kunstnerisk Reenhed kunde maale sig med
den romerske, men som til Gjengjeld fuldkommen bar
Præget af den frie, phantastiske Aand, der var de
seirende germaniske Folks Særkjende og Styrke.
Tilsvarende Omvæltninger foregik efter Romerrigets
Fald ogsaa i de af den romerske Kultur hidtil
paavirkede, Skjøndt ingensinde af Romerne erobrede
Nabolande, navnlig i Germaniens eller Tydsklands midterste
og nordlige Egne og tillige i det skandinaviske Norden
og der i Særdeleshed i Danmark. Det skandinaviske
Norden kunde neppe staae ganske udenfor det mægtige
Røre, som paa Folkevandringens Tid havde grebet de
fleste Folkefærd rundtom i Europa. Ikke usandsynligt
er det derfor, at samtidig med Anglernes og Saxernes
Udvandring fra Tydskland endeel Friser og mulig med
dem enkelte, forholdsviis forsvindende og senere
sporløst forsvundne jydske Daner kunne fra det
gammeldanske Jyllands sydvestlige og vestlige Kyster være
gaaede over til Britannien. Hvorvidt forøvrigt
Norden og navnlig Danmark selv dengang modtog ny
Tilvæxt til sin Befolkning ved Indvandringer østerfra,
er uafgjort. Men fra det femte, sjette Aarhundrede af
traadte de skandinaviske Lande i en mere levende eller
ny Forbindelse med Østen, nemlig gjennem Rusland
med det østromerske Keiserdømmes Hovedstad Byzantz
eller Constantinopel. Endeel, ja næsten de fleste af
de mange i Danmark fra Hedenskabets Tid hidtil
opgravede store Skatte af Guldsager hidrøre fra denne
mærkelige Forbindelse, som idetmindste for det sjette,
syvende Aarhundredes Vedkommende, efter Mynternes
Vidnesbyrd, maaskee endog kan siges at have havt
eet af sine Midtpunkter i Danmark, hvorfra de
østromerske Varer da førtes omkring til de nærmest
liggende Lande, og som i hvert Tilfælde øvede en
væsentlig Indflydelse paa Udviklingen af en ny og noget
særegen Smag i de nordiske Lande 
Jfr. t. E. »Nordiske Oldsager. Fig. 379, 381-84, 393, 397-408, 425,
430—32, 443—44 m. fl. C. J. Thomsen om Guldbracteaterne i Atlas
de l'Archéologie du Nord. Tab. I—XII. og Annaler for Nord. Oldk. og
Historie 1855 samt Mémoires de la société Royale des Antiqv. du Nord
1850—1860.. Alle
Kjendsgjerninger fra hiin fjerne Tid tyde hen paa, at
Befolkningen i Danmark dengang i Henseende til selvstændig
udviklet Kultur fuldtvel kunde staae ved Siden af de
hedenske Angelsaxer og Franker, Britanniens og
Galliens nye Erobrere, med hvem den i det Hele taget
synes at have havt Meget, navnlig Odinsdyrkelsen,
tilfælles, ja at de Danske endogsaa i Søfart og Handel
langt have overgaaet disse. Ikke alene ældgamle
nordiske Sagn berette om de Danskes og Nordboernes
vidtstrakte tidlige Søtog; ogsaa en fremmed, frankisk
Krønikeskriver fortæller, at en frankisk Konge i
Begyndelsen af det sjette Aarhundrede var flygtet til Danmark til
Kong Cochilaik (Hugleik?), for at søge Hjelp mod
Klodovig, der paa den voldsomste og grusomste Maade
havde erhvervet sig Eneherredømmet over Frankerne.
Danerne samlede senere (Aar 515) en Flaade, hvormed
de seilede op ad Floderne i Flandern, udbredende Død
og Ødelæggelse til alle Sider. Men da de belæssede
med Bytte vilde vende tilbage, bleve de slagne og mistede
igjen Alt hvad de havde vundet 
Gregorii Turonensis Historia Francorum III cap. 3. Dette Skrift er
affattet i Slutningen af det sjette Aarhundrede.
.

Forresten vare dog de Danskes og Nordboernes
Søtog i det sjette, syvende og Begyndelsen af det
ottende Aarhundrede endnu væsentlig indskrænkede til
Nordens egne Lande og til Kysterne omkring Østersøen.

Men den Nordboerne medfødte Kjærlighed til Havet
og Lyst til dristige Søtog, som fra Arilds Tid af havde
havt sin Rod i Folkets krigerske Aand og i Nordens
for et kraftigt Sømandsliv fortrinlig skikkede
Naturforhold, fandt bestandig ny Næring. Gjennem lange
Tidsrum forberedte Nordboerne og ikke mindst de
Danske og Nordmændene sig til at fremtræde paa en
større, verdenshistorisk Skueplads.

*



II.

Christendommens Fremtrængen hos Franker og Angelsaxer. Større Rigers
Dannelse. Karl den Store. Offa og Egbert. Svaghed hos Folkene. Første
Vikingeskibe i de christne Lande.

*

Hedenskabet hos Franker og Angelsaxer blev ikke
af lang Varighed. I Gallien, hvor Levninger af den
tidligere Christendom stadig havde holdt sig i større
Udstrækning, fandt den christne Lære hurtigst Indgang
hos det nye Herskerfolk. Efterat den mægtige Erobrer
Klodovig var bleven omvendt, modtog alle Franker
efterhaanden hen i det sjette Aarhundrede den hellige Daab.
Fra Gallien af virkede Christendommen igjen ind paa
Britannien. Men endskjøndt ogsaa christne Lærere fra
Irland, de vestlige Øer, især Jona, og fra Skotland
prædikede i det nordlige og vestlige Britannien,
grundfæstedes den nye Lære dog ikke her, før hen i det
syvende Aarhundrede. Kirker og Klostre, som
forhen vare afbrændte af Anglerne og Saxerne i deres
Hedenskab, bleve atter opførte, og paa mange af de
samme Steder, hvor hidindtil Offringer til de hedenske
Guder vare anstillede, reiste sig nu Altre til den sande
Guds Ære.

Ligesom Christendommen efterhaanden maatte
fremkalde en fuldstændig Omvæltning i Folkenes
Tænkemaade og aandelige Udvikling i det Hele, saaledes førte
den ogsaa naturlig en ganske ny Statsdannelse med
sig. Istedetfor at Franker og Angelsaxer tidligere, i
Overeensstemmelse med deres mange Guder, havde
havt mange Konger i mange Smaariger, maatte de nu
med Læren om een Gud i Himlen let komme til at
forbinde Tanken om een Konge i deres jordiske Rige.
Det var ogsaa en tilsvarende Ordning af
Samfundsforholdene, der blev forberedt ved det syvende og
ottende Aarhundredes frygtelige Kampe, i hvilke tillige
Hedenskabets vilde Krigeraand til Christendommens
yderligere Fremme fortærede sin sidste Kraft.

I Gallien eller, som det efter Frankerne senere
blev kaldet, Frankrige, opstod efter flere mindre Rigers
blodige Undergang, den første, vidtstrakte christelige
Stat under Karl den store. Hans Herredømme var
begrændset af Nordsøen, Atlanterhavet og Middelhavet
og omfattede, foruden de nuværende franske Lande,
tillige Øvre- og Mellemitalien, Sydtydskland mellem
Rhinen, Main og Lechfloden, Flandern, Frisland og
endelig Saxernes Land mellem Rhinen og Veseren,
hvor han med Ild og Sværd og med alleslags
Grusomheder havde paatvunget Folket Christendommen.

Med overordentlig Iver og Kraft søgte han i dette nye
og store Frankerrige ikke alene at grundlægge en fast indre
Forvaltning og saavidt muligt tillige Eenhed i Styrelsen,
men ogsaa at sikkre Grændserne mod fjendtlige Angreb,
medens han desuden ivrig arbeidede for Kirkens og
Geistlighedens Tarv og i det Hele for Alt, hvad der
kunde tjene til Folkeoplysningens og Folkevellets Fremme.
Efterat han i Aaret 800 af Paven i Rom var kronet
til romersk Keiser, blev han i egentlig Forstand den
romerske Kirkes Beskytter, paa samme Maade som
den græske eller østromerske Keiser i Byzantz med
Rette blev anseet for den der herskende græske Kirkes
nærmeste Værge.

Ogsaa i Anglernes og Saxernes Land rørte sig nu
den første begyndende større Statsdannelse. Efter
Anglernes og Saxernes Erobring og Bosættelse i
Britannien havde nemlig det af dem bebyggede Land været
deelt i syv til otte Kongeriger: Nordhumberland
med de to Riger Deira og Bernicia (Hovedstad York),
Mercien (Hovedstad Lincoln), Østangel (Norwich) og
Kent (Canterbury), hvilke nærmest udgjorde de af
Anglerne og maaskee Friserne besatte Egne, medens
Essex (London), Sussex (Chichester) og Wessex
(Winchester), hvad ogsaa deres Navne vise, omfattede
Øst-, Syd- og Vestsaxernes Lande. Disse Smaariger
havde fordetmeste havt særegne Konger, som vare
indbyrdes uafhængige af hverandre, og som kun
anerkjendte et Slags fælles Overhoved i Lighed med de
gamle Britters Overkonge og Germanernes Hærkonge.
Han kaldtes »Bretwalda« eller den vældige Hersker,
men Værdigheden var ikke indskrænket til noget enkelt
Rige eller nogen enkelt Kongestamme. Den var
derfor ofte Gjenstand for voldsomme indre Kampe mellem
de angelske og saxiske Smaakonger. Tidlig blev den
dog meest hævdet af kraftige Konger i Wessex,
som paa Grund af deres farlige Nærhed ved de
hævntørstende Britter i Cornwall, Devonshire og Wales,
særlig vare opfordrede til at være paa deres Post, og
som i Virkeligheden ogsaa vare en Art Formuur for
hele det angelsaxiske Herredømme. Det var
fremdeles de vestsaxiske Konger, der, da Christendommen
paany begyndte at gjøre sig gjeldende i Britannien,
længst værnede om det gamle nationale Hedenskab, og
det var ligeledes dem, der ved Christendommens
endelige Seir foretrak at benytte indfødte Lærere, i al
Fald Præster fra Irland og Skotland, hvor allerede en
af Paven mere uafhængig Nationalkirke fandtes, fremfor
ganske fremmede Lærere, som selvfølgelig vilde arbeide
paa at bringe Britannien fuldstændig ind under den
romerske Kirkes Overhoved.

Men netop ved Karl den Stores Tid havde det for
et Øieblik Udseende af, at Mercias angelske Konger
kunde tilrive sig den største Magt. Den berømte Offa
(eller Uffe), som efter Sagnet i sin Ungdom havde været
anseet for at mangle Mæle, Syn, Hørelse og næsten
Forstand, fremstod paa eengang, pludselig forandret,
som en udmærket, med store Egenskaber prydet
Høvding, hvis kraftige Bestræbelser gik ud paa at
gjenvinde Mercias tidligere Overvægt over de
omliggende angelske og saxiske Kongeriger. Lidt efter
lidt maatte ogsaa Kent, Essex, Østangel og selv
Strækninger af det mægtige Wessex bøie sig for ham.
Endelig kæmpede han med Held mod de keltiske Britter
i det yderste Vesten og fratog dem eengang for alle
et tidligere meget omtvistet Sletteland ved Floderne
Dee og Wye, hvilket han lod dække mod fremtidige
Angreb ved en hundrede engelske Mile lang Vold med
foranliggende Grav, Offasdiget (»Offas dyke») kaldet, som
endnu heelt ned i Middelalderen vedblev at være
Grændsen mellem de keltiske Britter og Saxerne, og som,
efterat Mørket var faldet paa, ikke under svær Straf
maatte overskrides af Britterne. Det saaledes indvundne
Land siges han til yderligere Sikkerhed at have ladet
befolke med angelske og saxiske Nybyggere.

Offa søgte ved sine Eenhedsbestræbelser i det
Hele kjendelig, om end i det Mindre, at efterligne
Karl den Store, med hvem han ogsaa skal have staaet
i temmelig jævnlig Forbindelse. Medens Offa saaledes
var paa sin Magts Høide, efterat han havde gjort
Mercia til den mægtigste og meest anseete Stat blandt
de angelske og saxiske Riger, maatte een af de sidste
Efterkommere af den gamle vestsaxiske Kongestamme,
Egbert, vandre om som Flygtning paa Europas
Fastland. Isærdeleshed opholdt Egbert sig længe hos Karl
den Store og bivaanede hyppig, vistnok selv som
Medkæmper, flere af Karls seirrige Tog, hvorved han
maatte blive nøie bekjendt med Keiserens Planer og
ivrige Bestræbelser for Grundlægningen af en vidtstrakt
og kraftig Statseenhed.

Kort efter at den mægtige Offa var død og efterat
hans Svigersøn Kong Brihtric af Wessex ligeledes var
død som Følge af Gift, kaldtes Egbert tilbage til sit
Fædrerige Wessex, hvor han nu fandt en viid Mark til
at gjennemføre de Ideer, som han havde indsuget
under sit Ophold hos Karl den Store. Baade ved snilde
Kunstgreb, ved Vaabenmagt og paa mange andre Maader
vidste han at benytte de indre Stridigheder og store
Svagheder i de angelske og saxiske Kongeriger, saa
han omsider henimod Aar 827 var i Besiddelse af en
Magt, der var endnu større end Offas. Fra denne Tid
af var Overherredømmet over de angelske og saxiske
Riger igjen for lange Aarrækker hos de vestsaxiske
Konger. Den gamle Bretwalda-Værdighed, som havde
været beklædt af otte Konger, tildeels i forskjellige
Kongeriger, og som mere havde været en tom Titel,
maatte nu vige Pladsen for en kraftigere og bestemtere
Overmagt. Imidlertid var selv Egbert ikke fuldstændig
Herre over Øst-Angel, Mercia og Nordhumberland. Disse
gammelangelske Lande, hvis Befolkning var talrig og
mægtig nok til, fremfor Saxerne, at afpræge Anglernavnet i de
omtrent ved denne Tid opstaaede Fællesbenævnelser
England (»Anglia») og Englænderne (»Angli»), vedbleve til en
ikke ringe Grad at hævde deres nationale
Eiendommeligheder og, for en Deel under egne Konger, tillige deres fra
Fædrene nedarvede Selvstændighed. Tiltrods for
Anglernes nære Slægtskab med Saxerne var der heri fremdeles
bevaret en Slags Adsplittelse af det angelsaxiske England
i to Dele: en angelsk og en saxisk, hvilket ikke alene
vanskeliggjorde Dannelsen af en virkelig angelsaxisk
Statseenhed, men ogsaa bidrog til at aabne Veien for et nyt
Folkeelements Fremtrængen.

Stod det saaledes i Virkeligheden ikkun daarligt til
med Eenheden og Fastheden i Egberts nye Stat, hvis
hele Tilværelse og Kraft væsentlig beroede paa Herskerens
Personlighed, var Forholdet ingenlunde bedre, men snarere
endnu misligere i Karl den Stores umaadelige Rige.

Paa Grund af de betydelige Afstande og de store
Folkeforskjelligheder var Alt her i langt høiere Grad
afhængigt af den Styrende. De indre Institutioner, saa
fortræffelige de end kunde være, stode fremmede
ligeoverfor Folkene, som ikke kunde glemme deres tidligere
mere ubundne Sædvaner og hele forrige
Selvstændighed, og som derfor heller ikke kunde være
gjennemtrængte af den rette Følelse af at de alle skulde være
Borgere i een stor, christelig Stat. Det var
ovenikjøbet en Kjendsgjerning, at Folkene saavel i
Frankerriget som i det angelsaxiske England paa den Tid bleve
henrevne af en bestandig stigende Fordærvelsens Strøm.
Den nye Christendom havde vel kuet Oldtidens raa
og vilde Kraft, men den havde ikke formaaet endnu i
dens Sted at bibringe Folkene en høiere og ædlere
aandelig Udvikling og Styrke. De forhen i Sæder og
Levemaade ufordærvede Folkestammer, som forholdsviis
let vare komne i Besiddelse af Lande, hvor den romerske
Civilisations Forfinelse og Fordærvelse almindelig
herskede, nedsank snart i Blødagtighed og Vellyst.
Samtidige Efterretninger gjenlyde af Klager over den usle
Sandselighed, Egenkjærlighed og forbryderske Havesyge,
som i Forening med trodsig Selvraadighed og Lyst til
Undertrykkelse mere og mere gjorde sig gjeldende.
Christelige, senere for hellige ansete Mænd iagttoge
med dyb Sorg Tidens store Brøst, ja udsendte talrige
Spaadomme om, at Gud ikke vilde tillade en saadan
Tingenes Tilstand at vedvare længe. Mange vare, efter
Datidens Forestillinger, de Jertegn og Varsler, som
bleve sete baade paa Himlen og paa Jorden, og som
antoges for at forkynde den Herrens Straf, der vilde
overgaae de christne Folk for deres tiltagende
Ugudelighed og syndige Levnet 
The Saxon Chronicle an. 793. (Monumenta Hist. Britannica. London.
1848 Fol.) og Rev. Dr. J. H. Todd's forventede Udgave af den
nysopdagede gammelirske Krønike: The war of the Gaedhil with the Gaill
or the invasions of Ireland by the Danes und Norsemen, o. fl. St.. Det var næsten som om en
indre Stemme sagde Folkene selv, at de nødvendig
maatte gjennemgaae en haard Skole og i en ydmygende
Renselses Tid bøie sig for kraftigere, mere ufordærvede
Hedninger, før et virkelig christeligt Liv og en virkelig
christelig Statsdannelse kunde blive udviklet.

De hellige Mænds Frygt for, at en ny Svøbe
skulde hjemsøge Christenheden og navnlig Irland,
England og Frankerriget, var heller ikke ugrundet.
Ikkun et halvt Aarhundrede efter at Karl Martel
(Aar 732) ved en glimrende Seir over Maurerne
havde reddet Christenheden fra at gaae tilgrunde
ved Hedningers Angreb fra Syden af, og midt under
Offas, Egberts og Karl den Stores Seirsglæde viste
der sig paa flere Steder af de vestlige Landes
Kyster fjendtlige Skibe med stridbare Hedninger fra det
fjerne skandinaviske Norden. Spaadommene syntes
saaledes allerede at være deres Opfyldelse nær, og det var
intet Under, at Mange, især i hiin stærkt overtroiske
Tid, med Gru maatte tænke paa de skrækkelige Ulykker,
som nu stode for Døren.

*



III.

Tilstanden i det skandinaviske Norden ved Vikingetogenes Begyndelse.
Kongemagtens Udvidelse. Christendommens Nærmelse. Danmark truet af
Karl den Store.

*

De nordiske Kildeskrifter give endnu ikkun faa
virkelig historiske Efterretninger om Forholdene i
det skandinaviske Norden i Slutningen af det ottende
og Begyndelsen af det niende Aarhundrede. Ved
Sammenstilling med samtidige Oldtidsminders og med
fremmede Krønikers Udsagn fremgaaer det dog klart nok, at
Norden paa den Tid har været endogsaa meget stærkt
befolket, og at Nordboerne ved Agerdyrkning, Handel
og Vikingefærd havde erhvervet sig anseelige Rigdomme.
Tiltrods for et grumt Hedenskab, som endnu ledsagedes
af blodige Offringer af Mennesker og Dyr, vare
Nordboerne i Besiddelse af en forholdsviis ikke ringe
Dannelse, der navnlig aabenbarede sig i særegne frie
Institutioner og Love, som seirrig havde modstaaet
Romernes ellers saa vidtstrakte Paavirkninger, i en
eiendommelig Skjaldekunst og en særegen Runeskrift.
Ved Siden deraf fremtraadte alligevel kjendelig
Virkningerne af Berøringer med fremmede, selv christne
Stater. Den samme nye, rigtignok barbariserede
Kunstsmag, som havde udviklet sig hos Franker og
Angelsaxer, var ikke alene fremdeles bleven optaget,
men ovenikjøbet tildeels selvstændig bearbeidet af
Nordboerne, ja endog paa en noget forskjellig Maade i
Nordens forskjellige Lande. I selvgjorte Vaaben og
Smykker, der afprægede Datidens Pragtsyge og Rigdom
paa Guld og Sølv, kunde Nordboerne maale sig med de
fleste Folk paa den Tid
Jfr. t E. »Nordiske Oldsager« S. 99-102, 112-120. Enkelte af de
her afbildede Gjenstande ere vel fra en noget yngre Tid, men røbe
endnu kjendelig den ældre Sliil.
, og i Henseende til Brugen
af Vaabnene, hvad enten det var tillands eller tilsøes,
kjendte Nordboerne ingen Overmænd.

Det skandinaviske Norden var imidlertid endnu
dengang, ligesom flere andre Lande tildeels paa samme
Tid, adsplittet i en Mængde Smaariger, hvert med sin
Konge. I Danmark var der sikkert forskjellige Konger
i forskjellige Landsdele. Men høiere mod Nord i
Sverige og Norge var der forholdsviis endnu flere,
ligefrem paa Grund af Landenes Natur, af de uhyre
Skovstrækninger og vilde Fjelde, der dannede stærke og i
mange Tilfælde næsten uigjennemtrængelige
Grændseskjel mellem den skandinaviske Halvøes Dalstrøg og
bebyggelige Egne. Jo mindre dog de herved opstaaede
Riger vare, desto mindre Magt havde ogsaa Kongerne,
og desto større Myndighed udovede de frie Bønder
eller Storbønderne, som vare Eiere af de anseeligere
Landeiendomme. Kongen var nok den Første iblandt
dem, drog omkring paa Gjæsteri, udbød Leding og
anførte Hæren i Slaget, men i det Hele formaaede han
ikke Stort uden Samtykke af Bønderne, som i
Virkeligheden hver for sig vare smaae Konger paa deres
Gaarde. Alle havde de en fremherskende Tilbøjelighed
til at føre som et Slags Hof i deres Hjem, hvilket
sædvanlig var mere, end Indtægterne af deres
Jordeiendomme vilde tillade. Da ovenikjøbet Jorden endnu kun
var dyrket paa en ufuldstændig Maade, vare de dobbelt
henviste til at erhverve sig det Fornødne til deres og
deres Mænds Underhold enten ved Handel, eller, som
Folkets krigerske Tænkemaade ubetinget foretrak, ved
Vaabenmagt, ved at føre Krig og hjembringe Bytte fra
andre Egne. Det ansaaes i det Hele for mindre
hæderligt at erhverve ved Sved, hvad man kunde kjøbe med
Blod. Markarbeide var Trællens og høist den Frigivnes
Sag, men for den Fribaarne og den ætstore Høvding var
Krigens blodige Færd den eneste værdige Syssel. Ifølge
Odinslæren var det ogsaa kun Kæmper, som døde paa
Valen eller som vare mærkede med Spydsod, der
skulde bænkes i Valhal, i Gudernes Lag drikke Øl
og Mjød og fordrive Tiden med herlige Kamplege.
Nordboen frygtede derfor ikke Kampen og dens Farer,
men han søgte dem; hans Hu stundede idelig did,
hvorhen Einherierne og Valkyrierne vinkede ham, og
han gik, dødelig saaret, »leende til Odin« til Valhals
Glæde.

Saalænge Norden var deelt imellem en Mængde
Smaakonger, havde Nordboen ingen Mangel paa Krige
og indre Kampe i sin egen Hjemstavn. Enten var der
gjerne Feide mellem de enkelte Naborigers Konger og
deres Høvdinger, eller ogsaa behøvede den Kamplystne
kun at drage omkring indenfor Nordens Grændser til
andre, længere borte liggende Riger, hvor han da frit
kunde hærge. Men, ifølge Nordens naturlige
Beskaffenhed, maatte disse Tog meget hyppig, ja i de fleste
Tilfælde blive tilsøes; thi tillands over uveibare Klipper
og gjennem tætte Urskove var Færdslen i Reglen
forbunden med altfor stor Besværlighed, hvorimod de
talløse Fjorde, Vige og Sunde aabnede lette
Forbindelsesveje ligesom de umaadelige Skovstrækninger ydede
Tømmer i Overflødighed til Bygning af store og
søstærke Skibe. De vældige Brændinger paa Nordens
Klippekyster og Sandrevler lærte ogsaa tidlig Folket at
trodse Havet med dets farlige Strømninger og Storme.
Men foruden de Høvdinger, som om Sommeren gik
ud paa Hærtog, for at vinde Hæder og Bytte, og som
om Vinteren sade hjemme paa deres Gaarde, hvor de
med deres Mænd eller Huskarle levede høit af det
kampvundne Bytte, gaves der andre, som roste sig af,
at de aldrig sad ved Arnestedet eller sov under sodet
Bjelke, men hvis stadige og eneste Hjem var Havet.
Det var sædvanlig yngre Sønner, som ikke havde
Odelsjord, men som i Arv eller Gave havde faaet Skibe,
hvormed de stadig droge ud paa Vikingetog i fremmede
Lande. Disse Høvdinger hilstes gjerne af deres Følge
med Kongenavn som »Søkonger« , eller naar de,
hvad stundom skete, havde et fast Tilhold under et
eller andet Næs, som »Næssekonger«. Ikke sjelden
forenede flere af dem deres Styrke og bleve saaledes
meget farlige for de Lande, som de vare enige om at
hærge.

Der synes endog at være Spor til i de gamle
Sagn, at Kongesønner efter deres Fædres Død
formelig deelte Riget paa den Maade, at den ene fik
Herredømmet over Landjorden, den anden over Havet.
Slige Søkonger sværmede da rundtom paa de nordiske
Kyster, hvor de snart øvede Strandhug og kæmpede
med de forskjellige Høvdinger, og snart indgik Forbund
med dem om at holde andre Søkonger borte. Men
de havde dog fordetmeste deres Stade i Nærheden af
de større Vige, Flodmundinger, Sunde og Belter, hvor
der var meest Røre og hvor navnlig de fleste
Handelsskibe lode sig see. Handelsskibene førte dengang
gjerne ligesaafuldt bevæbnede Mænd, som Krigsskibene,
og det var derfor meget langt fra, at de altid bleve
erobrede og plyndrede; ikke sjelden synes endog
Kjøbmanden at have været saa djerv en Viking, at han
kunde entre og erobre sin Fjendes Skibe. I hvert
Tilfælde var Vikingefærden mod Handelsskibene i
Virkeligheden hyppig en Kamp mellem Mand og Mand, et
forvovent og livsfarligt Spil, der ligesaavel kunde gaae ud
over Angriberen som over den Angrebne.
Af den Omstændighed, at Vikingerne saaledes
fornemmelig havde deres Stade rundtom i de talrige Vige
(»Vik«) paa Nordens Kyster, synes de at have faaet
Navnet Vikinger.

Ved alle disse Vikingesværme maatte i en raa,
krigersk Tid øves megen Hærværk og Udaad, baade i
og udenfor Norden. Smaae Børn bleve stundom kastede
op i Luften og grebne igjen med Spydsoddene. Fanger
bleve dræbte paa den Maade, at man ristede en
Blodørn paa deres Ryg ved at skjære Ribbenene fra Rygraden
og trække Lungen ud. Qvinder bleve skjændede eller
bortførte som Trælle og solgte, naar det ikke kunde
lykkes deres Slægt og Venner at frikjøbe dem med
betydelige Pengesummer.

Saagodtsom alle Krige, selv til den nyeste Tid,
have dog frembudt lignende oprørende Grusomheder, om
end under andre Former. Desuden vare Vikingerne
som Hedninger hyppig opflammede af religiøs Fanatisme
mod de Christne, ja den hedenske Religion kunde
endog i visse Tilfælde siges at paabyde Grusomheden
som en hellig Pligt. Mange af de Fanger, om hvis
qvalfulde Død Sagaerne og Krønikerne give Beretninger,
ere nemlig sikkert, efter andre Folks Skik, offrede til
Guderne som Takoffre for vundne Seire, og tillige som
Sonoffre for kommende Kampe.

En saadan Opfattelse af Vikingernes ofte
tilsyneladende umenneskelige Færd, kan ikke andet end
styrkes ved talrige Efterretninger i Sagaerne om de milde
og hæderlige Love, som Vikingerne paa deres Tog
ellers vare underkastede. Saaledes lader Ørvaroddsaga
Vikingen Hjalmar sige: »Jeg vil alting spise Kjød,
som er raat eller kun krystet i et Klæde, eller drikke
Blod. Jeg vil aldrig rane fra Kjøbmand eller fredelig
Bonde mere, end hvad jeg just behøver til Strandhug,
og dog lægge dets fulde Værd isteden. Jeg vil heller
aldrig lade en Qvinde plyndre, om hun eier end nok saa
meget Gods. Tager nogen af mine Mænd en Qvinde
med Vold eller fører hende mod sin Villie til Skibet,
da skal han miste sit Liv, hvad enten han er Fornem
eller Ringe«.

Lignende høihjertede Følelser nærede den norske
Viking, Kongesønnen Half, om hvem det berettes, at
han med sine udvalgte fribaarne Kæmper altid vandt
Seir, medens hans Broder Hjørolf, som drog paa Vikingetog
med blandet Skibsmandskab, sammensat baade af Frie og
af Trælle, hvis Sag det jo var at blive hjemme og udføre de
mindre hæderlige Forretninger, allevegne leed Tab og
Skam. Den frie Mands lovlige Syssel var ikke alene Krigen,
men til den kan det næsten siges, at han havde
Eneret. Idetmindste synes det, som om Vikingefærden ene
var hæderlig og lovlig, naar den styredes af virkelige
Høvdinger eller Mænd af Datidens store Ætter; thi
hvis Smaafolk eller Ufrie vilde paa egen Haand indlade
sig paa Vikingetog, ansaaes de for Røvere og
Ildgjerningsmænd, og Vikingerne selv regnede sig det da
til Fortjeneste, naar de havde renset Havet for slige
lovløse Sørøvere.

Vikingefærden tør saaledes ikke ansees som lavt
og foragteligt Sørøveri, men tvertimod som et efter
Datidens Anskuelser fuldkommen lovligt og hæderligt
Krigshaandværk, der imidlertid maatte holdes indenfor
visse bestemte Former, ligesom t. E. Kapervæsenet
i det nyere Europa. Det var en Art regelmæssig,
stadig Krigsførelse, som ikke alene billigedes og
understøttedes af Kongerne, men som endogsaa jævnlig blev
udøvet baade af dem selv og deres ypperste Mænd.
Den Vaabendaad, der udførtes paa slige Tog, blev
ligesaavel, som de ypperste Bedrifter i Landkrigene,
Gjenstand for Skjaldenes Qvad og Nordboernes største
Hæder og Beundring. Det synes endog til sine Tider
at have været en nødvendig Betingelse for, at en
Høvding kunde nyde nogen Anseelse, at han havde
været paa Vikingetog og udmærket sig ved kjække
Bedrifter.

Men efterat de mange smaae Riger i Norden ved
deres indbyrdes Kampe og gjensidige Vikingetog, havde
fortæret deres indre Kraft, begyndte Veien at blive
banet for en heel ny Statsdannelse i de nordiske
Lande, i Særdeleshed da Grundlaget for den hedenske
Statsform: Troen paa de gamle Guder, var bleven
bestandig mere og mere svækket. Flere Hedninger troede
paa deres egen Styrke og lode haant om Guderne.
Mange Mærker tydede hen paa, at den Christendom,
som med stærke Skridt havde nærmet sig Nordens
Grændser, nu hos ikke Faa vilde kunne finde et
villigt Øre.

Allerede ved Aaret 690 skal den hellige Willibrod
ikke uden Held have prædiket Christendommen for de
hedenske Friser og deres Naboer Danerne. Adskillige
Daner maatte desuden paa Reiser i Udlandet blive
fortrolige med den nye Lære eller i al Fald blive
paavirkede baade af den Pragt, hvormed den christelige
Gudstjeneste udøvedes, og af det christelige Liv i det
Hele.

De gamle Sagn afspeile klart nok de store
Omvæltninger, der i religiøs og politisk Henseende forestod
Norden. Mægtige Erobrere begyndte at danne større
Riger, hvorved de tre nordiske Riger, Danmark, Norge
og Sverige, for første Gang optraadte som mere
samlede Eenheder, paa lignende Maade som kort forhen
Frankerriget og det angelsaxiske England. Men hyppig
maatte naturligviis de større Erobrere i Danmark, Norge
og Sverige trænge ind paa hverandres Enemærker,
forinden deres Riger kunde faae den tilbørlige Afrunding.
Snart synes saaledes danske Konger at have udvidet
deres Herredømme over store Strækninger af Sverige
og Norge, snart igjen turde svenske Konger til en Tid
have ført Sceptret over idetmindste Dele af de
gammeldanske Lande.

Ved disse større Rigers begyndende Dannelse og
ved den paa samme Tid fremtrængende Christendom
med dens mildere Aand og fredeligere Sæder fik
Vikingelivet i Norden en ny Retning. Der var ikke
længere en saadan Anledning til Feide paa de
forskjellige Smaariger, som før, og Kongerne begyndte nu at
blive saa mægtige, at de lettere kunde modstaae og
tilbagedrive Vikingernes Angreb. Vikingefærden i Norden
selv maatte saaledes snart blive formindsket. Derimod
udenfor Norden fik den et hidtil ukjendt Opsving. Thi
de stolte og mægtige Mænd, der hidtil havde siddet
eneraadige paa deres Gaarde og tildeels havt
Underhold af Vikingefærd paa Nordens egne Kyster, bleve
nu meest henviste til at feide paa længere bortliggende
Lande, især paa de fremmede christne Riger, hvor der
hos de svage, blødagtige Indbyggere var Udsigt til at
vinde rigt Bytte. Men mange af de Storbønder, som
forhen havde turdet byde mindre Konger Trods, kunde
ikke taale de nye Enekongers stadig stigende Overmagt,
og endnu mindre kunde de finde sig i de nye Afgifter,
som de maatte udrede, og som bleve dobbelt
følelige, da den forhen saa betydelige Indtægt af
Vikingefærden var, om ikke ganske standset, saa dog væsentlig
besværliggjort. Talrige, frihedselskende Mænd, som
ikke vilde bøie sig for den nye Tingenes Orden, der
ovenikjøbet begyndte at true de gamle Guder, foretrak
da at forlade Fædrehjemmet, for at søge sig et Fristed
i ubeboede Lande eller for ved Sværdet i Vikingefærd
at skaffe sig stadig Underhold, maaskee endog et nyt Hjem
paa fremmede Landes Kyster. Til slige Erobringer
sigtede aabenbart de fleste af de større Vikingetog til
de vestlige Lande, ja selv mangfoldige af de mere
spredte, tilsyneladende enkeltstaaende Hærgetog vare
beregnede paa, ved gruopvækkende Ødelæggelser at
bane Veien for endelige Bosættelser.

For de Danske var der imidlertid endnu en ganske
særegen Grund til netop henimod Aar 800 at
paabegynde Vikingetog til idetmindste nogle af de vestlige,
nemlig de saxiske, frisiske og øvrige frankiske Lande.
Danmark var ikke alene, ifølge sin Beliggenhed og sin hele
Kulturudvikling, det Rige i Norden, som hurtigst maatte
paavirkes af de større europæiske Bevægelser, som
tidligst smeltede sammen til eet heelt Rige, hvorved
det igjen virkede ind paa Sverige og Norge, og som
saaledes tidligst udsendte større misfornøiede
Vikingeskarer til de nærmest liggende fremmede Lande. Men
det var ogsaa Danmark, som tidligst maatte optage
Kampen for Nordens nationale, baade religiøse og
politiske Selvstændighed imod Saxernes grusomme
Betvinger Karl den Store, der som Seirherre stod ved
Danmarks sydlige Grændse. Den frihedselskende saxiske
Høvding Widukind flygtede oftere (første Gang 777)
op til den jydske eller danske Konge Sigfred (Sigurd),
af hvem han for den fælles Fares Skyld fik en
Hær til Hjelp imod Karl den Store. Sendebud mellem
Karl og Sigfred nævnes baade i Aarene 782 og 798 
Efter samtidige Beretninger, navnlig i Annales Laurissenses og
Annales Einhardi an. 777, 782, 798 hos Pertz: Monumenta Germaniæ
Historica I. p. 156-59, 162-64 og 185.,
og om det end ikke mere kom til ligefrem aabent Brud
imellem dem, var der dog stærk Opfordring for de
Danske til særlig at vende deres Vikingefærd mod Karl
den Stores Lande, hvorfra baade det gamle Hedenskab
og Danmarks Uafhængighed stadig blev truet. Under
alle Omstændigheder var det af største Vigtighed for
Danmark, at Karl den Store fik Noget at tage vare i
sit eget Rige med Forsvaret af dets Kyster. Hans
Opmærksomhed og Kraft kunde derved bedst afledes fra
ligefremme Angreb paa Danmarks Grændse.

Nordboernes stolte Uafhængighedsfølelse og Had
mod al Undertrykkelse, hvad enten den fremtraadte i
en verdslig eller religiøs Form, deres krigerske Aand,
deres eventyrlige Ustadighed, som hyppig med
uimodstaaelig Magt drev dem ud fra Hjemmet, for at vinde
Hæder og Gods, og endelig deres Kjendskab til de
vestlige Landes Rigdom og afmægtige Svaghed, synes
saaledes i Forbindelse med deres levende Erkjendelse af
den Fare, der fra de frankiske Keisere truede Danmarks
og Nordens Frihed og Selvstændighed, at have afgivet
tilstrækkelig Aarsag til, at Vikingetogene fra nu af bleve
saa vidtstrakte og saa farlige for de vestlige Lande.

I mere almindelig historisk Forstand vare
dog Vikingetogene tillige fremkaldte ved en høiere
historisk Nødvendighed. Paa samme Tid, som de, i
Lighed med Arabernes og Magyarernes (eller Ungarernes)
fra andre Sider mod Christenheden rettede Angreb,
skulde medvirke til, at det nye Europas Institutioner
og Stater i det Hele bleve styrkede ved det
Sammenhold, som Folkene nødvendig maatte vise ligeoverfor
de grumt fremstormende Hedninger, paa samme Tid, som
de skulde bidrage til at indblande friskt og kraftigt Blod
i de svækkede frankiske, angelsaxiske og keltiske Folk,
paa samme Tid skulde de ogsaa muliggjøre
Christendommens og den christelige Statsdannelses Indtrængen
i det hedenske Norden, idet de rensede de nordiske
Lande fra deres argeste Hedninger og stolteste
Høvdinger, medens disse igjen bleve førte til andre Lande,
hvor de snart, idetmindste for en Deel, maatte bøie sig
under den Christendom, som de ikke havde villet
anerkjende i deres gamle Hjem.

*



IV.

Sveavældet, Noregsvældet og Danevældet. Danernes og Nordmændenes første
Tog til de vestlige Lande fra Aar 787 til 830. Danekongen Godfreds Kamp
mod Karl den Store. Godfreds og Karls Død

*

Ifølge de tre skandinaviske Landes særegne
Beliggenhed, Natur og øvrige Forhold, maatte de derfra
udgaaede Vikinge- og Erobringstog faae en forskjellig
Retning og i det Hele en noget forskjellig Charakter.

Sveavældet eller Sverige laa nemlig altfor
afsides fra de vestlige christne Lande, og dets Skibe
havde en altfor lang og farlig Vei did fra Østersøen af
gjennem de ovenikjøbet hyppig fjendtlige danske Sunde
og Belter til at svenske Vikinger kunde deeltage i
synderligt Antal i Togene til Saxland, de brittiske Øer og
Frankrige. De Svenske vendte sig derfor i Vikingetiden
væsentlig mod Øst og udførte der den mindre
fremtrædende, Skjøndt for Norden og Østen betydningsfulde
Opgave at grunde Nybygder, tildeels endog nye Stater
paa Østersøens Kyster: i det nuværende Finland og
Rusland, selv i det Indre, hvorved tillige de ældre
Handelsforbindelser mellem Norden og Constantinopel bleve
udstrakte ogsaa til de fjernere liggende arabiske Lande,
og hvorved Norden eller især Øerne i Østersøen senere
bleve Midtpunktet for et levende, saare vigtigt
Handelsrøre mellem Orienten og hele det nordlige Europa.

Vikingetiden var derimod ulige mere
Noregsvældets (Norges) og fornemmelig Danevældets eller
Danmarks glimrende Tid. For første Gang blev det øvrige
Europa ret bekjendt med de daadkraftige Nordmænd og
Danske, som ikke alene med ubetvingelig Tapperhed
allevegne i de vestlige Lande gjorde store Erobringer,
men som ogsaa lærte de indfødte at anerkjende deres
overlegne Herskerevne. For første Gang udsendte
Norden de velrustede, ofte selv pragtfuldt udstyrede
Vikingeskibe, som paa den Tid ikke havde deres Lige,
med forvovne, i de nordlige Haves farlige Skole
oplærte Sømænd, der ogsaa strax og for lange Tidsfølger
tiltoge sig det Eneherredømme paa Havet, som hverken
Kelter, Angelsaxer eller Franker kunde gjøre dem stridigt,
end sige fravriste dem. Som Følge af stadig fortsatte,
indbyrdes Kampe i Norden selv, optraadte Nordmændene
og de Danske sjeldnere i broderlig Forening sammen
i de vestlige Lande, og sædvanlig da kun, hvor en
større fælles Fare eller Fordeel var i Udsigt. Hyppig
stode de endog reent fjendtlige ligeoverfor hverandre.
Men i Almindelighed gik de, hvad ogsaa deres Landes
Beliggenhed medførte, hver sin egen Vei.
Nordmændene søgte fornemmelig til de nærmest dem
liggende, skjøndt fjerne og ubeboede Øer i det nordlige
Atlanterhav, og derfra videre mod Syd til Skotlands og
Irlands Kyster. De Danske fulgte naturligen de frisiske
Nabokyster bestandig videre mod Vest indtil de naaede
Frankrige og England, paa hvis Strande, der laae endeel
nærmere ved Danmark, end ved Norge, de danske
Vikinger i Aarhundreder fik deres egentlige Tumleplads.

Ukjendte som Saxer, Franker, Angelsaxer og Kelter
endnu vare med de enkelte nordiske Stammer, maatte
de, især i Begyndelsen, let komme til at forvexle
deres Navne. Forsaavidt de ikke ligefrem benævnede
dem under Eet som Hedninger eller Normanner ɔ:
Mænd fra Norden (»Nortmannia«), kaldte de dem
især gjerne Daner, hvad enten de nu vare virkelige
Daner, Nordmænd, eller en Blanding af begge Folk 
Einhardi: Vita Karoli Magni (hos Pertz: Monum. German. Hist. II. p.
449—50) siger cap. 12: »Dani siqvidem ac Sueones, quos Nortmannos
vocamus«, og Cap. 14: »contra Nortmannos, qvi Dani vocantur, primo
pyraticam exercentes deinde maiore classe litora Galliæ atqve
Germaniæ vastantes, bellum susceptum est.« Annales Einhardi
og Enhardi Fuldensis ad an. 810 nævne »Danos« »de
Nortmannia«, medens Ravennatis Anonymi geographia (lib. I. c. II)
siger: »Nortmannorum patria, qvæ et Dania ab antiqvis dicitur«. Den
frankiske Munk Aimonius siger ogsaa i Slutningen af det niende
Aarhundrede (Langebek: Script. rerum Danic. II. p. 20): »gens Danorum,
qvi proprie Northmanni l. e. septentrionales homines appellantur.«.
Dette var ikke alene begrundet deri, at det netop var
Daner, som tidligst og meest kom i Berøring med
Vestens meest civiliserede Folk: med Franker og
Angelsaxer, og som desuden blandt alle nordiske Vikinger
spillede den meest fremragende Rolle ved deres mægtige
Erobringer, men det var tillige en Følge af Danefolkets
overveiende Anseelse og Betydning paa den Tid i Norden
selv. Det for hele Norden fælles Sprog heed derfor
almindelig »dansk Tunge« (»dönsk túnga«), ligesom senere
de af Vikingetiden med dens store Erobringer
omfattede Aarhundreder ere, for Nordens Vedkommende,
fortrinsviis og træffende blevne kaldte Danevældets Tid.

Baade Daner og Nordmænd optræde iøvrigt paa
selvsamme Tid, ja i de selvsamme Aar, for første Gang
i Vikingefærd i de vestlige Lande, skjøndt kjendelig
strax nærmest i forskjellige Egne.

Omtrent ved Aar 790 var det, at Vestens Folk
bleve grebne af Overraskelse ved det uventede Syn af
nordiske Vikingeskibe med deres frygtelige hedenske
Krigere. Efterat tre Vikingeskibe allerede i Aaret 787
vare komne til Dorsetshire, paa Kysten af Wessex, hvor
de Danske havde hærget og dræbt Shiregreven
Beaðuheard — den første Angelsaxer, der faldt i
Vikinge-Tiden — landede (danske?) Vikinger igjen i Aaret 793
paa Nordhumberlands Kyst. De indtoge Øen Lindisfarne,
ødelagde den hellige Kirke og øvede Mord og Plyndring.
Aaret efter bemægtigede de sig Egferts Kloster ved
Mundingen af Wear Floden, myrdede ligeledes der
Munkene og traadte Helligdommene under Fødder. Flere
af Skibene forgik dog senere i en Storm, hvorved mange
Hedninger mistede Livet 
The Saxon Chronicle Ao. 787, 793 og 794..
Samtidig skete de første fjendtlige Angreb af
Nordmænd paa Skotlands og Irlands Kyster. Aar 793 hærgede
Hedninger, hedder det, alle Britanniens Øer, og i de
to følgende Aar tillige Øerne Holmpatrick og Rachlin
paa Irlands Nordkyst. Flere Gange nærmest før og
efter Aar 800 anrettede de ogsaa skrækkelige
Ødelæggelser paa den hellige Øe Jona eller Icolmkill
(beliggende mellem Skotland og Irland), der havde været
een af Planteskolerne for Christendommens Udbredelse
i hine vestlige Egne, og som endnu dengang havde et
berømt Kloster, indviet til den hellige Columba, efter
hvem Øen havde faaet Navn. Som ved Lindisfarne og
Wearfloden, saaledes plyndrede Hedningerne først og
opbrændte derefter alle Munkenes Bygninger paa Øen,
ved hvilken Leilighed næsten halvfjerdsindstyve
Mennesker, baade Geistlige og Lægmænd, omkom. Senere
igjen blev Icolmkill atter hærget af de hedenske
Nordmænd, som, afseet selv fra deres religiøse Fanatisme,
vistnok væsentlig have holdt Øie med Øen, da det var
et Sted, hvorhen talrige Troende dengang vandrede,
og hvorhen de bragte mange Kostbarheder til den hellige
Columbas høit anseete Kloster.

Allerede i de samme Aar, ja endnu tidligere havde
norske Vikinger stadig sværmet om paa Færøerne, Hjaltland
(Shetland), Orknøerne og Hebriderne, de af Nordmændene
saakaldte Syderøer. Det varede heller ikke længe, før
norske Vikinger formelig begyndte at overvintre og
sætte sig fast paa disse Øer, der, da Skotter og Irer
paa den Tid ganske manglede baade større Skibe og
Sømandsdygtighed i det Hele, maatte for Nordmændene
blive ligesom befæstede Leire, hvorfra de med saameget
større Tryghed kunde udgaae paa Tog til fjernere Egne.
Thi naar Nordmændene saaledes først vare paa de fattigere
Øer Norden og Vesten for Skotland, maatte de snart
blive hendragne til det rigere Irland. Hele denne store
Øe var fra ældgammel Tid af endnu beboet af keltiske
Irer, som paa ægte keltisk Viis vare splittede i en Mængde
smaae Stammer, der kæmpede indbyrdes paa Liv og Død.
Christendommen var vel saare tidlig indført i Landet;
der var talrige Kirker, Klostre og en Mængde Geistlige,
som tildeels udmærkede sig ved sjelden Lærdom og
brændende Iver for Christendommens Udbredelse til
Hedningerne selv i de fjerneste Egne. Men det
egentlige Folk var ikke gjennemtrængt af
Christendommens sande Aand; det var letsindigt, grusomt,
hævngjerrigt og stadig optaget af sine blodige indre
Kampe. Der var heller ikke i Irland nogen
Overkonge, kraftig nok til at holde det ustadige Folk og
dets mange stridbare Høvdinger i Ave. Under disse
Omstændigheder maatte der her være Meget at udrette
for et saa tappert og raadsnildt Folk, som Nordmændene
vare. Irlands Skjønhed, dets herlige grønne Græsgange,
der have givet Landet Tilnavnet: »den grønne Øe«,
dets frodige Løvskove, dets Bugter og Havne, som
ydede fortræffelig Leilighed til Søfart og Handel, maatte
desuden i og for sig udøve en mægtig
Tiltrækningskraft paa de norske Vikinger, som i deres eget
Fædreland ikke kjendte en saa yppig Frugtbarhed, og som
paa Skotlands Nord- og Vestkyst meest havde seet vilde
og tildeels nøgne Klipper med temmelig spredte grønne
Dale og Sletter, men uden noget Træ, der kunde give
Læ mod de voldsomme Storme, der rase i disse Egne.

Omtrent ved Aar 812 begyndte »de Fremmede«
(»Gaill«) først for Alvor at hærge paa Irland, men
allerede dog med en 120 Skibe stærk Flaade, hvorved
mange Stæder i Landet bleve plyndrede og brændte.
Efter et Nederlag, som Nordmændene tilsidst leed,
varede det flere Aar, før der igjen viste sig
Vikingeskibe paa de irske Kyster. Men i Løbet af faa Aar
(820—5) kom nu atter Flaader især til den
nordostlige Deel af Landet, til Ulster, som jo ogsaa laa
nærmest ved Nordmændenes Tilhold paa Øerne ved
Skotlands Vest- og Nordkyst. Hedningerne ødelagde
bl. A. Bangor, hvor de opbrød den hellige Comhghalls
Skriin, dræbte Biskoppen og otte Geistlige, hvorefter
de hærgede det omliggende Land 
De irske Annals of Ulster, of Inisfallen, of the Four Masters (i
O'Connor: Script. rer. Hibernicarum), sammenholdte med »The war
of the Gaedhil with the Gaill«. Enkelte Aarstal angives imidlertid
der noget forskjelligt.
.

Men medens Nordmændene (eller som Irerne jævnlig
kaldte dem: »Lochlannoch« ɔ: de som boe ved
Indsøerne eller Fjordene) saaledes ved deres allerede
stadig gjentagne Angreb vakte Skræk og Bestyrtelse
hos Lærde og Læge over store Strækninger af Irland,
havde det ligeoverfor liggende England fuldstændig Ro
for Vikinger i det Hele. Fra det sidste Angreb paa
Nordhumberland (794) hengik der næsten fyrgetyve
Aar inden nogen ny fjendtlig Vikingeflaade landede
ved Englands Kyster. Danerne havde imidlertid heller
ikke havt Leilighed til ret at føre deres Hærtog did.
De havde havt fuldt op at gjøre med heftige Kampe
mod de frankiske Keisere og med deraf følgende,
endogsaa storartede Vikingetog til det frankiske Riges Kyster.

Karl den Store havde nemlig vel ved Overmagt
og Grusomhed faaet de hidtil hedenske Saxer i
Nordtydskland omvendte til Christendommen og deres Land
forenet med sit Rige. Men han havde ikke strax
kunnet kue deres gamle, stærkt gjærende Friheds- og
Uafhængighedsfølelse. Henimod Aar 800 gjorde de et
voldsomt Oprør, der blev dobbelt farligt for
Frankerriget, da de, som forhen deres Høvding Widukind,
søgte og erholdt Hjelp i Danmark, hvor dengang Kong
Sigfred var død, men hvor en endnu kraftigere og
mægtigere Konge Godfred (Gudrød) herskede. En
ligefrem Virkning heraf var det sikkert, at talrige
Vikingeflaader netop nu begyndte at hærge paa Frislands og
andre af Frankerrigets Kyster under frygtelige
Ødelæggelser af Borge, Byer og især af de Hedningerne saa
forhadte Kirker og Klostre. Er det end tvivlsomt, hvad
Krønikerne berette, at Vikingeskibene allerede ved
denne Tid (omtrent 800) viste sig for Keiser Karl selv
til hans Overraskelse og Sorg paa Frankriges Sydkyst
ved Narbonne, altsaa i Middelhavet, efterat de skulde
have omseilet Portugal, Spanien og passeret
Gibraltarstrædet, bliver det dog vist, at Keiseren ved de
sørgelige Efterretninger fra Frankrige og Frisland fandt sig
foranlediget til i al Hast, endog to Gange omtrent ved
Aar 800, at bereise sit Riges Kyster, for at faae
udrustet en Flaade, for at indsætte Kystvogtere og for i
det Hele at træffe Forsvarsanstalter mod de farlige
Vikinger 
Einhardi: Annales ad an. 800..

I Følelsen af Kystbevogtningens Svaghed
ligeoverfor Modstandere som de danske Vikinger, synes
Keiseren snart efter at have grebet til en Udvei,
der idetmindste senere oftere blev efterlignet, nemlig
at afstaae en Øe eller et Stykke Land paa Kysten som
Len til en dansk eller nordisk Vikingehøvding imod
at han da skulde paatage sig Forsvaret af Kysten,
selv imod sine egne Landsmænds Angreb. Paa en
saadan Maade fik den normanniske Høvding Halfdan, som i
Aaret 807 underkastede sig Keiseren med en stor
Skare Mænd, sandsynligviis Besiddelsen af Øen
Walcheren under Kysten af Flandern 
Poeta Saxo hos Pertz: Monum. I. p. 263. Langebek: Script. rer.
Dan. I. p. 497. P. A. Munch: Det norske Folks Hist. I. 419-420.. Men heller ikke
denne Foranstaltning blev til synderlig Nytte for
Frankerriget, idet slige Høvdinger, som gjerne antog
den christne Lære, og som saaledes dobbelt maatte
frygte for deres Landsmænds Raseri, hyppig, naar
det kom til Stykket, gjorde fælles Sag med de danske
Vikinger, imod hvem de netop vare satte til at kæmpe.

Det lykkedes Keiseren strax i Begyndelsen af det
niende Aarhundrede ikke alene at dæmpe det saxiske
Oprør, men ogsaa at skaffe sit Rige fremtidig Ro fra
den Kant af ved at bortflytte flere tusinde Saxer fra
deres gamle Besiddelser i Elbegnene, hvilke
Landstrækninger da igjen bleve givne til venskabeligsindede
slaviske Folk. Men det lykkedes ikke Keiseren at
opnaae varig Fred og god Forstaaelse med sin djerve
Nabokonge Godfred i Danmark, og endnu mindre
lykkedes det ham at skaffe sit ængstede og haardt
truede Rige Ro for de stadig tiltagende danske
Vikingeskarer.

For kraftigere at kunne hævde Danmarks
Selvstændighed mod Keiseren og hans Bundsforvante ved
Elben lod Kong Godfred endog opføre eller i al Fald
stærkt udbedre en Grændsevold med en foranliggende
Grav, den endnu bevarede, saakaldte Kograv eller
Kurgrav (af at kure eller vogte), som Syd for Slien
i Sønderjylland og et Par Mile Nord for Eideren
strækker sig i en lige Linie fra Selk Noer ved Slien til
Rede Aa eller, som den samtidige tydske
Krønikeskriver siger, fra Østersalt (Østersøen) til Vesterhavet 
Einhardi: Annales ad an. 808.
.
Ogsaa Landskabet Svansø (Schwansen) synes
Godfred at have dækket ved en lignende Vold fra Slien
til Ekernfjord (Eckernførde), for ret at befæste hele
Sydgrændsen af sit Rige. Syd for disse Volde lige ned
til Eideren, til Grændsen af Holsten lod han Landet
fremdeles henligge øde og ubeboet, at ikke en
fremrykkende Fjende der skulde finde Underhold.

Keiseren paa sin Side forsømte heller ikke at
dække sit Riges tilstødende nordlige Grændse deels
ved en lignende øde Grændsestrækning og deels ved
Anlæget af faste Borge i Holsten. Men Østersøen og
Vesterhavet, der gave Godfreds Vold en saa stor
Styrke, især mod Folk, som ikke havde nogen ordentlig
Flaade, bidroge netop til at svække eller endog
tilintetgjøre Virkningerne af Keiserens
Grændsebefæstning i Holsten. Kong Godfred gik nemlig med sine
Skibe udenom denne og bekrigede til begge Sider
baade Keiserens slaviske Bundsforvante og hans egne
frisiske Lande. Godfreds sidste store Tog med en
Flaade paa 200 Skibe havde i Frisland en saadan
Fremgang, at det begyndte at see farligt nok ud for
Keiseren, der ikke engang var sikker i sin Hovedstad
Aachen, da Godfred uventet blev dræbt paa Jagten af
en af sine egne Mænd. Hermed standsedes de
Danskes Vikingefærd for denne Sinde, og Godfreds
Søn Heming sluttede kort efter en Fred med Keiseren
(811), ifølge hvilken Eiderstrømmen høitidelig anerkjendtes
som Grændse mellem Keiserens og de Danskes Lande 
Einhardi: Annales ad an. 810, 811. M. Adamus Bremensis:
Hist. Eccles. l. c. 13.

Det var et Held for Karl den Stores Rige, at
Danmark efter Godfreds og hans Søn Hemings snart
paafulgte Død blev sønderslidt af indre blodige
Stridigheder om Thronfølgen. Thi dette skaffede ikke alene
Frankerrigets Grændser Ro i henved ti Aar for danske
Vikinger, men det skaffede ogsaa Keiserne Leilighed
til at blande sig i Danmarks Anliggender, idet danske
Kongesønner, som tragtede efter Herredømmet i
Danmark, henvendte sig til dem med Bøn om
Understøttelse for at naae dette Maal. Men midt i Ulykken
var det dog igjen en Lykke for Danmarks Frihed og
Uafhængighed, at den mægtige Keiser Karl den Store
døde i Aaret 814 og saaledes ikkun overlevede sin
værdige Modstander Godfred i faa Aar. Thi det gik
nu efter Karls Død i Frankerriget som efter Godfreds
i Danmark. Der udbrød snart indre Uroligheder, som
bleve dobbelt farlige paa Grund af Frankerrigets
unaturlige Udstrækning og Sammensætning af høist
forskjellige Folkefærd.

I Kampen om Kongedømmet i Danmark havde
navnlig Kong Harald Klak fundet kraftig Hjelp imod
Godfreds Sønner hos Keiser Karls Søn og nærmeste
Efterfølger Ludvig den Fromme. Det var aabenbart Keiserens
Hensigt at benytte denne Leilighed til at indføre
Christendommen i Danmark, ogsaa for ved
Christendommens gradevise Udbredelse at bevirke en
Standsning i de danske Hedningers grusomme og ødelæggende
Færd paa Frankerrigets Kyster. Blandt de Sendebud,
som fra Keiseren gik til Danmark, efterat tidligere
danske Afsendinge havde bragt Keiseren rige Gaver af
Guld, Sølv og Vaaben, var saaledes Erkebiskop Ebo af
Rheims, som strax skal have døbt endeel Danske, og
tillige knyttet saa nøie og saa varige Forbindelser
med dem, at han, efter sin Hjemkomst til Frankrige,
endog i flere hemmelige Handeler spillede under Dække
med de danske Vikinger. Keiserens Bestræbelser, for
gjennem Ebo at skaffe Christendommen videre Indpas i
Danmark, havde tilmed det heldige Udfald, at senere ikke
alene Kong Harald Klak, som oftere var truet og selv
forjaget af Godfreds Sønner, og som saaledes stadig
trængte til Keiserens Understøttelse, blev (Aar 826)
døbt med hele sit Følge paa Slottet Ingelheim ved
Maintz 
Einhardi: Annales ad an. 823, 826.
, hvor efterhaanden mange andre Danske
modtog Daaben, men at desuden den berømte Missionær
Ansgar for første Gang kom til Danmark og derfra
længere hen ligeledes til Sverige.

Men den saaledes christnede Konge Haralds Magt
blev ikke af lang Varighed, idet et mægtigt Parti, som
modarbeidede baade Christendommen og den keiserlig
frankiske Indflydelse, atter under Anførsel af Godfreds
Sønner forjog Harald. Sandsynligviis netop for et saadant
Tilfældes Skyld havde Keiseren forlenet Harald og hans
Broder eller Brodersøn Rørek med et Stykke af
albingien nær Elben, med Rustringen (i det nuværende
Oldenborgske) og desuden med den rige Handelsstad
Dorestad og omliggende Distrikt i Frisland, som var
af stor Vigtighed for Danmarks og det øvrige Nordens
Handelsforbindelser med det vestlige Europa 
Einhardi: Annales ad an. 826 sige udtrykkelig om Haralds nye Len
i Frisland: »In qva provincia unus comitatus. qui Hriustri vocatur,
eidem datus est, ut in eum se cum rebus suis, si necessitas exigeret,
recipere potuisset«. I S. Anscharii vita per Rembertum
(Langebek: Script. I. p. 439) nævnes Lenet »ultra Albiam«, og i Ruodolfi
Fuldensis Annales (hos Pertz I. p. 366) ad an. 850 nævnes
Dorestad-Lenet. Som Erindring om de gamle Forbindelser mellem Dorestad
(det nuværende Wyk-te-Duerstede ved Rhinen) og Norden, opgraves
endnu i de nordiske Lande en Mængde, i Dorestad, baade i dette og
de nærmest paafølgende Aarhundreder udprægede Mynter.. At
danske Vikinger hyppig dengang hærgede i disse Egne
og netop paa Distriktet ved Dorestad, turde derfor
vistnok være fremkaldt ved Fjendtlighederne mellem
Godfreds Sønner og den keiserligsindede Harald,
ligesom det ogsaa muligen var fra Godfreds Sønner i
Danmark, at den Vikingeflaade paa tretten Skibe
udgik, som ved Aar 820 hærgede Kysterne af Flandern,
og som derfra seilede til Seinemundingerne og til
Aqvitanien eller den sydvestligste Deel af Frankrige, hvor
den gjorde et rigt Bytte, men uden dog at tilkæmpe
sig nogen blivende Erobring 
Einhardi: Annales ad an 820..

I de første tredive til fyrgetyve Aar efter
Vikingetogenes Begyndelse, havde disse i det Hele allevegne
endnu kun været meget spredte og af en forbigaaende
Natur uden større Plan og bestemt Sammenhold,
hvorfor heller ingen anseelige Erobringer eller Bosættelser
vare vundne ved dem. Med Undtagelse af et Par
ubetydelige Vikingetog til Englands Kyster, havde de
Danske meest indskrænket sig til at føre
Forsvarskrigen mod de frankiske Keisere over paa
Frankerrigets Grændser. Nordmændene derimod havde
samtidig begyndt med klart udprægede Hærge- og
Erobringstog, og havde strax, paa en rigtignok
forholdsviis let Maade, sat sig i Besiddelse af nogle nordlige,
tildeels ubeboede Øer ved Skotlands Kyster, hvilke Øer
dog for den nærmeste Fremtid skulde blive af ikke
ringe Betydning.

Men baade Nordmændene og Danerne havde ved
de foreløbige Tog til Irland, England og Frankerriget
nøiere lært at kjende disse Landes Rigdom, Skjønhed
og yppige Natur, men tillige deres svage, forsvarsløse
Tilstand i Særdeleshed mod større Flaader, og deres
Befolkningers bestandig stigende indre Fordærvelse og
Adsplittelse. Det var derfor at vente, at Vikingetogene
ved første givne gunstige Leilighed vilde antage en
større og for de vestlige Lande farligere Udstrækning.
Dette indtraf ogsaa, da ved Aar 830 og i den
nærmest følgende Tid talløse Vikingesværme næsten paa
eengang og ligesom med fornyede Kræfter efter en
længere Hvile, fra Danmark og Norge af begyndte at
udgyde sig som en ødelæggende Oversvømmelse paa
Vest-Europas Kyster.

*



V.

Christendom prædiket i Danmark. Vikingetogenes andet Tidsrum fra 830
til 860. Forliget i Verdun. Danernes Nedsættelse paa Øer ved Frankriges
og Englands Kyster. Deres Tog til Spanien og Middelhavet. Nordmændenes
Erobringer af Kongeriger i Irland.

*

Hedenskabet i Danmark var gaaet seirrig ud af
Kampen mod den fremtrængende Christendom,
saalænge det væsentlig kun gjaldt om med Vaabenmagt,
med Volde og Grave at holde den frankiske Keiser og
hans Hær borte fra de danske Lande. Men da Munken
Ansgar havde faaet Lov til saavel at overskride
Danmarks Grændsevold Kurgraven som ogsaa senere (851)
i den sydligste danske By »Hedeby« (det nuværende
Slesvig) at bygge en christelig Kirke og frit forkynde
Guds Ord, blev Faren for Hedenskabet i Norden uden
Sammenligning større. Imidlertid gav det mægtige og
stolte hedenske Parti ikke saa let tabt. En frygtelig
indre Gjæring, ledsaget af hyppige Tilbagefald til
Hedenskabet, paafulgte. Christendommen skred derfor saare
langsomt fremad og for Danmarks Vedkommende i
lang Tid væsentlig endog kun paa den jydske Halvø,
hvor Paavirkningen fra Tydskland af var stadigst og
lettest, medens de danske Øer kraftig værnede om
den gamle Tro.

I den stærke Uvillie imod at opgive denne
blandede sig vedvarende Misfornøielse med de nye politiske
Omvæltninger, som den christne Lære førte med sig,
og derhos stærk Frygt for en tilkommende
Afhængighed af Tydskland, hvorfra Christendommen hidtil
nærmest havde udbredt sig til Danmark. Hedenskabet her
værgede sig haardnakket i næsten to fulde
Aarhundreder, tiltrods for at store hedenske Vikingeskarer
af Utilfredshed med Kongedømmets og
Christendommens voxende Magt forlode deres Fædreland og derved
stadig bidroge til at svække det hedenske Parties Styrke.
Særdeles betegnende er det, at Ansgars Komme til
Danmark, og de første herfra til de vestlige Lande
udgaaede egentlige og større Vikingetog ere ganske
samtidige. Vikingetogenes Til- og Aftagen i det Hele stod
i nøie Forbindelse saavel med de indre Bevægelser i
Norden selv som ogsaa med de indre politiske Forhold
i de paagjeldende, fremmede Lande.

Kort efter Aar 830 viste der sig umiskjendelige
Tegn til en Opløsning af Karl den Stores altfor vidtstrakte
Rige. Ludvig den Fromme blev stødt fra Thronen
(832) og holdt i Fangenskab af sin ældste Søn Lothar,
der synes at være bleven understøttet af Erkebiskop
Ebo af Rheims og desuden af endeel med ham
forbundne, i Frankrige bosatte og altsaa vel christnede
Daner, (bl. A. muligen Kong Harald og Rørek i
Dorestad). Da Keiser Ludvig ved sine yngre Sønners
Hjelp igjen kom paa Thronen (834), flygtede idetmindste
Erkebiskop Ebo, understøttet af nogle danske
Normanner, som kjendte Farvandene nøie, hemmelig fra
sit Stift og tog sin Tilflugt til sine Venner Danerne i
Norden, hvorfra han dog senere igjen kom tilbage til
sit Erkesæde i Rheims 
Om Ebo see Langebek: Script. rer. Dan. I. 401-3..

Begunstigede af de indre Uroligheder i
Frankerriget begyndte de Danske netop ved denne Tid at
hærge paa dets Grændser med større Styrke og Vælde,
end før. Karl den Stores anseelige Forsvarsanstalter
paa Kysterne, hvorover han, selv i sine sidste Leveaar,
med saa megen Omhu personlig havde vaaget 
Einhardi: Annales ad an. 811. bleve
heller ikke længere tilbørlig opretholdte. Ikke alene
Elbegnene med Hamborg og navnlig Frisland med sine
frugtbare Marskegne, talrige Kirker, rige Klostre og
blomstrende Handelsstæder, (hvoriblandt fremfor alle
det af de Danske nøie kjendte Dorestad), sukkede
derfor (i Aarene 834—838) under danske Vikingeflaaders
frygtelige Angreb. Men ogsaa fjernere Kyster, som
forhen saa temmelig havde været skaanede, maatte nu
undgjelde. Paa Øen Walcheren, hvor de Danske
hærgede i Aarene 836 og 837, dræbte de Heming
Halfdansøn, sikkert nok en Søn af den danske Høvding
Halfdan, der var gaaet i Karl den Stores Tjeneste.
Derefter fulgte de Floderne op i det Indre af Landet,
og plyndrede her Antwerpen, Mecheln og flere større
Handelsstæder. Længere mod Syd havde de ved Aar
830—35 et Par Gange hjemsøgt Øen Her eller
Noirmoutier ved Loirens Munding, og opbrændt den
hellige Philiberts Abbedi, hvis Munke senere som
Landflygtige maatte flakke om i Frankrige, foruden den endnu
sydligere beliggende Øe Ré, hvis Kloster, der var
helliget til Vor Frue, ligeledes blev ødelagt.

Ved Efterretningerne om de vidtudstrakte og
stadige Ødelæggelser, især i Frisland, opsatte Keiser
Ludvig en allerede bestemt Romerreise og begav sig
gjentagende (837—38) til de meest truede Egne, navnlig
Nimvegen i Nærheden af Dorestad. Han lod sig det
være magtpaaliggende at afhøre og dømme
Kystvogterne, som ikke havde gjort deres Pligt, om de end
ikke altid ligefrem havde staaet i forrædersk
Forbindelse med de Danske. Der blev nu overalt sørget
for Indretningen af et bedre Kystforsvar under Ledelse
af Abbeder og Grever, som skulde have et vaaget Øie
med det ofte uvillige eller ulydige frisiske Landeværn;
der blev ogsaa paany udrustet en Flaade, for at holde
Vikingeskibene borte 
Annalium Bertinianorum Pars Prima, & Pars secunda, auctore
Prudentio Trecensi episcopo (hos Pertz I. p. 423 & 429 sq.) ad
an. 834, 836, 837, 838...

Men Ondet, som fandt stadig og rigelig Næring
af Keiserrigets indre og store Brøst, kunde ikke læges
ved saa svage Midler, i Særdeleshed da Vikingerne,
hvis Flaader i bestandig større Mængde ligesom voxede
op af Havet, nu snart ikke mere lode sig nøie med
alene at udspeide Landene og hente sig Bytte. De
begyndte aabenbart baade at lægge høitflyvende Planer
om større Erobringer og at forfølge dem med Fasthed,
Udholdenhed og Klogskab saavel i Frankrige og
England som i Irland, hvor de ogsaa ofte kæmpede under
Ledelse af de samme Høvdinger. De Vikingeflaader,
der i Frankrige og England tragtede efter Erobringer,
synes dog fortrinsviis paa det Nøieste at have sluttet
sig sammen.

Netop i de Aar, da Danerne optræde saa
voldsomt i Egnen af Dorestad og Antwerpen, melder
den saxiske Krønike igjen, efter henved fyrgetyve Aars
Taushed, om Daner i England. Denne Gang, og
tidligst Aar 832, landede Vikingeskibene hverken i det
sydlige eller nordlige England, men i Sydost ved
Indløbet til Englands vigtigste Hoved- og Handelsstad
London, ved Mundingen af Themsen, paa Øen
»Sceapige« (Faareøen), nu Sheppey, som de aldeles plyndrede.
Næste Aar kom de igjen med fem og tredive store
Skibe, og landede under Kysten af Wessex, hvor
Englands mægtigste Konge paa den Tid, Egbert havde sit
Hovedsæde. Ved Charmouth i Dorsetshire kom det
til et blodigt Slag, i hvilket de Danske vandt en stor
Seir. To saxiske Høvdinger eller Ealdormen og to
saxiske Bisper faldt i Kampen.

Egbert, som hidtil i alle sine Krige havde havt
Lykken med sig, foruroligedes i høi Grad ved saadanne
gjentagne, farlige Indfald af danske Vikinger og
sammenkaldte sit Raad til London, for at tage under
Overveielse, hvad der var at gjøre imod dem. I
Virkeligheden, saa det ogsaa ud, som om de Danske,
opmuntrede af deres Held ved Charmouth, havde troet
allerede nu at kunne vinde Erobringer i Landet eller
endog omstyrte Egberts Throne. Da en stor
Vikingeflaade i Aaret 835 landede paa Kysten af det vestlige
Wales, indgik Vikingerne Forbund med Britterne imod
Kong Egbert. Snildt nok forstode de Danske
saaledes at benytte de indre Stridigheder i England
mellem den oprindelige brittiske og den senere
indvandrede saxiske Befolkning, for mulig selv derved at
skaffe sig Fodfæste i Landet.

Men den første Forbindelse mellem Britter og
Danske blev dog ikke heldig. De gjorde vel Indfald
i Egberts Kongerige, stormede hans Borge og Byer
og hærgede allevegne med Ild og Sværd. Men
omsider mødte de den saxiske Hær i Cornwallshire ved
Hengston. Kong Egbert seirede ikke alene her, men
Aaret efter (836) vandt han en lignende stor Seir over
de Danske.

Tiltrods for de Tab, de Danske saaledes havde
lidt mod Wessex, laa det dog øiensynlig i deres
Erobringsplaner, saameget som muligt at svække dette,
for dem farligste Rige i England. Aar 837 eller
Aaret før Egberts Død, som indtraf 838, landede ikke
mindre end to store Vikingeskarer, den ene bestaaende
af tre og tredive Skibe, ved Southampton og Portland;
den første blev jaget paa Flugt, men den sidstankomne
dræbte den saxiske Høvding, som gik dem imøde, og
med ham største Delen af hans Folk. For hvert Aar
tiltoge nu Vikingernes Anfald paa England i Mængde
og Styrke. I Aarene 838 og 839 udvidedes Angrebene
til den østlige Deel af England, som forhen, med
Undtagelse af Øen Sheppey, havde været skaanet.
Hedningerne bredte sig ud over Landskaberne Lindisey,
Østangel og Kent, trængte langt ind i Landet og
dræbte en Mængde Mænd og Qvinder, især dog i
London, Canterbury og Rochester. Paa denne Kant
af Landet vare de Danske uden nogen Understøttelse
af Britterne i Wales; de maatte derfor selv være saa
meget mere mandstærke 
The Saxon Chron. ad an. 832-839. Kong Egberts Dødsaar er i
denne Krønike urigtig henført til 836, istedetfor til 838..

I det nærliggende Irland havde Nordmændene
en ikke mindre Fremgang. Christendommen var vel
ikke med sine Omvæltninger indtil da rigtig naaet til
Norge, men Eenhedsbevægelserne under Erobreren
Kong Halfdan Svarte vare tilstrækkelige til at
foranledige saa betydelige Udvandringer mod Vest, at de
hidtil saagodtsom ubeboede Færøer nu tilligemed
Shetlands- og Orknøerne, efter Fortrængelse eller
Underkuelse af de ældre keltiske Beboere, kunde begynde at
blive bebyggede af Nordmænd, og at fra disse vigtige
Hvile- og Støttepunkter norske Vikingeflaader igjen
kunde bevæge sig videre mod Syd til Irland og
efterhaanden omseile og hærge dette Land paa alle Sider.
Ogsaa danske Vikingeflaader synes allerede dengang
stundom at have gjæstet Irland, ja endog at have
deeltaget i en Erobring af Hovedstaden Dublin. Men
for største Delen var det norske Vikinger, som, i
Lighed med deres danske Frænder paa Englands og
Frankriges Kyster, nu uforfærdede gik op ad Floderne
til det Indre af Landet, hvor de, ikke at tale om
Klostre, Kirker og Borge, deels plyndrede, deels
erobrede de rigeste Handelspladser og største Stæder,
t. Ex. Aar 834 Limerick ved Shannonfloden paa
Irlands Vestkyst, og (mellem Aarene 830—838) endog
flere Gange Hovedstaden Dublin, midt paa Irlands
Østkyst ved Floden Lifley 
De irske Annaler (hos O'Connor: Script. rer. Hib. I—IV.)..

Medens Nordmændenes og de Danskes dristige
Fremtrængen i de vestlige Lande saaledes rundtom
kronedes med Held, døde den frankiske Keiser Ludvig
den Fromme (Aar 840), hvorved de Danskes tilsigtede
Erobringer endnu mere fremmedes.

Keiserens tre Sønner kunde nemlig ikke enes om
Delingen af hans store Rige og en blodig Krig udbrød
imellem dem. Alene i et Slag ved Fontenay i Burgund
faldt saamange af de bedste Krigere i Frankrige, at
de gamle Krøniker fremhæve med Sorg og Klage,
hvorledes Landets tappreste Forsvarere mod
Normannerne her havde fundet deres Død, og hvorledes
Kysterne nu mere end nogensinde før, vare aabnede
for denne skrækkelige Landeplage. Strax efter Ludvig
den Frommes Død havde ovenikjøbet Sønnen Lothar
bidraget til at udvide Danernes, og selv hedenske
Daners, Magt i Frankerriget ved Aar 841 at afstaae
Harald og andre i Dorestad og Frisland bosatte danske
Høvdinger Øen Walcheren med de nærmest omliggende
Egne 
Datidens Harme over denne for Christenheden ydmygende Indrømmelse
(som Lothar gjorde deels for at vinde de Danske, deels vel for at
afbetale en ældre Taknemlighedsgjeld til dem, see ovenfor S 48), er
stærkt udtrykt i Annal. Prudentii Trecensis ad an. 841. Jfr. dog
Langebek: Script. rer. Dan. I. p. 523—524 not. f.. Ved Forliget i Verdun (843) deelte vel
Ludvigs Sønner Riget imellem sig, hvorved Kong Karl den
Skaldede fik det egentlige, oprindelige Frankrige og
saaledes en betydelig formindsket Kyststrækning at forsvare.
Men Virkningerne af de Danskes stadig fortsatte
Hærgninger vare begyndte at blive stærkt følelige. Overalt,
især paa Kysterne, herskede Usikkerhed og Modløshed.
Ikke faa Strækninger henlaae næsten øde, og talrige
omvankende, tildeels brødløse Munke fra de ødelagte
Kirker og Klostre udbredte ved deres gruopvækkende
Fortællinger endnu mere Frygten for Normannerne.
De Danske lærte ogsaa snart, at Karl hverken besad
Kraft nok til selv at møde dem eller i det Hele fandt
tilstrækkelig Understøttelse hos sine egenraadige og
selvkjerlige Vasaller. Neppe synderlig bedre var
Tilstanden i de lothringske, italienske og tydske Lande,
som i Verdun tilfaldt Karls Brødre Keiser Lothar
og Kong Ludvig den Tydske; sydfra hærgede der
Maurer og nord- og østerfra baade Slaver og snart
tillige Magyarer. Disse, saaledes fra alle Sider
ængstede Rigers Svaghed styrkede derfor Vikingernes
Mod og forhøiede deres Dristighed i en ofte
forbausende Grad. Selv den danske Konge Erik
Godfredsøn, som, maaskee nærmest i Haab om at erhverve
sig Herredømmet over Obotriternes og Frisernes Lande,
saa temmelig havde holdt god Forstaaelse og Fred
med Keiser Ludvig den Fromme, ja som endog paa
Keiserens Anmodning tidligere havde ladet dræbe nogle
af de værste, hjemvendte Vikinger, der længe havde
hærget paa Frislands og Frankriges Kyster 
Eriks herpaa grundede Andragende til Keiseren om Obotriternes og
Frisernes Lande, Keiserens Afviisning deraf og en senere Fredslutning
ommeldes i Annales Prudentii Trecensis ad. an. 838, 839., gjorde
nu, et Par Aar efter Forliget i Verdun, paa en
Maade fælles Sag med Vikingerne, idet han (845)
med en Flaade paa 600 Skibe skrækkelig hærgede
Elbegnene, især som det synes Hamborg. Senere
skal Erik have sluttet Fred med Kong Ludvig og lovet
baade ham og hans Brødre fremdeles at lade de
Vikinger straffe, som hærgede paa deres Lande.

Men hvorvidt en enkelt, nok saa mægtig dansk
Konge virkelig eller kun tilsyneladende vilde paa den
Tid række Haanden til at standse Vikingefærden fra
Danmark til de vestlige Lande, gjorde nu ikke længere
Stort til Sagen. Vikingeskarerne vare talrige nok til,
især naar de sluttede sig sammen, at byde Kongerne
aabenbar Trods, og de begyndte desuden stærkt at
forlade deres gamle Hjemstavn og søge sig et mere
blivende Sted i de vestlige Lande. Hidtil havde nemlig
de danske Vikinger sædvanlig kun havt de faste Pladser
paa Kysterne, især af Frisland og Flandern, som af
Keiserne frivillig vare dem overdragne. Men fra 840
af begyndte de i Frankrige selv med Magt at
nedsætte sig paa bestemte Punkter, paa Øer i de største
og vigtigste Floder, gjerne ved Mundingerne, hvor de
forskandsede sig og ikke alene overvintrede, men endog
tilbragte længere Tidsrum.

Imellem Aarene 840 og 843 havde saaledes Daner,
som tildeels vare vendte tilbage fra Hærget og i
England, besat nogle Øer paa Frankriges Kyst, navnlig Her
eller Noirmoutier ved Loirens Udløb, hvorfra talrige
Vikingeflaader efterhaanden udgik til alle Frankriges
vigtigste Floder, hyppigst dog til Seinen og Loiren.
Høvdingen »Oscher« (Asgeir?) løb t. E. (840-841)
ind i Seinen med sine Skibe, bemægtigede sig den
anseelige Handelsstad Rouen med det rige Abbedi
St. Ouen, ødelagde Abbediet lumiéges og truede andre
Klostre, som med Penge maatte kjøbe sig Fred. Fra
Abbediet St. Denis ved Paris kom der Udsendinge, for
at underhandle med Vikingerne om Løsgivelse af endeel
Fanger, der formodentlig vare Underhørige af Klostret 
Annal. Prudentii Trecensis. ad. an. 841. Om de ovennævnte Klostres
nærmere Skjebne see Depping: »Histoire des expéditions maritimes
des Normands et de leur établissement en France au Xme Siècle.«
Paris 1844 p. 70-71..
Det blev nemlig paa den Tid en yndet Skik hos Vikingerne
at bortføre i Fangenskab Folk, som de kunde have Haab
om, vilde blive udløste med anseelige Pengesummer. I
de samme Aar (omtrent 842) blev længere oppe mod
Norden et Par temmelig anseelige Handelsstæder
»Qventovic« (Syd for Boulogne i Nærheden af Etaples) og
»Cotuuig« (Katwyk nær Leiden?) næsten aldeles ødelagte af
Vikinger, som derefter gik paa Hærgetog til den
ligeoverfor liggende engelske Kyst 
Annal. Prudentii Trecensis. ad. an. 842. Nithardus (Duchesnius
Hist. Franc. Script. II. 377.).

Angrebene paa Egnene omkring Loirefloden vare
samtidig, efter Vikingernes sædvanlige Skik, begyndte
med Ødelæggelse af Klostre og Kirker. I Aarene 841—
843(?) nævnes ved Loiren Høvdingen Hasting (Eystein,
Haastein?), den berømteste af alle Vikingehøvdinger i
Frankrige paa den Tid. Munkekrønikerne, der
overhovedet naturligen maatte see Vikingetogene og
Vikingerne i det sorteste Lys, antage ham næsten for en
Aabenbaring fra Helvede selv. Han skildres med levende
Farver som den værste hedenske Viking; han skal med
umættelig Blodtørst have forenet den høieste Grad af
Tapperhed, Dødsforagt og Snildhed. Naar ikke en Seir
kunde vindes med Vaabenmagt, maatte der gribes til
List. Faa større Bedrifter, især i det sydlige Frankrige
og ved Middelhavets Kyster, ommeldes i det niende
Aarhundrede uden at Hastings Navn er knyttet dertil.
I Følge med ham og under hans Befaling var
Høvdingen Bjørn, en foregiven Søn af den ikke mindre
eventyrlige Vikingehelt, Kong Regner Lodbrok, hvis
Berømmelse gjenlyder ikke alene i det vestlige Europas
Aarbøger, men ogsaa i det skandinaviske Nordens egne
Sagn og Skjaldeqvad. De mangfoldige, baade mulige
og umulige Bedrifter, som sildigere Krøniker have
tillagt Hasting og Regner, afgive talende Vidnesbyrd om
deres Navnes Glands i den svundne Fortid
Medens Hasting, hvis Navn synes kjendelig at være forvansket i de
fremmede Krøniker, slet ikke forekommer i skandinaviske Kildeskrifter,
hersker der ogsaa Uvished med Hensyn saavel til hans som til Kong
Regner Lodbroks egentlige Levetid og Bedrifter.  Efter nogle Kilders
Udsagn skulde man t. E. formode, at Hasting først 20—30 Aar senere
kan være optraadt ved Loiren. Noget sikkrere turde det være, at
Regner Lodbrok har levet i Slutningen af det ottende og Begyndelsen
af det niende Aarhundrede.
.
Hasting eller rettere de danske Vikinger ved Loiren
vare nu ikke mere tilfredse med at gjøre smaae Udflugter
fra den faste Leir paa Øen Noirmoutier. De gik (841
eller 843) op ad Loiren forbi den stærkt befæstede
Stad Nantes og trængte lige ind i Hjertet af Frankrige,
hvor de plyndrede Amboise og Blois og lagde sig for
Tours. Men Indbyggerne her forskandsede sig bag
deres Mure og modtoge de Danske med Pile og
Kastespyd. En heftig Kamp begyndte, og det saa farligt ud
for Borgerne, da paa eengang Geistligheden i høitidelig
Procession førte Helgenen Martins Been, som de havde
optaget af Graven, hen paa Kamppladsen, hvilket af
Munkene berettes at have havt en saadan Virkning, at
de Danske maatte begive sig bort. Til Erindring
herom feiredes længe denne Dag (den 12te Mai) i Tours
som en Glædesdag og som en Hædersdag for den hellige
Martin.

Ikke destomindre optraadte Danerne ved Aar 843
i Loiren paa en endnu farligere Maade, end før. Blandt
de mange Overeensstemmelser mellem deres Færd
i Frankrige og i England er ogsaa den, at de i begge
Lande søgte at forene sig med de Led af
Befolkningen, som vare fjendtlig sindede mod de herskende
Franker og Angelsaxer. Ligesom Danerne i England
tidlig indgik Forbund med Britterne i Cornwall og Wales,
saaledes sluttede de sig i Frankrige til Resterne af de
ældre, ved Frankerne underkuede Indbyggere: de med
Britterne beslægtede Bretonner i Landskabet Bretagne.
For mulige, tilkommende Erobringers Skyld vilde
Bretonnernes Venskab aabenbart kunne være af stor Vigtighed for
de Danske, da Landskabet Bretagne netop begrændser den
nordlige Side af Loirens Munding, hvorved de Danske
maatte faae et dobbelt fast Stade i denne Flod.

Til Ulykke for Loirebredderne havde ogsaa ved
Aar 843 en misfornøiet Adelsmand fra Nantes ved Navn
Lambert forenet sig med Bretonnerne og de Danske.
De ængstede Indbyggere i Egnene ved Loirens Udløb
flygtede med deres bedste Kostbarheder ind til Staden
Nantes, som, paa Grund af sine Mure og
Fæstningsværker, ansaaes for at være tilstrækkelig beskyttet mod
fjendtlige Angreb. Men Vikingerne fulgte efter, brøde
tiltrods for Mure og Taarne ind i Byen og anrettede
her en frygtelig Ødelæggelse. Ikke engang i Kirkerne
bleve de ulykkelige Indbyggere skaanede. Biskoppen
nedhuggedes foran Alteret, og en Mængde af Indbyggerne
bleve deels dræbte, deels bortførte i Fangenskab.

Rimeligviis vilde det være gaaet endnu værre ud
over det omliggende Land, naar ikke en indre Uenighed
var opstaaet mellem Vikingerne om det rige Bytte.
Da de kom tilbage til Leiren paa Øen Noirmoutier,
brød denne Uenighed ud til en formelig Kamp, mulig
med Bretonnerne, som vel bilagdes, men som havde
den Virkning, at Vikingerne, akjøndt de endnu engang
hjemsøgte Nantes, dog snart forlode Loiren, for at
hærge paa andre Egne.

Vikingeflaaden stævnede nu længere mod Syden
og seilede ind i Garonnefloden, hvor Stæderne Bordeaux
og Toulouse maatte, som ingensinde før, ret gjøre
Bekjendtskab med de frygtede Normanners Sværd.
Senere gik Vikingerne endnu op ad Adourfloden og
derfra ind i det Indre af Gascogne til Tarbes. Men
overmodige ved deres Held vovede de sig for langt ind
mellem Bjergene. De bleve her overfaldne af
Bjergbeboerne og for en stor Deel fældede. Men dette Tab
var dog ikke større, end at Vikingerne, efterat have
hærget paa alle de større Floder i det sydlige
Frankrige, kunde vende deres Vaaben mod endnu sydligere
Egne, Skjøndt det rigtignok hedder, at det var ved Storm
deres Flaade forsloges til Spaniens Kyster.

Ved Aar 843 saae det nordlige Galliciens Kyster
for første Gang Normannerne lande ved Guion i Asturien
og derfra gaae imod Ferrol, efterat de havde ødelagt
Landet vidt og bredt. Baade i en Kamp med Kong
Ramiro den Første af Asturien og senere ved
Beleiringen af Corunna skulle Vikingerne have lidt betydeligt
Tab af Skibe og Mandskab, hvilket alligevel ikke
forhindrede dem i at seile mod Lissabon, 54 Skibe i
Følge. I tretten Dage beleirede de Byen og hærgede
Omegnen. Men formodentlig i Følelsen af, at de ikke
vare stærke nok til at møde de fjendtlige Hære, droge
de igjen bort længere mod Syd langs Kysterne af Algarve
og hærgede tillige Cadix.

Kong Ramiro af Asturien skal ved denne Leilighed
ikke alene have kjøbt sig Fred af de nordiske Vikinger,
men endog givet dem Anviisning paa at vende sig imod
de Egne, som Ramiros Fjender Maurerne vare i
Besiddelse af. Idetmindste havde den mauriske Fyrste
Abderrahman den Anden senere i Sinde at bekrige Kong
Ramiro, hvem han havde mistænkt for at have
foranlediget de Hærgninger, som Aaret efter Lissabons
Beleiring overgik det sydlige Spanien. Normannerne seilede
op ad Floden Guadalqvivir, og beleirede den store Stad
Sevilla, som lokkede dem fortrinligt ved sin Rigdom.
De brændte og plyndrede i Omegnen, men synes ikke
at have vundet Mere af Sevilla selv, end Forstæderne,
hvor de imidlertid gjorde et rigt Bytte. De holdt
mange Slag med Maurerne, hvem det dog, efter
Sigende, lykkedes at tilintetgjøre nogle af Vikingernes
Skibe. Nordboerne og Araberne, som i Rusland
dengang mødtes fredelig til Omtuskning af Varer, og som
i det Hele havde den fælles Interesse at bekæmpe
Christendommen og de christelige Riger, mødte
saaledes, mærkeligt nok, her hverandre som Fjender med
Vaaben i Hænde.

Paa samme Tid, som de eventyrlige Tog til
Maurernes Land foregik, hærgede de danske
Vikinger ved Seinefloden med fornyet Styrke (845).
Under Anførsel af deres Høvding Regner indtoge
de atter Byen Rouen og denne Gang med største
Lethed næsten uden Sværdslag. Men ikke tilfreds
hermed rykkede Regner videre frem med sin Flaade og
Hær og satte sig fast paa flere Øer i Seinefloden, hvor
han forskandsede sig paa bedste Maade. Allevegne,
hvor han var draget frem, saaes de blodige. Spor af
hans Hærgninger. Kong Karl den Skaldede begav sig
ved Rygtet herom til Paris, for at dække denne anseelige
Stad. Men istedetfor at samle en ordentlig Hær og
gaae Regner imøde, indesluttede Kong Karl sig i Klostret
St. Denis, der paa den Tid var eet af de fasteste Punkter
i Riget.

Rygtet om de frygtede Normanners Ankomst havde
imidlertid bragt den største Deel af Parises Indbyggere
til at forlade Staden; de Danske rykkede derfor (846)
ind i Forstæderne uden nogen Forhindring og begyndte
strax med deres Plyndringer. Kong Karl lod sig endnu
ikke tilsyne, men vedblev at holde sig indesluttet i St.
Denis, hvor han under Messer og Bønner anraabte
Frankriges Skytshelgen om Hjelp. Vikingerne gik da
ustraffede videre omkring i Egnen af Paris til Beauvais
og St. Omer, og de vilde upaatvivlelig have udbredt sig
endnu mere i Landet, naar de ikke, vistnok som Følge
af Umaadelighed, vare blevne overfaldne og svækkede af
en farlig smitsom Sygdom, og naar ikke desuagtet
Kong Karl, efter en Sammenkomst med Regner i St.
Denis, havde beqvemmet sig til at indgaae et Forlig
med dem. Kun imod Udbetalingen af den for hine
Tider uhyre Sum af 7000 Pund Sølv vare Vikingerne
at bevæge til at drage bort. Regner forpligtede sig til
Gjengjeld til ikke oftere at hjemsøge Frankrige, med mindre
han skulde blive kaldet af Karl som Bundsforvante.
Regner drog ogsaa, som det hedder, tilbage til
Danmark. Indbyggerne af Paris vendte derpaa ligeledes hjem i
høitidelig Procession med Benene af Helgenen St.
Germain des Prés, som Munkene fra dette Kloster havde
ført med sig, da de flygtede for Vikingerne.

Munkene fra hiin Tid søge i deres Krøniker
ligesom at dække den af dem beherskede, svage Konge
Karls Færd ved at kaste Skylden for det ydmygende
Forlig over paa hans Vasaller, der siges at have ladet
sig bestikke af Normannerne.

Som en Slags Trøst fremhæve de ogsaa, at Regner,
der ved sin Hjemkomst til Danmark hovmodede sig af
sit Held, strax efter døde tilligemed en stor Deel af
sine Folk til Straf, fordi de i Frankrige havde forgrebet
sig paa de christelige Helligdomme. Den danske Konge
Erik, som i sine sidste Aar blev gunstig stemt mod
Christendommen, og som fra Tydskland og Frankrige
havde modtaget truende Opfordringer til at standse
Vikingefærden fra sit Rige, skal da, rystet ved Regners
og hans Mænds Død, bl. A. have tilbagesendt de paa
Toget i Frankrige gjorte christne Fanger.

Regner og hans Mænd kunne dog i al Fald paa
en meget naturlig Maade være døde af den fra
Frankrige medbragte Sygdom. Hverken et sligt Uheld eller
Kong Eriks Omvendelse til Christendommen og hans
derved forandrede politiske Forhold vilde overhovedet
kunne afskrække danske Vikinger fra at hjemsøge Lande,
som i Striden mere forsvarede sig med døde Helgeners
Been, end med levende Mænd, og som saa villig kjøbte
sig Fred med uhyre Pengesummer. Kong Erik i
Danmark fik desuden i sine sidste Leveaar (850—854) nok
at gjøre med indre Stridigheder i sin Slægt. Han
maatte finde sig i at dele sit Rige og faldt tilsidst i
et Slag tilligemed de Fleste af Kongestammen. Hans
Efterfølger var en Dreng, Erik med Tilnavnet Barn,
som ovenikjøbet, for at holde sig paa Thronen, blev
nødsaget til (857) at overlade nogle frisiske Distrikter
paa Sønderjyllands Vestkyst til een af
Kronprætendenterne: Rørek.

Efter Kong Karls usle Forlig og Regners Død
vedbleve derfor Vikingesværmene ikke alene at holde
sig overalt i Frankrige, men de tiltoge endog i Antal,
Styrke og Dumdristighed. Forsvarsanstalter bleve vel
paabudte, men ikke gjennemførte paa en for Landet
betryggende Maade. Skrækken for Vikingerne var ikke
uden Grund ligesaa almindelig som stor. Flere og
flere Strækninger, især nærmest ved Floderne, kom til
at henligge udyrkede og ubeboede. Klostre og Stæder,
ja selv de stærkest, befæstede blandt disse, i hvilke
Landbefolkningen forgjæves havde søgt Sikkerhed,
frembød synlige og sørgelige Vidnesbyrd om Vikingernes
Hærgen. Den standsede Jorddyrkning og Vikingernes
idelige Udpresninger af Penge, Levnetsmidler og andet
Gods maatte snart fremkalde Nød, som endnu mere
forøgedes ved Hoffets Ødselhed og ved de Stores
lovlovløse, uchristelige Begjerlighed efter at tilegne sig
baade de fra deres Hjem fordrevne Geistliges og andre
Folks Eiendomme. Frankernes Naboer mod Vest,
Bretonnerne i Bretagne, vedbleve at slutte sig til
Normannerne og i Forening med dem at hærge saavel
paa de franske Lande som ogsaa stundom paa de
Geistliges Besiddelser i Bretagne selv. Syd for det
daværende, egentlige Frankrige, hvis Udstrækning endnu
kun var meget indskrænket, laa det af Kong Pepin
beherskede Aqvitanien, hvor Normannerne ligeledes jævnlig
anrettede frygtelige Ødelæggelser. Da Pepin ikke var
istand til ret at styre og forsvare sit Land, blev han
afsat af Folket, der overgav Kronen til hans
Farbroder Kong Karl den Skaldede. Men Karl, som
ikke kunde værne om sit eget Rige, formaaede
endnu mindre at værge det fjerntliggende Aqvitanien.
En stærk Bevægelse imod ham kom snart til Udbrud.
Nogle af Aqvitanerne vilde indkalde hans Broder Kong
Ludvig den Tydske, medens Andre sluttede sig til
den afsatte Kong Pepin, der endog senere (857)
indgik nøie Forbund med Normannerne, med hvem han
derefter frygtelig hærgede sit eget Fædreland.

Under disse Uroligheder, som Kong Karl ikke
strax kunde beherske, fandtes derfor ogsaa ved Midten
af Aarhundredet (850—860) temmelig stadig, næsten
uafbrudt, Vikingeskarer leirede i Sommefloden, i Seinen,
Loiren og Garonnefloden.

I Seinen havde Høvdingerne Bjørn og Sigtryg
længe ligget i Vikingefærd, da Sigtryg paa eengang
(853), formodentlig efter Opfordring af Bretonnerne,
brød op til Loiren. I Forening med Bretonnerne
angreb han her sine egne Landsmænd, der med et uhyre
Bytte havde sat sig fast i Nantes. Efter en haard
Kamp, i hvilken Sigtryg selv blev saaret, besluttede de
i Nantes beleirede Danske hellere at dele deres
Rigdomme med Sigtryg og Bretonnerne, end at fortsætte
Striden, som ellers let kunde have altfor farlige Følger.
Sigtryg gik da tilbage til Seinen, hvor han kort efter
skal være falden. Senere hævnede de Danske i Nantes
sig paa Bretonnerne ved et Hærgetog til deres Land.

I Seinen vedbleve dog Vikinger at holde sig. Aar
857 trængte de atter ind i Paris, brændte flere Kirker
og afstode kun fra yderligere Ødelæggelser imod at
erholde anseelige Pengesummer. Samtidig bredte de
deres Tog ud over Omegnen af Paris. Ved Loiren
hærgedes især Nantes, Tours, Blois, Orleans og flere
Stæder, og i Aqvitanien ved Garonnefloden Bordeaux
og tildels Toulouse, som dog gjorde heldig Modstand,
foruden mange andre Egne af dette ved Pepins og
Kong Karls Kamp dobbelt hjemsøgte Land.

Fra Gironde-Egnene af, hvor disse Stridigheder
maae have samlet talrige Vikingeskarer, siges Hasting
nu at have gjort et nyt Tog (859 — 860) til Spanien,
ja heelt ind i Middelhavet. Han gik langs Kysten
til Rhonemundingen, løb op i Floden og befæstede
Øen Camargue, hvorfra han hærgede hele det
omliggende Land. Derfra drog han videre til
Grækenland og Italien, hvor han indtog flere Stæder, bl. A.
Pisa og Luna, i Nærheden af Carrara, som han ansaa
for Rom. Rygtet om Roms Herlighed og Rigdomme
havde nemlig især lokket Nordboerne saa langt mod
Syden. Men snart opdagede Hasting og hans Mænd,
at denne, for Rom feilagtig antagne By var stærkt
befæstet. De maatte derfor tage deres Tilflugt til
List, for at vinde Staden.

Beladte med rigt Bytte vendte Vikingeskibene
under idelige Hærgninger atter tilbage til Spanien og
derfra til Frankrige, hvor Karl den Skaldedes
Herredømme, netop paa Grund af Vikingernes stadig
fortsatte, ødelæggende Indfald, truedes med Undergang.
De store Vasaller og Lensmænd, som iøvrigt selv
jævnlig gjorde sig skyldige i Feighed og
Landsforræderi, klagede lydelig over hans Svaghed og
Uduelighed, afsatte ham derfor og valgte i hans Sted Ludvig
den Tydske til Konge. Ludvig rykkede just ind i
Frankrige, da Karl havde opbudt alle sine Kræfter,
for at fordrive de Danske fra Øen Oissel i Seinen,
nær Pont de l'Arche, hvor de havde bygget en fast Borg,
og hvorhen de søgte med deres i Omegnen vundne Bytte
(858). Ikke faa Vasaller vare udeblevne fra Beleiringen,
og ved Efterretningen om Ludvigs Fremrykken flygtede
flere af dem, der allerede vare komne. Tilsidst vare
næsten alle Beleirerne, der havde omringet Øen, borte
og Kongen blev saagodtsom ene og syg ladt tilbage foran
Danernes Borg. Karls nærmeste Omgivelser havde
ovenikjøbet den Troløshed at kappe Ankertouget paa
hans Fartøi, saa det drev for Strømmen og Kongens
Liv kun med den yderste Nød blev reddet.
Ludvig den Tydskes Herredømme varede dog kun
kort. Karl kom tilbage paa Thronen, tilgav sine
forræderske Vasaller og, for at skaffe Fred, idetmindste
foreløbig, for Vikingerne, indgik han et Forlig med
Høvdingen Bjørn, der endnu uafbrudt holdt sig i Seinen.
Forliget sluttedes paa Slottet Verberi 859.
Sandsynligvis erholdt Bjørn og hans Mænd en anseelig
Pengesum 
Prudentii Trecensis Annales a. 840—860. Nogle af Vikingerne ved
Loiren og i Aqvitanien ved Aar 843 kaldes af en gammel aqvitanisk
Krønike (hos Pertz: Mon. Hist. Germ. II. 253) »Westfaldingi«,
sandsynligvis fordi de vare komne fra det af danske Konger dengang hyppig
beherskede Vestfold i Norge. Iøvrigt kunne ogsaa enkelte norske
Vikingeskarer godt frivillig have været blandede eller forenede med de
talrigere danske paa Frankriges Kyst. See endvidere Werlauff: Om
de gamle Nordboers Bekjendtskab med den pyrenæiske Halvøe (Annaler
for nordisk Oldkyndighed 1836—1837. S. 18—29): P. A. Munch:
Det norske Folks Historie I. 419—435; Depping: Expéditions Maritimes
des Normands Liv. II. chap. III.
.

De Danske, som med saa overraskende Held
allevegne næsten uhindrede gik op ad Floderne til
Frankriges Indre, hvor selv de anseeligste og stærkest
befæstede Stæder jævnlig bleve erobrede og plyndrede,
og som paa lignende Maade trængte frem i Saxland
og Frisland, vilde i disse Lande snart heller ikke
længere lade sig nøie med Besiddelsen af enkelte Øer
ved Flodmundingerne. Vistnok som Følge af Daners
frygtelige Hærgninger paa Frislands Kyst, maatte
Frislands og Lothringens Herre Keiser Lothar (850)
overdrage Dorestad og formeentlig tillige Kyststrækningen
Kennemerland (»Kennemaria«, Oldnordisk »Kinnheimr«)
til den danske Kongesøn Rørek, en nær Slægtning
af den Harald Klak, der tidligere havde havt det samme
Len. Men der var den store Forskjel, at Harald Klak
havde faaet dette af Keiser Ludvig som en Art
Daabsgave, medens Rørek, efter først at have været forjaget
af Lothar fra nogle tidligere Besiddelser i Frisland, nu
tiltvang sig Lenet ved Vaabenmagt. En anden dansk
Kongesøn Gudrød eller Godfred, formodentlig en Søn
af Harald Klak, hærgede ogsaa i den Grad deels paa
Flandern ved Scheldeflodens Bredder, hvor de danske
Vikinger, især ved Flodmundingen, havde et yndet
Opholdssted, og deels mere sydpaa i Frankrige ved Seinen,
at Lothar og hans Broder Karl, tiltrods for deres
forenede Hærstyrke, maatte slutte Forlig med ham og
overdrage ham et Stykke Land til Len ved
Schelden eller Seinen (853). Det var fra disse Besiddelser
af at Rørek og Gudrød nogle Aar senere tilsammen
gjorde et Forsøg paa at erhverve sig Kongedømmet i
Danmark efter Kong Eriks Død (854), og om end
Forsøget i det Hele taget mislykkedes, opnaaede dog
Rørek derved at faae sine tidligere Lande forøgede med
en frisisk Strækning paa Vestkysten af Sønderjylland 
Ruodolfi Fuldensis Annal, ad an. 847, 850 og 857. Prudentii
Trecensis Ann. ad an. 846, 847, 851, 852, 854 og 855..

De mange faste Pladser, som Danerne nu havde
inde paa Frislands og Frankriges Kyst, gave de
fornyede Angreb paa England et Tilhold og en Styrke,
som de ikke forhen havde havt. Blev en Vikingeflaade
slagen i England, kunde den meget hurtig komme
over til de frisiske eller franske Kyster, gjenoprette
det lidte Tab og vende tilbage til England stærkere
og farligere, end før. Alle de faste Punkter, hvor
Danerne for længere Tid opholdt sig, vare selvfølgelig
ligesom befæstede Leire, der optoge i sig alle enkelte
Vikingeskibe med deres Mænd og igjen udsendte
større samlede Skarer paa vigtigere Hærge- eller
Erobringstog.

I Aaret 840 havde Besætningen fra fem og tredive
danske Vikingeskibe tilføiet den vestsaxiske Konge
Ethelwulf et stort Nederlag ved Charmouth, og fire Aar
efter vandt danske Vikinger en endnu mere afgjørende
Seir i Nordhumberland over Kong Redwulf, der selv
faldt i Slaget tilligemed Høvdingen Alfred og den
allerstørste Deel af hans Mænd. Dette Slag havde
forsaavidt særdeles Betydning for Nordhumberland, som
den af Redwulf fordrevne Konge Ethelred nu kunde
komme tilbage og atter tiltræde Regjeringen. De
mange Uroligheder i det nordhumberske Rige have
vistnok allerede i denne tidlige Tid givet flere Danske
Anledning til at sætte sig fast der ligesom paa den
nærliggende Kyst af Mercien og Østangel, hvor de under
de indre Stridigheder ogsaa der kunde benytte enhver
gunstig Leilighed til at sikkre deres egen Stilling og
Indflydelse og til desuden at aabne Veien for deres,
Tid efter anden tilstrømmende Frænder, hvad enten
disse kom som fredelige Nybyggere eller fra først af
som Fjender. Da netop i de samme Aar ikke faa
danske Mænd, baade Konger og deres Følge, nedsatte
sig i Frisland og Frankrige, hvor de hurtig bleve
omvendte til Christendommen, er det overhovedet
meget naturligt, at noget Lignende maatte kunne være
skeet i det tilgrændsende England 
Om de tidligste danske, baade Folke- og Stedsnavne, som netop nu, i
første Halvdeel af det niende Aarhundrede, begynde at vise sig i
England i og ved det af Danske særlig yndede Kloster Croyland paa
Østkysten nær Bugten the Wash, see de paagjeldende Breve fra Aarene
800—840 i Kemble: Codex Diplomaticus Aevi Saxonici, sammenholdte
med J. J. A Worsaae: Minder om de Danske og Nordmændene i
England, Skotland og Irland S. 169-72..
Havde de Danske først paa denne Maade faaet
fast Fod i England, var det ikke let at tilintetgjøre
deres Indflydelse, som stadig maatte blive forøget ved
ny indkommende Vikingeskarer og disses uafbrudt
voxende Magt.

Henimod Midten af det niende Aarhundrede var
det ogsaa som om Angelsaxerne ret samlede sig, for
at holde de Danske borte. Bevidstheden om hvad det
gjaldt, lagde en saadan Styrke i deres Vaaben, at de i
Aaret 845 i Somersetshire ved Parrot kunde overvinde
de Danske i et stort Slag. Et lignende Tab leed de
Danske sex Aar senere ved Wembury nær Plymouth
i Dorsetshire, altsaa ogsaa i Wessex, hvoraf
fremgaaer, at de Danske gjennem lange Aarrækker maae
være vedblevne at kæmpe paa de vestsaxiske Kongers
egentlige Omraade i Haab om derved at svække de
angelsaxiske Overkongers Kraft.

I det samme Aar 851 landede en stor Skare af
Hedninger eller Daner ved Themsens Munding fra en
Flaade paa ikke mindre end 350 Skibe, der
sandsynligviis havde samlet sig i een af de befæstede Leire
under Frankriges eller Frislands Kyst.

Denne mægtige Hær slog i Førstningen
Englænderne med Rædsel. Canterbury og London
indtoges med stormende Haand, den merciske Konge
Bertwulf, som endog tog Kostbarheder fra Klostret
Croyland, for at tilveiebringe saa stor en Hær, som
muligt, blev aldeles jaget paa Flugt, og Vikingerne
droge nu dristigere og mere opfyldte af ærgjerrige
Forhaabninger, end forhen, ind i Surrey. Men den
vestsaxiske Konge Ethelwulf mødte dem her ved
Ockley, hvor der holdtes et af de blodigste Slag i alle
de danske Krige. Hverken før eller siden skal der i
England være skeet et saadant Mandefald af
Hedningerne.

Endnu samme Aar angreb Ethelstan, Konge i
Kent, heldig den danske Flaade ved Sandwich, erobrede
ni Skibe, dræbte en stor Mængde Folk og tvang de
øvrige til at redde sig ved Flugt. Sandsynligviis
foretoges Angrebet paa Flaaden, efterat Mandskabet havde
lidt Nederlaget ved Ockley, og efterat saaledes deres
Kraft var betydelig svækket.

Men tiltrods for disse Nederlag kunde dog de
Danske i det sidstnævnte Aar 851 for første Gang
tage deres Vinterophold paa Øen Thanet ved
Themsens Munding under Kysten af Kent, hvor de
tidligere oftere vare landede. Et Par Aar efter, (853),
søgte Høvdinger fra Kent og Surrey at jage de
Danske bort fra Øen; men det mislykkedes. En stor
Mængde paa begge Sider druknede og de engelske
Høvdinger selv faldt. To Aar senere derimod
overvintrede de Danske for første Gang ogsaa paa den
anden større Øe ved Themsens Udløb, Sheppey, som
de ligeledes forhen ofte havde hærget 
The Saxon Chron. ad an. 845—855..

De Danske havde saaledes tiltvunget sig den første
Begyndelse til mere faste Opholdssteder under den
engelske Kyst lige ved Indløbet til Englands vigtigste
Flod og rigeste Handelsstad London, og næsten
ligeoverfor de befæstede Leire, som deres Frænder havde
inde paa Frislands og Frankriges Kyster. I de
nærmest paafølgende Aar indeholde Krønikerne vel ikke
noget Særligt om de Danske paa disse Øer eller
deres Færd herfra til de nærliggende Egne. Det er
dog høist sandsynligt, at de Danske ikke have ladet
sig ganske fortrænge, men have indskrænket sig til
mindre Kampe, medens de rustede sig til af al Magt,
i Forening med deres nærboende Landsmænd, at
udvide det eengang vundne Fodfæste.

Samtidig med disse for Frankriges og Englands
Fremtid betydningsfulde Begivenheder, var ogsaa
Nordmændenes Herredømme i Irland voxet til en
paafaldende, vidtomfattende Styrke.

Efter mange, mindre Vikingeangreb paa Irland,
hvorved, som sædvanligt, især Klostre og Kirker
ødelagdes, viste der sig paa Irlands Østkyst i Aaret 838
to store Flaader, hver paa 60 Skibe, der gik op i
Floderne Boyne i Grevskabet Øst-Meath og i Liffey
ved Dublin. Hovedanføreren for disse Flaader var
Thorgils (»Turges«, »Turgesius«), som snart indtog den
vigtige Hovedstad Dublin og derfra udbredte
Ødelæggelse over det omliggende Land. Isærdeleshed ved
Opførelsen af Borge eller Forskandsninger, som
Nordmændene langt bedre skulle have forstaaet at bygge,
end Irerne, lykkedes det ham at opkaste sig til Herre,
ifølge de irske, stærkt poetiske Sagn, over hele Irland,
eller rettere vel over en stor Deel deraf. Men efter
sex Aars Forløb blev han dræbt ved List af Irerne,
hvorefter Irerne kæmpede fortvivlet med Nordmændene,
for at gjenvinde deres gamle Uafhængighed. I fire
store Slag skulle Irerne have dræbt over 4000
Nordmænd. I hvert Fald havde Irerne omtrent ved Aar
848 tilkæmpet sig Befrielse fra Nordmændenes
Overherredømme. Thi netop dengang sendte en irsk
Konge, som i Anledning af Seiren vilde begive sig til
Rom, et Gesandtskab til den frankiske Konge for at
erhverve Tilladelse til selv at drage igjennem hans
Land.

Det norske Kongerige, som af Thorgils var stiftet
i Dublin, gik neppe ganske tilgrunde ved hans Død
eller ved det storartede norske Overherredømmes
Ophør. Endnu 849 og 850 nævnes Dublin-Nordmændene,
ja fra Thorgils Tid af vare Nordmændene temmelig
uafbrudt i tre til fire hundrede Aar bosatte i Dublin,
der i denne lange Tid hyppigst blev behersket af dem.
Allerede 849 landede her en anseelig Flaade til
Undsætning for de efter Thorgils Død betrængte
Nordmænd. Ved denne Tid maae større Skarer baade af
Daner og Nordmænd være komne til Irland, da de
endog indbyrdes holdt blodige Kampe baade tillands og
tilsøes om Besiddelsen af Irlands Hovedstad. De irske
Krøniker vide nu bestemt at skjelne mellem de mørke
Daner (Dubh-Lochlannoch, Dubh-Geinte, Dubh-Gaill) og
de lyse Nordmænd (Finn-Lochlannoch, Finn-Geinte,
Finn-Gaill). Danerne, som senere ogsaa bleve kaldte
»Danars« og »Danmarcachs«, nævnes saa hyppig i
Irlands Aarbøger, at de upaatvivlelig maae have havt
megen og varig Indflydelse der. Imidlertid fik
Nordmændene Overhaand, idet en norsk Konge Olaf med
Tilnavnet den Hvide, i Aaret 852 undertvang de
Danske, som maatte give ham Gidsler, hvorefter han
gjenoprettede fuldstændig Nordmændenes Kongerige i
Dublin. Samtidig med ham grundlagde to Brødre
Sigtryg og Ivar norske Riger i de vigtige Handelsstæder
Waterford og Limerick. Nordmændene siges her
med Rette ikke mindst at have skaffet sig Fodfæste
ad fredelig Vei ved Handel og Søfart, da Irerne selv
vare for uvirksomme til at drive mere udstrakte
Handelsforbindelser, isærdeleshed tilsøes. Ogsaa disse norske
Riger i Waterford og Limerick bestode gjennem flere
Aarhundreder 
De irske Annaler (hos O'Connor Script. rer. Hib.) Prudentius
Trecensis: Annal. ad an. 847. Ogsaa nordiske Kilder indeholde
Beretninger om Erobrerne Thorgils og Olaf den Hvide. See Snorro
Sturlesøn: Harald Haarfagers Saga Cap. 35 (hvor Thorgils dog urigtig
udgives for en Søn af den norske Konge Harald Haarfager), og Landnáma
II. 15. Jfr. P. A. Munch: Det norske Folks Historie I. 437-443, og
J. J. A. Worsaae: Minder om de Danske og Nordmændene i England,
Skotland og Irland S. 322 ff..

Paa adskillige Punkter af Skotlands Kyst havde
Nordmændene desuden sat sig fast og oprettet mindre
Nybygder eller Riger, der dog snart kom til at adlyde
Moderlandet Norges mægtige Eneherskere.

Noget over Midten af det niende Aarhundrede
(omtrent ved Aar 860) havde følgelig Danerne og
Nordmændene overalt i de vestlige Lande tilkæmpet
sig flere Besiddelser, der tildeels skulde danne
Udgangspunkter for fremtidige større Erobringer. Foruden de
mere afhængige Len i Frisland og i Flandern eller
Frankrige, som danske Kongesønner havde erhvervet
sig, var der allerede i Irland afrundede og selvstændige
norske Kongeriger og det, mærkeligt nok, i Irernes
egne, største Handelsstæder. I Frankrige og England
derimod vare Danerne endnu væsentlig indskrænkede
til enkelte Øer i Flodmundingerne. England og
Frankrige maatte ogsaa naturlig yde en ganske anden,
kraftig Modstand, end det af Clanstridigheder og blodige
Feider mellem Mand og Mand i en særegen Grad
søndersplittede Irland.

*



VI.

Vikingetogenes tredie Tidsrum 860—878.  Bevægelser i Norden.  Større
Vikingeskarer i Frankrige.  Tolvaarskrigen i England 866—878.  Danernes
Erobring af hele England.  Alfred den Stores Flugt

*

I sidste Halvdeel af det niende Aarhundrede maa
der i alle Nordens Lande aabenbart have været et
stærkt indre Røre, at dømme efter de umaadelige
Folkesværme, der nu gik paa Vikingetog, ja formelig
nedsatte sig som Nybyggere i fremmede Lande. Fra
Sverige af grundfæstedes de første nordiske Nybygder
i Rusland og gjennem dem en ny og betydelig
Handelsforbindelse mellem det skandinaviske Norden, Rusland,
Egnene ved det sorte og kaspiske Hav, og Arabien En Sammenstilling af de talrige arabiske Myntfund i Norden viser nemlig,
at denne Forbindelse gjennem Rusland først kan være kommen i Gang i
Slutningen af det niende eller Begyndelsen af det tiende Aarhundrede..
Fra Norge og Danmark af udvandrede misfornøiede,
erobresyge og byttelystne Vikinger i stadig stigende
Antal mod Vest deels til Øerne i det nordlige Atlanterhav 
deels til de ulige mere lokkende christelige Lande
længere mod Syd, hvorhen allerede i Forveien saa
mange af deres Venner og Frænder vare gaaede. Det
kan heller neppe feile, at idetmindste Danerne i Norden
maatte modtage jævnlige og indtrængende Opfordringer
til at deeltage i Udførelsen af de storartede og lovende 
Planer, som deres Landsmænd forberedte fra deres
faste Leire under Frislands, Englands og Frankriges
Kyster, hvor de ikke alene havde et stadigt Hjem,
men hvor de mere og mere opførte sig som Herrer
over Kyster og Flodbredder.

Ved Aaret 860 havde saaledes en stor
Vikingesværm lagt sig ind i Seinen, hvorfra den i høi Grad
foruroligede det indre Frankrige. Vikingerne havde
den Dristighed at gaae lige til Paris, storme Klostret
St. Denis og bortføre Abbeden, en Slægtning af
Kongehuset. I Løsepenge for ham fik Vikingerne ikke
mindre end 685 Pd. Guld og 3250 Pd. Sølv. Foruden
Abbeden løsgaves hans Broder Gozlin, som senere
kom til at udmærke sig, netop imod Normannerne.

At Kong Karl den Skaldede under saadanne
Omstændigheder kunde være ivrig opsat paa at rense
Seinen for de Danske, som tilføiede det omliggende
Land uhyre Skade, ja som tre Gange i femten Aar
havde hjemsøgt Paris, var ikke besynderligt. Da han
selv var for svag til at kue Danernes voxende Vælde,
besluttede han at kjøbe den ene Vikingesværm til at
bekæmpe den anden. Ved Løfte om Udbetaling af en
Sum af 3000 Pund Sølv formaaede han ogsaa en
Hob Normanner eller Daner, som havde sat sig
fast i Sommefloden, til at paatage sig at bekæmpe
Danerne i Seinen, i hvilken Anledning han, for at
udrede denne Sum, endog maatte udskrive en meget
streng almindelig Skat, for hvilken ikke engang
Geistligheden skulde være skaanet.

Da alligevel Summen ikke blev udbetalt Vikingerne
i rette Tid, seilede Danerne fra Sommefloden under
Anførsel af Høvdingen Veland til den ligeoverfor liggende
engelske Kyst. De landede i Wessex, stormede og
indtoge Byen Winchester, hvor de vandt et meget stort
Bytte. Men just som de vilde drage til deres Skibe,
standsedes de af Høvdingen Osric i Forening med
Høvdingerne fra de tilgrændsende Hamp- og
Berkshirer. Kampen stod paa aaben Mark, hvor Hedningerne
ingen Mure eller Grave havde til Dækning, og hvor de
derfor ogsaa nedhuggedes i stor Mængde.

Først efter dette Nederlag vendte Resten af Velands
Mænd tilbage til Frankrige. Da Kong Karl her havde
lovet dem en Forhøielse af den eengang betingede Sum
fra 3000 til 5000 Pund Sølv, gik de op i Seinen og
angrebe de derværende Daner. Men saasnart disse
mærkede, at de ikke kunde holde sig, overbøde de
Kong Karl og lovede Beleirerne 6000 Pund Sølv, for
hvilken Sum da Veland igjen sluttede sig til sine
Landsmænd. Hans Flaade hærgede derefter atter i
Frankrige, men paa et af disse Tog opad Marnefloden,
blev denne afspærret paa Kong Karls Foranstaltning
og Skibene indesluttede. Vikingerne kom derved i en
saadan Knibe, at de maatte love Kongen, at de ikke
alene selv vilde ophøre med Hærgningerne, men at de
endogsaa vilde hjelpe til, at de andre Vikinger i Seinen
skulde forlade Landet. Aaret efter seilede virkelig
Velands Flaade bort fra Seinen og skiltes i flere Dele,
hvoraf een for anseelige Pengesummer lod sig kjøbe til
at deeltage i de herskende Stridigheder mellem Hertug
Salomon af Bretagne og Grev Robert af Anjou.
Høvdingen Veland selv skal have ladet sig bevæge til at
antage Christendommen, sandsynligviis imod at Kong
Karl maatte love ham et anseeligt Len. Veland
var Aaret efter hos Kongen, hvor han imidlertid blev
dræbt i en Tvekamp af een af sine egne Landsmænd,
der ligeledes var omvendt til Christendommen 
Prudentii Trecensis Annal. ad an. 860. Hincmari Remensis
Annal. (Pertz Monum. Germ. I. 455 sq.) ad an 861, 862, 863.
.

I det Hele var det vistnok ikke mindst Udsigten
til at vinde indbringende Len, som bevægede
Normannerne til at afsværge deres Fædres gamle Tro.
Endog den vilde Hasting siges saaledes at være gaaet
over til Christendommen, imod at Kong Karl
overdrog ham Grevskabet Chartres. Men ikke længe
efter skal Hasting have solgt sit Grevskab til en
Anden, af Frygt for at Karl vilde gribe den første den
bedste Leilighed til at skille sig af med en gammel
Fjende, til hvem han aldrig kunde nære nogen rigtig
Tillid. Hasting nævnes ogsaa senere som Anfører
for store Vikingetog baade i Frankrige, Flandern og
England 
Det maa dog atter her erindres, at Beretningerne om Hasting baade
ere udsmykkede og forvirrede med Hensyn til Tidsregningen..

Ved Aar 863—864 synes Seinen at have været
saa temmelig befriet for Vikingeflaader. Kong Karl
havde paa denne Tid sammenkaldt Møder af Grever,
Bisper og andre Stormænd til Pitres (Pistes), et
kongeligt Slot ved Sammenløbet af Floderne Andelle og Seinen,
hvor Normannerne ofte forhen havde været leirede.
Mødernes Hensigt var bl. A. at træffe Foranstaltninger
til et bedre Forsvar for Frankriges Floder end hidtil,
og vistnok navnlig for Seinens Bredder. Der klagedes
lydelig over den høist sørgelige Tilstand, hvori Egnene
her befandt sig. Næsten hele den ene Seinebred var
blottet for Indbyggere, som i deres Skræk vare flygtede
til den anden Side af Floden. Under Livstraf blev
det nu forbudt at sælge de Danske eller Normannerne
Brynjer, Vaaben, Heste eller Andet, som kunde
begunstige deres Hærgetog i Landet — Bestemmelser,
der blandt Andet vise, at Vikingerne ikke altid stode
i krigerske, men ogsaa i fredelige Forhold, navnlig i
Handelsforbindelser med Frankerne, ja at Vikingerne i
Frankrige, som i England, hyppig, naar de gik fra Borde,
skaffede sig Heste og paa denne Maade i meget kort
Tid trængte ind i det Indre af Landet og overraskede
Egne, der allermindst kunde ahne en fjendtlig Hærs
Komme.

Følgerne af disse Møder i Pitres blev
endvidere Anlæget af en heel Deel Fæstningsværker
langs Seinen, nemlig Befæstningen af Pitres, af Broen
ved Pont de l'Arche, hvor der opførtes et Brohoved,
fremdeles af Indløbet til Floderne Oise og Marne og
formodentlig af den store Bro ved Paris. Ved alle de
nye Fæstningsværker sattes Vagter. Men baade Kongen
og Folket bleve snart kjede af at holde den strenge
Bevogtning vedlige. Til Pitres kom allerede i Aaret
865 en Vikingeflaade paa 50 Skibe, hvis Høvding havde
den Dumdristighed og det Overmod at sende en Flok
paa ikkun 200 Mand til Paris, for at hente Viin.
Denne Haandfuld Folk opnaaede vel ikke, hvad den
vilde, men vendte dog uskadt tilbage til Vikingernes
Leir, hvorfra senere Afdelinger paa ikkun nogle hundrede
Mand ligeledes streifede hærgende om i det Indre af
Frankrige lige til Staden Bourges i Berry. Noget
senere paa Aaret (i 865) bemægtigede Vikingerne sig
endog Abbediet St. Denis ved Paris, hvor de forbleve
i over tre Uger og hvorfra de førte et uhyre Bytte til
deres Skibe.
Ikke desto mindre var der paa den Tid en
begyndende Aftagen af Vikingefærden i Frankrige. Ved
Loiren havde de Danske, tildeels vel som Følge af
deres formindskede Styrke, fundet en hidtil ukjendt
farlig Modstand af den tappre Grev Robert-le-Fort,
hvem Kong Karl havde overdraget Forsvaret af Landet
mellem Seinen og Loiren saavel imod Bretonner som
imod Normanner; flere Gange steg Grev Robert
adspredte danske Vikingehobe, hvis erobrede Faner og
Vaaben han som yderst sjeldent Seirsbytte kunde sende
Kongen, indtil han selv tilligemed Grev Rainulf af
Aquitanien faldt i en saadan Kamp i Nærheden af Angers.
Danerne havde dog dengang (i Aarene 863—866)
hærget Egnene baade Nord og Syd for Loiren bl. A.
Stæderne Angers, Poitiers, Bourges o. fl. I Følge og
Forbund med dem var der stadig Bretonner, som,
Skjøndt Christne, dog af Frankerne ansaaes for at være
omtrent ligesaa barbariske, som de hedenske Daner.
I Forening med Bretonnerne dannede Loire-Danerne
stundom hærgende Rytterhobe paa flere hundrede Mand.

I Aqvitanien Syd for Loiren bleve forøvrigt
samtidig de af Pepin mod Kong Karl vakte Uroligheder
lykkelig tilendebragte. Pepin, som tilsidst var gaaet
saa yderlig i sit Forbund med de hedenske danske
Vikinger, at han havde afsvoret sin Christendom og
antaget Danernes Hedenskab, blev fanget af Frankerne
og dømt til Døden, men derefter benaadet og
indespærret under god Bevogtning i et Kloster.
Aqvitanerne anerkjendte da atter Kong Karls Herredømme.

Erfaringen havde tilstrækkelig lært Frankerne,
hvor farligt det var, naar misfornøiede Stormænd
sluttede sig til Normannerne. Da derfor Grev Balduin
af Flandern hemmelig var flygtet fra Kong Karls Hof
med Karls Datter Enken Judithe, der i Forveien havde
vakt Forargelse ved at ægte sin afdøde Mands, den
vestsaxiske Konge Ethelwulfs egen Søn Ethelbald,
bidrog Frygten for at Balduin skulde indgaae Forbund
med Normannerne og især med sin Nabo den danske
Høvding Rørek i Dorestad, ikke lidet til, at Kong Karl
tog det flygtede Par til Naade. Han forstørrede
endogsaa Balduins Len paa den Betingelse, at Balduin
skulde forsvare Frankriges nordlige Kyster mod
Normannerne. Et sligt Forsvar var saameget mere
nødvendigt, som Vikingerne vedbleve jævnlig at hærge, ja
endog at tage temmelig fast Stade paa Kysterne saavel
af Flandern som af Frisland. I ikke ringe Grad lettedes
Vikingernes Fremgang her ved de fortsatte Delinger
og den deraf følgende Svækkelse af Karl den Stores
allerede tidligere tredeelte Rige. Karls Søn Lothar,
som med Keiserværdigheden havde arvet Italien,
Provence og Lothringen (hvortil Frisland hørte), var neppe
død (855), før hans Rige deeltes mellem hans tre Sønner,
af hvilke Lothar den Anden som sin Part erholdt
Lothringen. Lothars Forhold til Rørek i Frisland kan
neppe, i al Fald ikke strax, have været fredeligt. Thi
paa Røreks Opfordring blev i hans eget Len Dorestad
gjentagne Gange plyndret og afbrændt af de Danske,
især dog i Aaret 863, da en anseelig dansk
Vikingeflaade trængte op i Rhinen til en Øe ved Neus, hvor
den udholdt en Beleiring af Kong Lothar og Saxerne,
og hvorfra den først paa Røreks Forestillinger igjen
drog bort. Aaret efter maatte den samme Kong Lothar
udrede en stor Skat af Penge, Levnetsmidler og Viin
til Normannen Rodulf (Rolf) Haraldsøn, som
sandsynligviis, efter at have hærget Lothars Land, kun paa
denne Betingelse vilde med sine Vikinger forlade dets
Kyster 
Hincmari Remensis Annales ad an. 862—866. Edictum Pistense
(Pertz Monum. III, 488—496). Depping: liv. II. chap. IV..

Henimod Aar 866 havde dog de Danskes
Vikingetog til Frisland og Frankrige med det tilhørende
Flandern sammenligningsviis ikke nogen synderlig
Udstrækning eller Betydning, og disse Lande nøde, idetmindste
for en Tid, en Rolighed, hvortil de høilig kunde trænge.
I aldeles overveiende Grad var ogsaa nu de Danskes
Opmærksomhed henvendt paa tilsigtede større
Erobringer i det ligeoverfor liggende England, hvor
derfor de fleste danske Vikingeflaader i de vestlige
Farvande og fra de mange Leire paa Frislands,
Frankriges og selv tildeels Irlands Kyster ligesom samlede
hele deres Kraft.

Men saalænge denne Erobringskamp endnu var
uafgjort, kunde de Danske alligevel ikke ganske forlade
deres tidligere vundne faste Punkter under de nævnte
Kyster. Deels kunde de her have et godt Tilhold,
hvis det gik dem ilde i England, og deels kunde de,
naar det løb heldigt af der, bag efter tænke paa
lignende Erobringer navnlig i Frankrige. Det var følgelig
i sin Orden, at de Danske ikke ganske rømmede
Frankriges Floder, men at de efterlode Besætninger i
deres vigtigste Leire, og at de fra dem vedbleve ved
jævnlige smaae Skjærmydsler at holde Frankerne i Uro
og bange Forventning.

Den frygtelige Storm, som ved de forenede
Vikingeflaader nu brød løs i England, synes ikke at have
været forudseet eller ventet der. I flere Aar efter
Velands mislykkede Tog til Winchester (861) kom kun
en enkelt dansk Vikingeflaade (865) til Øen Thanet ved
Themsen, hvor den tog sit Vinterophold. De Danske
sluttede Forbund med Kentboerne saaledes, at de imod
at erholde udbetalt en Sum Penge skulde afstaae fra
Hærgninger i Kent. Men da de Danske alligevel en
Nat brøde op fra Leiren og fore frem med Ild og Sværd
over hele Østkysten af Landet, samlede Kentboerne en
større Hærstyrke, hvormed de forjoge de troløse
Voldsmænd.

Muligviis var det netop Daner fra denne Flaade,
som bragte deres Landsmænd Underretning om, at
de vestsaxiske Konger i England endnu ikke havde
erhvervet nogen synderlig Magt over Østangel eller
over det fjernere Northumberland, og at der i det Hele
taget paa Englands Øst og Nordkyst herskede en
indre Splid og en Svaghed, som ikke alene var gunstig
for Vikingefærden, men som ogsaa maatte kunne give
denne en heel ny Udstrækning og Betydning.

I Aaret 866, just som den vestsaxiske Konge
Ethelbert var død og hans Søn Ethelred havde
modtaget Herredømmet efter ham, landede en mægtig dansk
Flaade paa Englands Østkyst, i Nærheden af den store
Bugt »the Wash«, i Landskabet Østangel.
Hedningehæren, hvis vigtigste Høvdinger vare Ingvar (Ivar?)
og Ubbe, Sønner af Kong Regner Lodbrok, forlod
heelt og holdent sine Skibe og tog Vinterqvarteer i
Østangel, hvor den sluttede Fredsforbund med
Befolkningen. Næste Vaar (867) skaffede de Danske sig
Heste af Østanglerne, fore op imod Nord og satte
over Humberfloden til Nordhumberland, som dengang
var Skuepladsen for de heftigste Kampe mellem to
Konger Osbrith og Ella og deres Tilhængere. De
Danske bemægtigede sig Hovedstaden York og gjorde
derfra Hærgetog lige op til Tynefloden. Kongerne
Osbrith og Ella opgave nu deres egne Stridigheder og
rykkede med forenede Hære mod York, for at uddrive
de Danske, som i al Hast maatte samle deres spredte
Styrke. Fæstningsværkerne omkring Byen vare i en
daarlig Tilstand. Det saa derfor ud til, at de Danske
skulde overgive sig, da de paa eengang gjorde et
voldsomt Udfald, tilføiede Beleirerne et stort Nederlag,
og dræbte begge Kongerne Osbrith og Ella tilligemed
de fleste af deres Høvdinger (867). Fra den Tid af
var Erobringen af York sikkret, og derefter fulgte
snart Erobringen af det omliggende Nordhumberland.
Den tidligere angelske Befolkning her skyndte sig med
at slutte Fred med de Danske, som opkastede sig til
Herrer i hele Landet, hvilket altsaa blev den første
større Erobring, de danske Vaaben vandt i England.
I den nordlige Deel indsatte de Danske fra nu af længe
Underkonger. Den sydlige Deel af Landet blev
derimod forbeholdt den danske Hær, som snart begyndte
at dele Landet imellem sig og gjøre det til danske
Nybygder 
The Saxon Chronicle ad an. 866—867. Asserius de rebus gestis,
Aelfredi, Ethelwerdi Chronicor. (lib. IV. c. 11), Florentii
Wigorniensis Chronicon m. fl. ad an. 867..

Ved nogle af de første Erobringer i disse Egne
fik Lodbroksønnerne eller de Danske muligviis
Understøttelse vesterfra af de i Irland hærgende og tildeels
bosatte Nordmænd og Daner. Den norske Konge Olaf
den Hvide i Dublin havde vel tvunget »de sorte
Hedninger« eller de Danske til at anerkjende sit
Herredømme. Men de Danske bleve neppe heelt forjagede
fra Irland, siden de endnu efter den Tid stærkt hærgede
rundt om i Landet. Fornemmelig vistnok med disse
»sorte Hedninger« gik Olaf siden paa Tog deels til
det sydligste Skotland, hvor han fældede Kong
Constantin paa et Sted, som senere er blevet kaldet »the
Danes' dyke« og deels til Nordengland, hvor han skal
have hjulpet de der kæmpende Danske. Aabenbart
maatte det være Olaf af Vigtighed, ved Grundfæstelsen
af den danske Magt i Nordengland at skaffe sig
nærbeslægtede, mægtige Naboer, som i Nødstilfælde kunde
blive en vigtig Støtte for det norske Kongedømme i
Dublin og i det Hele for det norske Herredømme i
Irland og paa Syderøerne. Fra denne Tid af var der
idetmindste jævnlig Forbindelser mellem danske Konger
i Nordengland og deres norske Nabokonger i Dublin 
Annals of Inisfallen (O'Connor Script. rer. Hib. II. Appendix p. 35)
Annals of Ulster, (lbd. IV. p. 230—232). P. A. Munch: Det norske
Folks Historie 1. 444..

Efterat den vældige danske Erobringshær (867—
868) i det Væsentlige havde underlagt sig
Nordhumberland som en formelig dansk Provinds, kunde den
begynde fra dette faste Udgangspunkt at gjøre
Erobringstog til de nærmest omliggende Landskaber. Under en
frygtelig Hungersnød i Aarene 868 og 869 vare de
Danske saaledes fra Nordhumberland af rykkede heelt
ind i Mercien lige ned til den vigtige og stærkt
befæstede Stad Nottingham, hvor de toge deres
Vinterqvarteer. Den merciske Konge Burhred fik for den
fælles Fares Skyld Undsætning af den vestsaxiske
Konge Ethelred og dennes Broder Alfred. Forgjæves
laae dog de Forbundne udenfor Nottinghams Volde og
Mure. De Danske vare kloge nok til at holde sig
rolige og undgaae Slag. De Forbundne sluttede derfor
Forlig med dem, og i Løbet af Aaret 869 gik Danerne,
maaskee ogsaa som Følge af Hungersnøden, tilbage til
York, efterat de dog i Mercien havde faaet en ny
Udrustning af Heste.

Danehæren drog snart igjen ud paa Hærgetog til
forskjellige Sider. Een Afdeling fulgte Nordhumberlands
Kyst, ødelagde der fornemmelig en Mængde klostre
og Kirker, og foer frem mod Geistligheden med den
blodigste Grusomhed. Et, rigtignok sildigere, Sagn
fortæller, at Abbedissen i Klostret Coldingham ved
Rygtet om Danehærens Nærmelse afskjar sin Næse og
Overlæbe og opfordrede alle de øvrige Nonner i
Klostret til at gjøre det Samme, for at de kunde
indgyde de vilde Hedninger Afsky og derved redde sig
fra Vanære. Nonnerne fulgte deres Abbedisses Exempel.
Hedningerne bleve vel aldeles forbausede ved at see
de skrækkelig lemlæstede Qvinder, men Høvdingerne
Ingvar og Ubbe lode Klostret og alle Nonnerne
opbrænde.

En anden Afdeling af Danehæren gik henimod
Vinteren (869—870) paa Baade ind i Landskabet Lindisey's
Marskegne. Under Skjænden og Brænden rykkede
Danerne uafbrudt frem til Kesteven. De havde deelt sig
i flere Hobe, under Anførsel af Kongerne »Godrum«
(Gorm), »Berse«, »Oskitel« (Asketil), Halfdan og
»Anwynd«, samt Jarlerne »Frena« (Frode?), Ingvar, Ubbe
og de to Sidroc'er (Sigtryg), den Ældre og den Yngre.
Medens den danske Styrke saaledes var splittet,
forsøgte Ealdormannen eller Høvdingen Algar i Districtet
Hoyland i Lincolnshire, at tilintetgjøre den ved
Kesteven tilbageblevne danske Hær (870). Allevegne fra
samlede han Krigere og navnlig havde han faaet en
god Hjelp fra Klostret Croyland, idet Broder Toli
eller Tule, som forhen havde været en udmærket
Kriger, men som nu havde givet sig ind i Klostret, selv
mødte med 500 udvalgte unge Mænd. Algar gjorde et
modigt og fortvivlet Angreb paa de Danske, ved hvilken
Leilighed Tule atter hævdede sin gamle Krigerære. Tre
danske Konger faldt og med dem en overordentlig stor
Mængde af deres Folk. De Danske bleve trængte ind
i deres Leir, uden at dog de Christne kunde forfølge
Seiren videre.

Ved Rygtet om Algars Fremrykken mod Kesteven,
ilede de adspredte mindre danske Hære allevegne fra
tilbage til Hovedleiren. Natten, efter Slaget ankom de
der, belæssede med Bytte og førende med sig en stor
Mængde Fanger. Tidlig om Morgenen jordede de Danske
de tre faldne Konger, og gave derved Anledning til, at
det Sted, hvor deres Gravhøie opkastedes, »Laundon«,
senere fik Navnet Trekyngham  (de tre Kongers Hjem).

Imidlertid var Algars Hær om Natten bleven i høi
Grad forfærdet ved de mange tilbagevendte Danskes
Ankomst, saa den største Deel af Krigsfolket hemmelig
sneg sig bort i Forudfølelsen af den frygtelige Hævn,
som de Danske vilde tage for det Dagen i Forveien
lidte Nederlag. Tilsidst havde Algar af sine egne 800
Mand ikke mere, end 200 tilbage; han maatte derfor
navnlig stole paa sine Forbundne, af hvilke Tule med
sine 500 Mand nu sattes til at dække høire, medens
den lincolnske Høvding Osgot førte venstre Flanke.
De Danske derimod vare saa stærke med deres
samlede Magt, at fire Konger og otte Jarler førte Hæren
frem til Kamp, og dog vare to Konger og fire Jarler
efterladte til at dække Leiren med det der opsamlede
rige Bytte. Det kan neppe omtvistes, at de Danske,
for at tilveiebringe en slig Erobringshær, stadig under
hele deres Ophold i England, som nu ogsaa havde
varet i fire Aar, vare vedblevne at erholde
Forstærkninger baade fra de befæstede Leire paa Frislands og
Frankriges Kyster og fra de nordiske Lande selv. Jo
mere Udsigten ikke alene til Bytte, men ogsaa til faste
Erobringer voxede, desto større Tillokkelse maatte der
være for Nordens kamplystne Mænd til at drage did.
Sikkert var dog den aldeles overveiende Deel af Hæren
oprindelig udgaaet fra de danske Lande 
Af samme Mening er i Hovedsagen P. A. Munch: Det norske Folks
Historie I. S 650 Anm. 3, og 668—9..

Strax om Morgenen begyndte Kampen med
fornyet Heftighed. De Danske vare de Angribende og de
Christne maatte indskrænke sig til at forsvare sig i
deres faste Stilling mod den umaadelige Pileregn og de
gjentagne Stormanfald. Da omsider de Danske
henimod Aften kom til Erkjendelse af, at de ikke
formaaede at bryde Fjendens faste Stilling, besluttede de
at forsøge et Krigspuds. De lode som om de flygtede
bort i Forvirring, og bevægede derved Algar til at komme
frem af Forskandsningerne, for at sætte efter de
Flygtende. Men aldrig saasnart vare Anglerne vel ude
paa Marken, før de Danske hurtig vendte omkring,
samlede sig i Slagorden og efter en morderisk Kamp
fældte Algar, Tule, de fleste af Høvdingerne og en
talrig Hob af deres Folk. Denne store Seir var af
den meest afgjørende Betydning for Danehærens
Stilling i England, og navnlig havde den de sørgeligste
Følger for hele den nærmeste Omegn af den store
Bugt »the Wash«, som nu var fuldkommen aabnet for
og priisgivet til Danernes Hærgen.

Det var at vente, at Klostret Croyland, der havde
sendt Broder Tule med en saa stor og farlig Styrke,
maatte blive et af de Steder, der strax kom til at føle
Hævnen, saa meget mere, som Croyland var bekjendt for
sin Rigdom og sikkert før havde været Maalet for danske
Vikingeskarers Plyndrelyst. Allerede inden Slaget var
endt, da Krigslykken begyndte at vende sig til de
Danske, kastede nogle unge Mænd deres Vaaben og
ilede til Croyland, for at underrette Munkene om den
truende Fare. Abbeden Theodor var just med sine
Munke ifærd med Morgenmessen, da Flygtningernes
Raab og Skrig naaede deres Øren. I al Hast
besluttede de, at de yngste af Munkene skulde samle
Klostrets Helgenskriin, de øvrige største
Kostbarheder og de vigtigste Gavebreve, og med dem begive
sig paa en Baad til de indre, meest utilgjængelige
Marskegne. Den gamle ærværdige Abbed skjulte
derefter endnu en heel Deel kostbare og hellige
Gjenstande i en Brønd og lod et herligt med Guld belagt
Alterblad nedgrave i Jorden (hvor det aldrig siden blev
fundet), medens han selv med de ældste Munke
stillede sig for Altret i det Haab, at endog de grumme
Hedninger vilde have Agtelse for deres høie Alder og
hvide Haar.

Opfyldte af Harme havde de Danske naaet
Klostret. Under Anførsel af Kong Asketil stormede en
stor Hob ind i Kirken, hvor Kongen med egen Haand
nedhuggede Abbeden foran det hellige Alter. En lignende
Skjebne overgik Klosterbrødrene Asker, Grimketel,
Agamund og de øvrige Munke, efterat de Danske først ved
allehaande grusomme Pinsler havde søgt at formaae
dem til at angive, hvor Klostrets Kostbarheder vare
skjulte. Hedningerne begyndte derefter selv at opbryde
Gravene i Kirken, for at see, om der ikke i dem skulde
være Kostbarheder skjulte, men da Intet fandtes,
samlede de Benene af de her begravede ærværdige Mænd
og Qvinder, og opbrændte dem tilligemed den største
Deel af Klostret, der blev efterladt som en
rygende Gruushob. Den Eneste i Klostret, der synes at
være undgaaet Døden, var Drengen Turgar (Thorgeir),
hvem den danske Jarl Sigtryg den Yngre reddede, idét
han, bevæget over hans Ungdom og Skjønhed, rev
Munkedragten af ham og tildækkede ham med en dansk
Kappe 
Med Hensyn til de her forekommende Navne Turgar {Thorgeir),
Grimketel, Asker og Tule, som tyde paa nordisk Oprindelse, jævnfør
ovenfor S. 69 Anm..

I Nærheden af Croyland fandtes endnu flere rige
Klostre, paa hvilke Hedningerne kunde udøse deres
religiøse Fanatisme. Det første Sted var Medeshamstede
(Peterborough) — en By, som dengang var berømt for
sit Kloster, og som endnu har en herlig, ældgammel
Kirke at opvise til Minde om sin fordums anseelige
Betydning. Landfolket havde samlet sig i Byen, for at
forsvare Klostret og havde lukket Portene, men de
Danske toge Klostret med Storm og trængte strax ind
i Kirken, ved hvilken Leilighed Jarlen Ubbes Broder
»Lubba«, som han kaldes, blev farlig saaret i Hovedet
af et Steenkast, saa han maatte bæres bort til sit Telt.
Forbittret til Raseri herover kjendte Ubbe ikke mere
nogen Skaansel mod Abbeden eller de øvrige
ulykkelige Folk i Klostret. Ikke en Eneste blev i Live, ja
Ubbas Hævngjerrighed var saa stor, at Sigtryg endog
indstændig paalagde Drengen Turgar, hvem han havde
bragt med sig fra Croyland, at han skulde holde sig
borte fra Ubbes Nærhed, da hans Liv ellers ikke var
sikkert. Ogsaa her bleve Gravene opbrudte,
Liigstenene ituslagne, Benene adsplittede og Helgenernes
høitanseete Levninger haanlig traadte under Fødder.

Fra Medeshamstede gik Marschen til Huntingdon.
Ved at passere over Floden Nen hændtes det, at to
af de Vogne, som førte det umaadelige Bytte og Trods,
sank i et dybt Hul, hvorved Hestene druknede.
Jarlerne Sigtryg den Ældre og Yngre førte Bagtroppen,
til hvilken disse Vogne hørte. I den herved opstaaede
Forvirring lykkedes det Drengen Turgar, som altid
fulgte med den yngre Sigtryg, at flygte bort til en
nærliggende Skov, hvor han skjulte sig indtil han om
Natten kunde liste sig hjem til Croyland 
Efter Turgars Beretninger opbevaredes Erindringen om de Danskes
Færd i disse Egne i Abbeden Ingulphs Krønike om Klostret
Croyland (hos Savile Rer. Anglic. Script. p. 863—868).. Fra
Huntingdon trængte Danehæren videre frem til det berømte
Nonnekloster paa Øen Ely, hvor alle Nonnerne bleve
dræbte; Klostret plyndredes og overgaves derefter til
Luerne.

De Danske havde nu, foruden at være i
Besiddelse af hele Nordhumberland, hærget en stor Deel af
Mercien, navnlig Nottingham- og Lincolnshire. Ved
Øen Ely vare de tillige komne ind paa Grændserne af
Østangel, hvor de, som bekjendt, første Gang ved
deres Ankomst til England i Aaret 866 vare landede. I
det tiende Aarhundrede beskrives Østangel som næsten
heelt omgivet med Vand; umaadelige Marskegne, henved
hundrede engelske Mile i Udstrækning, fandtes mod Nord.
Mod Øst og Syd var Havet. Kun mod Vest var det
mere landfast, men det var her beskyttet mod Anfald
fra de andre Kongeriger ved en høi, anseelig Vold
ligesom en Muur. Dets Jordbund var frugtbar og
lystelig for Øiet; det var fuldt af store Søer og dets
Marskegne riigt befolkede med Munke.

Allerede ved deres første Ankomst til Østangel
havde de Danske sluttet Forbund med ludbyggerne her,
af hvem de endog havde faaet Heste til deres
Erobringstog længere mod Norden. Om Aarsagerne til
deres fjendtlige Tilbagevenden efter fire Aars Forløb,
vides ikke noget Sikkert. Det antydes kun, men
kjendelig som en senere opfunden Forklaring, at ved Kong
Edmunds Hof i Østangel var Ingvars og Ubbes Fader
Regner Lodbrok, efter at være kommen iland paa
Østangels Kyst, bleven dræbt, og at det var denne Udaad,
som Sønnerne nu vilde hævne.

Sandsynligere end dette Sagn, der anføres
forskjelligt i de engelske og nordiske Kilder 
En udførlig Sammenstilling af de nordiske og fremmede Sagn om
Regner Lodbroks Vikingetog og Død (i en Ormegaard) paa Englands
Kyst findes hos Munch: Det norske Folks Hist. I. 612—621., er det, at
Ingvar og Ubbe ligefrem have villet erobre hele
Østangel, hvortil de maaskee først nu følte sig mægtige.
Thi at det virkelig laa i deres Plan at erobre dette
Kongerige, aabenbarede sig strax deri, at Ubbe leirede
sin Hærstyrke i Mercien lige ved Nordgrændsen af
Østangel, medens Broderen Ingvar med en stærk Flaade
pludselig viste sig paa den østlige Kyst, hvorved de
omsluttede den største Deel af Landet. Først tog
Ingvar med Storm Byen Thetford, som han gjorde
til sit Hovedqvarteer. Kong Edmund samlede saa stor
en Styrke som muligt og rykkede mod Thetford, men
blev aldeles slagen og maatte flygte. Ingvar fik nu
tillige Undsætning af Broderen Ubbe fra Mercien,
hvorefter de i Forening rykkede mod Kong Edmund.
Edmund blev fangen, derpaa bunden til et Træ, pidsket
og gjennemboret med Pile til han opgav Aanden. Han
blev senere optagen blandt Helgenerne og kaldet
Edmund den Hellige. Sagnet tilføier, at Ingvar og Ubbe
netop myrdede Edmund i Skoven ved Hoxon, fordi det
var paa dette Sted, deres Fader Regner tidligere var
bleven dræbt. Høist rimeligt er det, at Kong Edmunds
qvalfulde Død kan være Oprindelsen til de nordiske
Sagaers udsmykkede Fortællinger om den grusomme
Hævn, Regner Lodbroks Sønner i England øvede mod
Kong Ella ved at riste en Blodørn paa hans Ryg.

De Danske toge nu deres Vinterqvarteer i
Østangel, forjagede eller snarere underkuede største Delen
af de derværende Indbyggere, og lagde hele Landet
fuldstændig under deres Herredømme. Samme Aar døde
den mægtige og snilde Høvding Ingvar. Den egentlige
Hersker i Østangel blev da den tidligere omtalte danske
Konge Gudrum eller Gorm 
The Saxon Chronicle an. 870. Ethelwerdi Chronicorum lib. IV. cap.
II. ad. an. 868—871, hvor een af Danehærens vigtigste Konger
forekommer under det ovenfor brugte, mere nordiske Navn »Berse«
(istedetfor det sædvanlige, forvandskede »Bacsecg«). Om Klostret
Medeshamstedes Ødelæggelse see den gamle Beretning hos Langebek
Script. rer Dan. II. p 52—56..
Ved Slutningen af Aaret 870 var den store danske
Erobringshær i Besiddelse af hele den nordostlige Deel
af England. De Danske rustede sig, som man kunde
vente, derefter til at vove en fortvivlet Kamp med det
sidste Kongerige i England, som endnu var ubetvunget,
nemlig Wessex. Allerede oftere havde danske Vikinger
hærget dette Land, uagtet dets kraftige Konger i længere
Tid havde været Overkonger i England. Men for første
Gang skulde nu en større, formelig paa militær Viis
ordnet Hær af Danske trænge ind over det vestsaxiske
Kongeriges Grændser. Det gjaldt om Tilværelsen af
hele den angelsaxiske Magt, ja selv om
Christendommen i England. Ligesom Wessex i sin Tid var
Forkæmper for det gamle saxiske Hedenskab imod
Christendommen, saaledes skulde det igjen blive
Forkæmper for Christendommen imod det fra Skandinavien
udvandrede Hedenskab.

En stor Flaade under Anførsel af Kongerne
Berse og Halfdan samt Jarlerne Sigtryg, »Frena«,
Asbjørn og Harald, seilede op ad Themsen, paa
hvis sydlige Bred det overordentlig talrige Mandskab
landede. Som en uhyre Strøm, delende sig i flere
Grene, væltede det sig ud over det omliggende Land
og satte sig tilsidst fast i Reading i Berkshire ved
Themsen, lige Vest for London. Paa dette i militær
Henseende vigtige Punkt, hvor Floden Kennet falder i
Themsen, og hvorfra der var let Adgang baade mod
Vesten til det Indre af Wessex og mod Østen til
Havet ad Themsfloden, for det Tilfælde Krigslykken
skulde blive ugunstig, opførte de Danske en befæstet
Leir, som paa to Sider var dækket af Floderne
Themsen og Kennet ved deres Sammenløb, og som paa den
tredie var forsvaret af en høi opkastet Jordvold.
Herhen bragte de forskjellige udsendte Hærafdelinger deres
Bytte, og herfra udgik de Tog, som bragte den
vestsaxiske Konge Ethelreds Throne til at vakle.

Kort efterat de Danske havde faaet Leiren
indrettet og befæstet, droge tvende Jarler ud til Hest med
endeel Mandskab, for at udspeide Egnen og lægge
Planer for de tilsigtede Erobringstog. Det første
Sammenstød med Vestsaxerne var dog uheldigt. Jarlerne
bleve overfaldne og den ene af dem slagen med en
stor Deel Folk ved Englafeld, hvorpaa de Tilbageblevne
flygtede til den forskandsede Leir. I dette Slag havde
Ealdormannen Ethelwulf seiret med de Krigere, som
han i al Hast havde Skaffet tilveie. Men faa Dage efter
mødte den vestsaxiske Konge Ethelred med sin Broder
Alfred og en stor Hær foran Reading-Leiren, for at
udjage de fremmede Erobrere af sit Rige. Det
lykkedes ham vel strax at nedhugge adskillige Danske,
som vare udenfor Leiren, men da det senere kom til
Slag paa aaben Mark, seirede de Danske ved den
tidligere med Held anvendte Krigslist, at de nemlig lode,
som om de vare overvundne og flygtede, hvorpaa de
da, saasnart deres Modstandere vare komne i Uorden
ved Forfølgelsen, pludselig vendte om og stillede sig i
Slagorden. Den tappre Ealdorman Ethelwulf, Seirherren
fra den forrige Kamp, faldt i Slaget, ja de Danske
bemægtigede sig endog hans Liig, som de senere førte
med sig til Derby i Mercien, hvorhen altsaa ogsaa en
Deel af Danehæren dengang maa være kommen.
Faa Dage efter dette Slag ved Reading stod en
ny Kamp, og det af en ulige alvorligere Natur, mellem
Kong Ethelred og de Danske. Det hedder vel, at
det var imellem begge Hære med deres hele Styrke,
men da Kamppladsen var ved Aescesdune (Ashdown),
som maa have ligget i eet af Naboshirerne, synes det
rimeligst, at den egentlig store Danehær strax ved
Reading har deelt sig i flere Afdelinger, hvoraf een
maa være bleven tilbage, for at dække Leiren som det
sidste Tilholdspunkt for den samlede Hær. De Danske
havde ved Ashdown besat en kratbevoxet Høi, hvorfra
de med en umaadelig og ødelæggende Pileregn
beskjøde den vestsaxiske Hær. Ethelred tilbragte lang
Tid med Bønner indtil hans Broder Alfred utaalmodig
begyndte Slaget og væsentlig ved sit Mod bidrog til,
at det blev vundet. Den danske Konge Berse selv
faldt for Kong Ethelreds egen Haand, desuden faldt
begge Jarlerne Sigtryg, den Ældre og den Yngre,
samt Asbjørn, »Frena«, Harald og hele den
ætstore danske Ungdom. Saxerne siges at have forfulgt
de Flygtende om Natten og den følgende Dag lige til
Leiren ved Reading. At de Danske med deres
foregivne hele Hovedstyrke ikke havde lidt noget
afgjørende Tab, viste sig imidlertid snart deraf, at de neppe
fjorten Dage efter kunde vinde en anseelig Seir ved
Basing i Hampshire, og nogen Tid efter en lignende
Seir temmelig langt igjen derfra ved Merton (i
Oxfordshire eller rettere maaskee i Surrey). Rigtignok havde
de Danske netop nu faaet en betydelig Understøttelse
ved en ny Flaade, som havde landsat en Mængde af
deres krigerske Landsmænd. Da de Danske jo ogsaa
allerede havde bredt sig vidt ud over det vestsaxiske
Land, blev Faren for dette hidindtil saa stolte
Kongeriges Selvstændighed dobbelt truende.

Midt i al denne Forvirring døde Kong Ethelred i
April 871, og blev efterfulgt af sin Broder Alfred
(»Aelfred«, »Elfred«), som senere har faaet Tilnavnet den
Store. Strax efter sin Broders Ligbegjængelse maatte han
gribe Sværdet, for at kæmpe mod de allevegne
fremstormende Danske. En ny Flaade og Hær var landet
ved Leiren i Reading, som længe og stadig vedblev at
være det danske Hovedqvarteer. Ved disse idelige
Forstærkninger kunde de Danske sprede sig mere og
mere mod Vest. Kun en Maaned efter sin
Thronbestigelse maatte Alfred endog kæmpe mod en dansk
Hær foran Borgen Wiltun ved Floden Willy i
Wiltshire, uden at det lykkedes ham at jage sine Fjender
ud af denne fjerne vestlige Egn af sit Rige. De
Danske seirede atter her, hedder det, ved at de
lode som om de flygtede.

Dette Nederlag kunde ikke andet end bøie den
unge Konges Mod. Rigtignok melde Angelsaxernes
Krøniker, at der i Aaret 871 var holdt otte Slag med
de Danske, og at disse i dem havde mistet een Konge
og ni Jarler. Men de nævne ikke, at de Danske fik
bestandig Undsætning fra deres Hjem, saa Tabet for
dem ikke blev videre stærkt føleligt, hvorimod
Vestsaxerne, som havde lidt ligesaa store, ja vistnok endnu
langt større Tab, ikke havde nogen Leilighed til at
udfylde de bestandig tiltagende Huller i deres
Krigerrækker. Forhen naar de vestsaxiske Konger, især som
Overkonger, førte Krig, havde de tilmed Understøttelse
fra de omliggende Riger, men af disse vare jo nu de
fleste, og næsten alle, i Hænderne paa de Danske.
Ikkun Mercien, hvor Alfreds Svoger Burhred herskede,
hævdede endnu nogenlunde, Skjøndt ikke engang paa
Søkysten, sin Uafhængighed. Men den svage Konge i
Mercien havde fuldtop at gjøre med at beskytte sit
Land mod de stadig tiltagende Anfald af Danske; om
at han skulde kunne sende Hjelp til Alfred, var der
ikke Tale.

Vestsaxens Tilstand var i andre Henseender høist
foruroligende. Foruden Folketabet svækkedes Landets
Velstand deels ved Krigsrustninger og deels ved de
Danskes Udpresninger og Plyndringer. Blandt
Vestsaxerne selv gjærede en heftig indre Splid, hvorfor
ogsaa Kong Alfred tilsidst var glad ved, efter
Overeenskomst med sine Høvdinger og sit Folk, at slutte
Forlig med de farlige Daner, ifølge hvilket disse mod
en Pengesum skulde forlade det vestsaxiske Kongeriges
Grændser.

Til at afslutte et saadant Forlig bevægedes de
Danske vistnok fornemmelig ved den Erkjendelse, at
det neppe vilde blive let, maaskee ikke engang
muligt for dem at hævde Besiddelsen af det vidtstrakte,
saa langt mod Vest liggende Wessex, naar de endnu
ikke havde fuldt Fodfæste i hele det nordfor liggende
Mercien, som jo stødte ulige nærmere op til deres egne
Besiddelser i Nordhumberland og Østangel. Fra
Wessex af bevægede Danehæren sig virkelig ogsaa strax
imod Mercien. Den gik over Themsen og leirede sig
i Omegnen af London, hvor den tog Vinterqvarteer.
Den merciske Konge Burhred maatte da gribe til det
samme Middel, som Alfred, at kjøbe den bort. For
en Sum Penge lode de Danske sig ogsaa bevæge til
at seile ned ad Themsen og gaae tilsøes (872).

Men det var kun en kort Frist, Kong Burhred
herved skaffede sig. Neppe var den danske Flaade
langs Englands Østkyst vendt tilbage til
Nordhumberland, i hvis nordligste Deel en Konge Egbert, som de
Danske selv tidligere havde ophøiet til Underkonge i
det nordligste Nordhumberland, men som var bleven
forjaget af Folket, nu blev gjenindsat paa Thronen, før
strax igjen en Danehær viste sig i Mercien i
Landskabet Lindisey ved Torksey, som den indtog. Den
lod sig vel bortkjøbe. Men allerede næste Aar
trængte de Danske igjen pludselig dybt ind i Landet til
Hreopendune (Repton) i Derbyshire, en By med et
berømt Kloster, hvor de merciske Konger havde deres
Grave. Kong Burhred, som opgav alt Haab om at
kunne udrette Noget imod de mægtige Danske, der
saaledes havde sat sig fast i Hjertet af Mercien, flygtede
forfærdet bort fra sit Rige, hvilket heller ikke hans
Svoger i Wessex Alfred var istand til at opretholde
for ham. Burhred begav sig til Rom, hvor han strax
efter sin Ankomst døde (i Aaret 874).

Der var nu Ingen mere i Mercien, der kunde
eller vilde gjøre de Danske alvorlig Modstand.
Efterretningen om Merciens Fald maa, tiltrods for de
gamle Stridigheder mellem Mercien og Wessex,
upaatvivlelig have gjort et mægtigt, nedslaaende Indtryk
paa de iforvejen betrængte og udpiinte Indbyggere i
Wessex, som nu maatte forudsee en snart forestaaende,
lignende Skjebne. De Danske indsatte en Konge i
Mercien, een af den forjagede Konge Burhreds
Høvdinger eller Thegner ved Navn Ceolwulf, som maatte
sværge Troskabseed og stille Gidsler. Men da han
senere gjorde sig skyldig i de blodigste Udsugelser og
viste sin hele foragtelige Charakteer i dens rette Lys,
blev han igjen afsat af de Danske selv og døde i den
største Elendighed. Paa denne Tid begyndte de Danske
for Alvor at bebygge det Midterste af England og give
mange af de derværende Steder danske Navne.
Foruden talrige Landsbyer og mindre Kjøbstæder, fik
ogsaa den vigtige Stad Derby i Hjertet af England, hvad
Krønikerne udtrykkelig berette, sit nuværende Navn
(sammentrukken af Deoraby ɔ: Dyreby) af de Danske.
Indtil da kaldtes den af Anglerne  »Northweorthig«.

Repton synes nu for en Tid at have været en
storartet befæstet Leir for de Danske, ligesom forhen
Reading ved Themsen. Efterat de Danske herfra havde
sikkret sig deres nye Erobring af det for dem saa
vigtige Kongerige Mercien, stod deres Hu til videre
Erobringer baade imod Norden og Syden. I Aaret 875
deelte Hovedhæren sig i to store Dele. Den ene gik
under Anførsel af Kong Halfdan til det Nordligste af
Nordhumberland til Tyneflodens Munding, altsaa til
Egnen af det nuværende Newcastle, hvorfra Halfdan
ikke alene streifede ind paa de nærliggende skotske
Grændser, men ogsaa videre mod Vesten til Bredderne
af Clyden, til det nuværende Cumberland. Allevegne
her vandt han Bytte og Land, som han uddeelte til
sine Krigere.

Den anden Hoveddeel af Leiren fra Repton vendte
sig under Anførsel af den østangelske Konge Gudrum,
af Kongerne Asketil og Amund mod Sydøst til
Cambridge, hvor den tog sit Vinterqvarteer (imellem Aarene
875 og 876). Gudrum maa enten ikke have følt
sig tilfreds med det nye Kongerige, han først havde
erhvervet sig i Østangel, eller ogsaa er han maaskee
snarere gaaet ud fra, at denne Erobring ikke var
fuldkommen sikkret, saalænge han i Ryggen havde
farlige angelske Konger i Mercien og saxiske Konger i
Wessex. Med Mercien havde han allerede
saagodtsom fuldstændig faaet Bugt; der stod da væsentlig
kun Wessex tilbage. Snart skulde ogsaa det Uveir,
som saalænge havde samlet sig omkring Alfreds Rige,
det angelsaxiske Herredømmes sidste Støtte, bryde løs
med ustandselig, overvældende Magt.

Danehærens Styrke bestod for en ikke ringe Deel
deri, at den aldeles uventet viste sig tilhest midt i det
Indre af Landet, og at den snart igjen hurtig kunde gaae
tilsøes og lande paa et mindre godt bevogtet Sted, paa
en langtbortliggende Kyst, hvor man mindst ahnede det.

Da hen i Foraaret 876 Kong Gudrum havde faaet
sine Planer til det vestsaxiske Riges Undergang eller
dog Ydmygelse modnede, brød han i al Stilhed op med
sin Hær, lod staae ud tilsøes og landede efter nogen
Tids Forløb heelt nede paa Englands Sydvestkyst, i
Dorsetshire ved Warham. Dette Sted var ikke nogen
egentlig By, men væsentlig kun et Nonnekloster med
tilhørende Bygninger, men det havde en saare gunstig
Beliggenhed, paa den ene Side dækket af Havet,
hvortil der var god Udfart, og paa den anden Side ind
imod Land dækket af to sammenløbende Smaafloder,
saaledes at de Danske altid her kunde have et fast
Tilholdspunkt, naar de kom tilbage fra deres Udflugter
til de indre Egne af Wessex. Flere Vikingeflaader,
bl. A. maaskee, som tidligere, fra Irland og de vestlige
Øer af, foruroligede desuden ved denne Tid Kysterne, og
om end Kong Alfred af og til, selv tilsøes i Canalen
mellem England og Irland, vandt nogle Fordele over
sine Fjender, var det dog indlysende, at han ikke
havde Kraft nok til i Længden at modstaae de Danskes
afgjorte Overmagt tilsøes. Fra Warham af streifede
vedblivende plyndrende Danehobe omkring i Wessex.
Det ulykkelige Folk jamrede sig under den tunge Svøbe;
Modløshed og selv indre Splid var i stadig
Tiltagende. Alfred maatte derfor i sin Fortvivlelse gribe
til den samme Udvei, som hans Broder før ham, at
kjøbe Danehæren ud af sit Rige. Gudrum var heller
ikke uvillig til at gaae ind herpaa. Gidsler bleve
stillede og de Danske besvore Forliget deels, for de i
Danehæren kæmpende Christnes Vedkommende, paa
Reliqvieskriin, deels med Hensyn til de talrigere
Hedninger, paa de hellige, sandsynligviis med Blod af
Offerdyrene bestrøgne Armringe. Denne Eed, bemærke
Krønikeskriverne udtrykkelig, ansaaes af de Danske som
saare hellig og ubrødelig, hvilket ogsaa mærkelig
stemmer med Efterretningerne i de nordiske Sagaer
om, at der paa Altrene i Gudehusene, idetmindste i
Norge og paa Island, henlaae store Guldringe, som de
Sværgende maatte tage i Haanden, naar de skulde
aflægge Eed.

Efter de høitidelige Forsikkringer og Eeder, maatte
Kong Alfred ansee den værste Fare for afvendt,
idetmindste for denne Gang. Men om Natten efter
Forliget brøde endeel af de Danske pludselig op fra
Warham og, efterat have dræbt en saxisk Rytterhob, der
kom dem imøde, joge de til den anseelige Stad Exeter
i Devonshire, som de overrumplede. Her havde de
saaledes i Nærheden af de Angelsaxerne fjendtlige, og
mod de Danske gjerne venligsindede Britter i
Cornwall bemægtiget sig endnu eet fast, i Forbindelse med
Havet staaende Punkt, hvorfra de uafladelig, ligesom
samtidig fra Warham, kunde forurolige det vestsaxiske
Rige. Om Aarsagen til det pludselige Forligsbrud, vides
ikke mere Noget; sandsynligt er det dog, at de Danske
have havt idetmindste Skingrunde, som de angelsaxiske
Krøniker af en naturlig, i andre Retninger ogsaa
paafaldende stærkt fremtrædende, Forkjærlighed for Kong
Alfred have overseet eller fortiet.

De Danske sade nu Vinteren mellem 876 og 877
over paa de to nævnte Steder i Wessex i Warham og
Exeter. Efter det feilslagne Haab om en fredelig
Overeenskomst udviklede Alfred megen krigersk
Virksomhed baade tillands og tilsøes. Hans Skibe bevogtede,
saavidt muligt, Havet, at ikke de Danske i Exeter og
Warham skulde faae Tilførsel eller Undsætning, og
hans Hære samlede sig mere og mere, for at
indeslutte Exeter og bringe de Danske til at drage bort.
Ved Foraarets Nærmelse havde ogsaa de Danske i Sinde
at forene deres splittede Hærstyrke, hvortil maaskee
Vanskelighederne ved Hærens fortsatte Forsyning i
Egnen af det udpiinte Warham kan have bidraget.
Den sidste, i Warham tilbageblevne Besætning
indskibede sig paa en Flaade af 120 Skibe, for at begive
sig til Exeter. Men underveis paa det derværende
urolige og farlige Hav, bleve de først overfaldne af
tykke Taager og senere af stærke Storme, ledsagede af
en saadan Bølgegang, at alle Skibene forgik og deres
Besætning omkom.

Efter dette frygtelige Tab for de Danske, havde
der tilsyneladende været en gunstig Leilighed for Kong
Alfred til at overfalde og ødelægge de øvrige i Exeter,
som det hedder, indesluttede og ængstede Fjender.
Men i Stedet derfor indskrænkede han sig til at slutte
Forlig med dem imod at de stillede ham Gidsler. I
August 877 droge derefter de Danske fra Exeter opad
imod Nord til Mercien og navnlig til Gloucester til
Severnfloden, hvor de havde deres Flaade liggende, og
hvor de tilmed stadig kunde faae Undsætning, uden at
de dog aflode med at forurolige Saxerne eller at
fortsætte deres Planer imod Alfred og det vestsaxiske Rige.

Endnu i samme Aar landede en anseelig dansk
Flaade paa den sydlige Kyst af Wales. Som
dens Anfører nævnes en Broder til Jarlerne Ingvar
og Halfdan. Denne Flaade skulde vistnok bringe
Understøttelse til den fra Exeter opbrudte og nu
tildeels i Gloucester liggende Danehær. Muligen har det
tillige været de Danskes Plan at ophidse Beboerne af
Wales imod deres gamle Arvefjender Saxerne i Wessex
eller i al Fald at formaae dem til, i de forestaaende
Kampe mellem de Danske og Saxerne, at forholde sig
rolige. Paa denne Maade vilde Alfreds Stilling blive
mere og mere betrængt, naar han ene og alene var
indskrænket til at samle sin Hærstyrke fra de faa
Strækninger af Wessex, som ikke vare aldeles ødelagte
eller endnu besatte af de danske Hære. Fra
Naboriget Mercien af modtoge desuden Westsaxerne
bestandig nedslaaende Efterretninger om, hvorledes de
Danske mere og mere efter Ceolwulfs Afsættelse
bebyggede Landet, og hvorledes Folket der villig bøiede
sig under det danske Herredømme.

Under disse for Alfred sørgelige Udsigter kom
Aaret 878, der imidlertid begyndte med en fortvivlet
Kraftyttring af det vestsaxiske Folk. Den ovennævnte
danske Flaade var fra Wales af gaaet tilsøes og var
landet i Devonshire ved Fæstningen Cynwith. De
Danske søgte at storme Borgen, som kun skal have
været omgiven af en temmelig svag Jordvold, men
Saxerne forsvarede sig under Shiregrevee Odda med
fortvivlet Mod, ja gjorde endog et aldeles uventet
Udfald. De Danske lede et saadant Nederlag, at henved
eet Tusinde af dem skulle være faldne. Blandt Andet
tabte de ogsaa deres Krigsfane, som den angelsaxiske
Beretning lader være vævet af Regner Lodbroks Døttre
for deres Brødre Ingvar og Ubbe. I Midten af Fanen
saaes Odins hellige Ravn, der, ifølge Sagnet, ligesom
flagrede med Vingerne, naar den varslede Seir,
hvorimod den lod Vingerne hænge slappe ned, naar den
varslede Død og Undergang 
En lignende Ravnefane omtales oftere i den danske Erobringshistorie
af England som de danske Krigeres Hovedmærke. Endskjønt de
nordiske Kilder, der, som bekjendt, ere af sildigere Oprindelse, Intet melde
herom, tør det dog, efter samstemmende Beretninger og ældgamle
Afbildninger paa omtrent samtidige Mynter og Faner, neppe betvivles, at
Odins Fugl Ravnen virkelig var de Danskes og mulig andre
Nordboeres Krigsmærke, ligesom Romerne til et saadant Mærke havde valgt
sig en Ørn, Gallerne et Sviin og Angelsaxerne en Drage. See videre
»Minder om de Danske og Nordmændene i England, Skotland og
Irland« S. 80—92..

Vestsaxernes Seir ved Cynwith blev dog uden
nogen videre Virkning for deres Lands Skjebne. Thi
den vældige Danehær, som havde samlet
Forstærkninger i Gloucester fra nysankommende danske Flaader
og tillige desuden fornemmelig fra det nærliggende af
Danske besatte og nu for en Deel allerede bebyggede
Mercien, brød samtidig som en Lavine ind over det af
Krigsulykker og indre Splid sønderrevne Wessex. Den
begyndte med at erobre den kongelige Borg
Chippenham, vestlig i Wiltshire ved Floden Avon og her
indrette en befæstet Leir, ligesom tidligere ved Repton i
Mercien og Reading i Berkshire. Fra denne Leir
streifede den ene Hærafdeling efter den anden ud over
det vestsaxiske Land. De ulykkelige Indbyggere maatte
underkaste sig eller søge sig et nyt Hjem i fremmede
Lande. Store Skarer droge over Havet til Frankrige,
for at redde deres Frihed, deres timelige Gods og
deres christelige Tro. Munke og Biskopper flygtede
med Helgenskrinene og Kirkernes Kostbarheder. Selv
Kong Alfred, der saa sig forladt af næsten hele sit
Folk, maatte opgive alt Haab om videre Modstand for
Øieblikket og med nogle faa af sine troeste
Ledsagere flygte til en afsides Egn yderst mod Vest i sit
Rige, nemlig til Sommerseternes Land, hvor der var
store Kratskove, Sumpe, Vandløb og i det Hele saa
vildt og udyrket, at det ikke var vanskeligt, der at
holde sig skjult.

Under allehaande Forklædninger, ukjendt af sine
egne Undersaatter vankede Alfred her omkring i flere
Maaneder, medens de seirrige Danske fuldstændig vare
Herrer i hans Fædres Land. Han havde tilmed den
Kummer at see, hvorledes endog Folkets aandelige
Kraft mere og mere svækkedes. Mange af
Vestsaxerne, hvis christelige Tro ikke var saa stærkt
grundfæstet, synes atter at have vendt deres Hu til de
gamle hedenske Guder, til hvem de danske Hedninger
af Taknemlighed for de vundne Seire nu dobbelt ivrig
maatte blote. Alene for at opnaae Beskyttelse og
anden Fordeel sluttede ligeledes ikke faa Vestsaxer sig
hurtig til de Danske.

Paa denne Maade havde Danehæren Aar 878
fuldendt Erobringen af hele England, og det ikke ved
enkelte tilfældige Seire, men ved en formelig, gjennem
tolv Aar uafbrudt fortsat militær Besætning af den
ene Landstrækning efter den anden, i Særdeleshed ved
Oprettelsen af store, befæstede Leire, der dannede
faste Støttepunkter for den stadig fremrykkende Styrke,
og ved klogt beregnet Samvirken af Land- og
Sømagten. I hiin tidlige Tid var ogsaa det store
Nordhumberland, Østangel og Mercien allerede ikke alene
beherskede, men tildeels bebyggede af de danske
Erobrere 
Hovedkilden er, som sædvanlig, the Saxon Chronicle ad an. 867 —
878, hvortil slutte sig de i Enkelthederne mere eller mindre omtvistede
Beretninger af Asserius: »de rebus gestis Aelfredi«, Ethelwerdus
Florentius Wigorniensis o. Fl. (i Mon. Hist. Britann. Vol. I.). Et
interessant, men af synlig Forkjærlighed for Alfred og Saxerne
paavirket Sammendrag af disse Kilder findes i Dr. Reinhold Pauli's:
»König Aelfred«. Berlin 1851 (Ogsaa i engelsk Oversættelse)..

*



VII.

Forlig mellem Danerne og Kong Alfred. Endelig Afstaaelse til de Danske
af Østangel. Halvdelen af England i de Danskes Magt (»Danelagen«).
Danekongen Gudrums Daab. Vikinger tilbage til Frisland og Frankrige.
Timaaneders-Beleiringen af Paris. Nederlag ved Løwen. Vikinger igjen i
England. Ganger-Rolfs og Danernes Erobring af Landet ved
Seinemundingen (»Normandiet«).

*

Ved Danernes Erobring af hele England var vel
tilsyneladende Saxernes Magt brudt og deres sidste
Mod tilintetgjort ved deres Konges Forjagelse.
Men i Virkeligheden var Erobringen altfor
uforholdsmæssig stor til at den længe kunde holdes,
idetmindste i en saadan Udstrækning. Havde Danehæren
end uafbrudt Tilstrømning fra alle Kanter, især vel fra
Frisland og Frankrige, af Vikinger, der lokkedes ved
de glimrende Udsigter til riigt Bytte, var den dog
altfor ringe til vedvarende at beherske et saa talrigt og
saa fjendtligsindet Folk, hvis Hjerter vare opfyldte af
nagende Sorg og Fortvivlelse. Kong Alfred var ikke,
som Mange troede, død. Saalænge han levede, var
Saxernes Sag heller ikke tabt.

I Forening med nogle troe Mænd, som havde
deelt hans Landflygtighed, viste han sig pludselig igjen
for sit Folk. Ved Hjelp af de Krigere, der ved Rygtet
om hans Tilbagekomst ilede til ham, lykkedes det ham
at opkaste en Forskandsning paa en Øe i
Somersetshire, i Nærheden af Somerton paa et Sted, hvor
Floden Thone falder i Parret. Denne Øe, som senere
blev kaldet »Aethelinga-eig« (sammentrukken
»Athelney« ɔ: Prindse- eller Fyrsteøen), havde en af Naturen
særdeles heldig Beliggenhed, da den bestod af en
temmelig stor Forhøining paa en lavtliggende Strækning,
som ved Havets Stigen blev sat under Vand, hvilket
naturligviis vanskeliggjorde, ja næsten umuliggjorde en
længere Beleiring 
At virkelig Alfred opholdt sig i denne Egn, er yderligere bleven
sandsynliggjort ved, at der her er opgravet et udmærket Smykke af Guld,
(for Tiden opbevaret i the Ashmolean Museum i Oxford), med den
angelsaxiske Indskrift »Alfred lod mig gjøre«. Dets Forarbeidning og
Form viser uimodsigelig hen til Alfred den Stores Tid; det er derfor
ogsaa almindelig kjendt i England under Navn af »Kong Alfreds
Juveel«. (Afbildet i Akerman's: Archæological Index. Tab. XIX, fig.
1-3)..

Saasnart Befæstningen paa Athelney var bleven et
tilstrækkelig sikkert Tilflugtssted, rykkede Alfred i
Marken med sin lille, modige Hær. Da han naaede
Skoven Selwood, som i hine Tider strakte sig paa
Østsiden af Devonshire og Somerset, hvor den dannede
som et fast Landeværn, ilede en stor Deel af de
betrængte Indbyggere fra de omliggende Shirer til, for
at følge hans gyldne Dragebanner.

Imidlertid var Rygtet om den saxiske Folkereisning
naaet til de Danskes Hovedleir i Chippenham, og en
Hær begav sig strax paa Veien herfra, for at qvæle
Bevægelsen i dens første Fremspiren. Begge Hærene
mødtes i Wiltshire ved »Aethandune«, formodentlig
Eddington ved Westbury. Men her vendte Krigslykken
sig pludselig mod de Danske. I sluttede Rækker
modstod Alfreds Hær ikke alene de Danskes voldsomme
og stadig fortsatte Angreb, men tilsidst kunde endog
Saxerne selv blive de Angribende. De Danske maatte
vige. Alfred forfulgte de Flygtende og dræbte en stor
Deel af dem lige til Portene af Leiren i Chippenham,
som han derpaa fuldstændig indesluttede.

I fjorten Dage skal Beleiringen have varet, indtil
de Danske, udmattede af Hunger og Kulde, bade om
Fred, imod at de, saa hurtig, som muligt, skulde
forlade det vestsaxiske Kongeriges Grændser og give saa
mange Gidsler, som Saxerne vilde have til Sikkerhed
for Fredens Overholdelse. Det hedder at Alfred
ynkedes over dem og lod dem paa disse Betingelser
drage bort.

Ligesaa utroligt som det, ifølge disse til Alfreds
Forherligelse aabenbart udsmykkede eller endog
opdigtede Beretninger, er, at Alfred i saa kort Tid, som
nogle faa Maaneder, skulde kunne have hævet sig fra
sin dybe Fornedrelse til et saadant Høidepunkt, at han
ikke alene kunde slaae den vældige danske Hær, men
ogsaa efter en Beleiring af ikkun fjorten Dage, faae
hele den danske Hovedleir i Chippenham aldeles i sin
Magt, ligesaa utroligt er det, at han, der havde været
forjaget fra sin Kongestol, medens de Danske hærgede
og ødelagde hans Land, nu skulde have følt
Medlidenhed med dem og af Naade og Barmhjertighed ladet
dem drage uhindrede bort. Langt rimeligere er det,
at et Forlig om Rømningen, idetmindste af Wessex,
er blevet sluttet, fordi Alfred har indseet, at han i
heldigste Tilfælde ikke vilde kunne udrette Synderligt
imod de Danske, der altid fik Undsætning saavel
fra de af dem erobrede og tildeels bebyggede
Landskaber i det nordostlige England som fra flere
Nabolandes Kyster, ja selv fra det skandinaviske Norden, og
fordi de Danske paa den anden Side have følt, at de
ikke uden altfor store Opoffrelser og Farer vilde kunne
vedblive at hævde Erobringen af det vidtstrakte, saa
langt afsides imod Vest liggende Wessex, isærdeleshed
naar den oprindelige saxiske Befolkning stadig med
Fortvivlelsens Kraft reiste sig imod dem.

Efter Opbruddet fra Chippenham rykkede de Danske
derfor heller ikke længere bort, end til det Sydligste
af Naboshiret Gloucester, altsaa endnu i Kong Alfreds
Nærhed, hvor de toge deres Hovedqvarteer i Byen
Cirencester, som af Kong Gudrum derefter blev holdt
besat i et heelt Aar.

Kong Gudrum havde imidlertid, og vistnok ikke
mindst af Hensyn til Bevaringen af sine Besiddelser i
England, erklæret sig villig til antage Christendommen.
Syv Uger efter Tilbagetoget til Cirencester skal han
nemlig med tredive af sine bedste eller fórnemste
Høvdinger have indfundet sig hos Kong Alfred, for at lade
sig døbe. Med megen Høitidelighed bleve nu, til stor
Glæde og Trøst for det angelsaxiske Folk, disse forhen
saa vilde og grumme Hedninger indlemmede i Christi
Kirke; Kong Alfred stod selv Fadder til Kong Gudrum
og gav ham i Daaben Navnet Ethelstan. Syv Dage
efter bleve de nysomvendte Danskes Daabsklæder
aftagne i Wedmor, og ved en kort efter (endnu i Aaret
878) sammesteds afholdt Rigsforsamling af de saxiske
Store, et saakaldet »Witenagemot«, det første, der var
blevet holdt efter den danske Erobring, afsluttedes et
formeligt Forlig mellem Alfred paa den ene og
Østangels Konge Gudrum-Ethelstan tilligemed Østangels
vigtigste Høvdinger paa den anden Side, hvorved en
stor Deel af England formelig afstodes til de Danske.

Ved dette endnu opbevarede Forlig 
Trykt hos Thorpe: »Ancient laws and institutes of England« I. 151 sq. bestemtes
saaledes først og fremmest, at Grændserne mellem
Gudrum-Ethelstans og Alfreds Riger skulde fastsættes
fra Mundingen af Themsfloden langs Floden Lea,
derefter til Bedford op ad Ouse Floden til Watlingastræt
eller til den Vei, som fra ældgammel Tid af var lagt
fra Englands Sydostkyst tværs op igjennem Landet
mod Sydvest til Chester paa Grændsen af Wales, og
som, idet den fulgte den naturlige Høideryg, hvorfra
Vandløbene baade mod Øst og Vest strømme, dannede
en virkelig Grændse mellem det sydvestlige og
nordostlige England. Isærdeleshed fra denne Tid af blev
Watlingastræt i det Hele ogsaa omtrentlig Grændsen
mellem den angelsaxiske og danske Deel af England,
ligesom den forhen, paa det sydligste Mercien nær, havde
adskilt Anglernes og Saxernes Lande. Netop den
Omstændighed, at det saaledes udelukkende var Anglernes
og ikke Saxernes gamle Land, der overgaves til de
Danske, maa væsentlig have trøstet Alfred, hvem det
fornemmelig gjaldt om at bevare sit fædrene, vestsaxiske
Rige, der ved Forliget endog forøgedes med de Syd for
Watlingastræt liggende Strækninger af Mercien.

Forliget satte endvidere Englændere og Danske
paa selvsamme Fod, idet t. E. Drabsbøderne vare de
samme. For de Danske beregnedes disse efter deres
egen gammelnordiske Myntberegning i Mark og Øre,
medens de for Angelsaxerne fastsattes i Pound og
Shilling. Forliget antyder desuden, at Englænderne
dengang stundom gik over til de Danske og toge
Tjeneste i deres Hære, hvilket sikkert maa
forstaaes baade om angliserede danske Nybyggere, og om
angelsaxiske Overløbere. Sandsynligheden af at der i
Gudrums Hær inden hans Omvendelse til
Christendommen fandtes flere Christne, vinder herved ny
Bekræftelse. Ogsaa en fransk Høvding over Ponthieu,
Isembard, en Søstersøn af Kong Ludvig den Stammende,
skal være flygtet fra Frankrige til Kong Gudrum i
Østangel og have ledsaget denne paa hans Tog mod Kong
Alfred i Wessex. Disse Tog maae saaledes
aabenbart dengang have været anseete for virkelige
Erobringstog, i hvilke selv Christne kunde deeltage.

Omtrent samtidig med Gudrum-Ethelstans Daab,
eller maaskee endog noget før, begyndte endeel af de
store Vikingeskarer, og fornemmelig vel de argeste
Hedninger, som fra Frisland og Frankrige af vare
komne ham til Hjelp ved de sidste Angreb paa Wessex,
lidt efter lidt at drage bort til deres forrige
Tilholdssteder. Blandt dem var Vikingehøvdingen Hasting, der
med sine Skibe og Mænd igjen gik til de franske
Kyster. Rimeligviis er han dog kort efter kommen
tilbage; thi i Aaret 879, før Kong Gudrum-Ethelstan
fra Mercien af var vendt hjem til sit Rige Østangel,
og medens han endnu laa i Cirencester, løb Hasting
med en stor Flaade opad Themsen og leirede sig ved
Fulham. Men snart igjen, formodentlig efter
indhentede Meddelelser om Kong Gudrums og den danske
Erobringshærs sikkrede Stilling, seilede Flaaden tilbage
til den flanderske Kyst, hvor den fortsatte de afbrudte
Hærgninger.

Næste Aar (880) brød Gudrum-Ethelstan op med
sin Hær fra Mercien til Østangel. Ved Forliget med
Alfred havde han vundet bestemt lovligt Fodfæste baade
i hele dette Land og i endeel af Mercien, hvilket i
Forening med det af de Danske tidligere erobrede
Nordhumberland udgjorde over Halvdelen af det fordums
angelsaxiske England, og hvilket nu fik Navnet
»Denelaga« ɔ: de Danskes Lag eller Fællesskab 
Danelagen omfattede følgelig oprindelig, foruden det vidtstrakte
Nordhumberland, omtrentlig de nuværende Shirer: Derby,
Nottingham, Lincoln, Leicester, Rutland, Northampton,
Huntingdon, Cambridge, Norfolk, Suffolk og Essex, samt endelig visse
Dele af Middlesex, Hertford, Bedford, Buckingham, Stafford og Chester.
Grændserne lade sig imidlertid ikke mere angive med fuldkommen
Nøiagtighed.. Fornemmelig
fra denne Tid af tiltoge de danske Nybygder saavel i
Østangel som i Mercien og Nordhumberland i Omfang
og Styrke. Allerede under eller strax efter
Tolvaarskrigens Larm og Uro havde danske Konger og Jarler
været saa fast bosiddende i disse Egne af England, at
de havde kunnet lade udpræge Mynter, endog i mange
forskjellige Typer, der, til Vidnesbyrd om den livlige
Forbindelse mellem de danske Vikinger i England og
i Frankrige, vare Efterligninger af samtidige deels
angelsaxiske deels franske Mynter 
Om det høist mærkelige og store Fund ved Cuerdale i Lancashire i
England af Mynter fra Slutningen af det niende og den første
Begyndelse af det tiende Aarhundrede, hvoriblandt talrige, prægede i
Nordengland for de danske Konger »Siefred«, »Sieuert«, »Cnut«,
»Alfdene« (Halfdan) og Eoloev« (Olaf), samt for Jarlen (comes)
»Sitric« m. fl., see Edw. Hawkins: »An Account of Coins and
Treasure found in Cuerdale« (The Numismatic Journal 1841) og
»Minder om de Danske og Nordmændene«. S. 76—79.. Ligeledes havde ikke
faa Stæder og Landsbyer i Nordengland maattet
ombytte deres angelske eller angelsaxiske Navne med
danske. Det var derfor intet Under, at Østangel, efter
Gudrum-Ethelstans endelige Bosættelse der, fik
adskillige nye og danske Stedsnavne 
Kemble: Proceedings of the Archæological Institute at Norwich 1847
p. 45. Efterat have omtalt Østangels Afstaaelse til Gudrum vedbliver
han: »At this time a Danish or Norse population became predominant
in East Anglia, and it is therefore remarkable, that they have left so
few records as they have, in the names of places: the two smallest
hundreds are almost exclusively distinguished by places marked by
the characteristic by of the North, and we must therefore conclude,
that the numerous places not so characterized and which
can be identified in the Saxon charters (comprising the name
of nearly every parish, and their name is legion), had been
previously founded and peopled by Saxons. From this time
also the nobles of East Anglia bearing Scandinavian
names, first appear in Saxon documents«., eller at ogsaa han,
som nu var formelig anerkjendt Konge af Østangel,
begyndte med Udprægningen af en heel Deel Mynter,
der, under forskjellige Typer, kom til at bære hans
christne Navn Ethelstan 
E. Hawkins: »Silver Coins of England«, Pl. VII, og Ruding: Annals
of the Coinage of Britain, Pl. 9..
Men tiltrods for de Gudrum-Ethelstan i hans nye
Rige paahvilende mere fredelige, om end nok saa
paatrængende og betydningsfulde Sysler og tiltrods for
Christendommen, kunde han dog ikke paa eengang
fornægte sin gamle Natur eller glemme det for
Nordboen saa høist tiltalende Kampliv. Næsten ethvert Skib,
der fra Fastlandet kom til Østangel, medbragte
Efterretninger om hans Landsmænds vældige Kampe, der
nu paany bragte Frisland og Frankrige til at skjelve.
Forsaavidt endelig Gudrum-Ethelstan ved Forliget med
Alfred havde maattet anerkjende dennes Overhøihed,
hvilket dog ikke vides, vilde der altid kunne være
Anledning nok for ham til at slutte sig sammen
med sine mægtige og heldige Landsmænd, for atter at
hjemsøge Kong Alfreds Lande, og for saaledes ved
deres Hjelp at tilkæmpe sig idetmindste en fuldstændig
Uafhængighed.

Gudrum-Ethelstans Holdning ikke længe efter
Forliget med Alfred gav grundig Anledning til
Mistanke om nøie Forbindelser med Danerne paa de
franske Kyster. Han begyndte nemlig med at
ledsage den franske Høvding Isembart, som tidligere
havde fulgt ham paa Togene i Wessex, over til
Frankrige, hvor de i Forening hærgede med den største
Grusomhed. Senere igjen, efterat Gudrum-Ethelstan
var kommen tilbage til Østangel, landede, som det
synes ikke uden hans Vidende, en anseelig Flaade ved
Rochester i Kent (885). Alfred ilede imod
Danehæren, som ikke vovede at stole paa sine svage
nysopkastede Forskandsninger, og som trak sig tilbage.
Men med Understøttelse af Gudrum-Ethelstan satte den
sig atter fast ved Beamfleot (Benfleet) i Essex, hvorfra
den saaledes forenede danske Magt nu hærgede Alfreds
Lande.

Alfred samlede efter yderste Evne en Flaade, for
at sikkre sine Kyster og straffe Gudrum-Ethelstans
Troløshed, medens Gudrum paa sin Side siges at have
faaet Hjelp fra Frankrige af den senere som
Vikingehøvding og Erobrer berømte Rolf. Alfreds Flaade havde
faaet Befaling til at hærge de østangelske Kyster som om
de vare ganske fjendtlige Lande. I Førstningen havde
ogsaa hans Skibe det Held i Mundingen af Stourfloden
at overraske 16 Vikingeskibe, hvis Mandskab de dræbte
og hvis Skatte de agtede at føre med sig som Bytte.
Men netop som de vare i Begreb hermed, bleve de
overfaldne af Østanglerne og andre danske Krigere,
der igjen toge det nævnte Bytte tilbage. Formodentlig
bleve dog disse Tvistigheder mellem Alfred og
Gudrum-Ethelstan snart efter bilagte. Idetmindste høres i over
fem Aar Intet om Stridigheder mellem dem,
ligesaalidet som der høres om Vikingeangreb paa Englands
Kyster i det Hele 
The Saxon Chronicle, Lappenberg: Geschichte Englands I. S. 312
-325. Pauli: König Aelfred S. 135-146.. Skuepladsen for de danske
Vikingers dristige Stordaad var nu henflyttet til andre,
især dog til de ligeoverfor i Øst og Sydost liggende
Egne. Den lykkelig gjennemførte Oprettelse af et
anseeligt dansk Rige paa Englands nære Kyst maatte
fremtidig yde de øvrige, endnu omsværmende danske
Vikinger baade et forhen ukjendt, fast Støttepunkt og
en stadig, mægtig Opmuntring til Efterligning.

Endnu medens Erobringen af Danelagen stod paa
i England, havde Danerne heller ikke været ganske
ledige paa Frankriges Kyster. Seinen var vel
temmelig fri for Vikinger, saa Kong Karl den Skaldede
kunde i Ro lade bygge Fæstningsværker baade ved
Pistes eller Pitres og i Abbediet St. Denis ved Paris.
Men ved Loiren var der endnu farlige Vikingehobe,
som uafbrudt næsten hvert Aar hærgede, selv i det
Indre af Landet. Det nyttede ikke Kong Karl
synderligt, at Hertug Salomon af Bretagne havde forenet sig
med ham. Forgjæves vare ogsaa de Forsøg, som
enkelte brave franske Høvdinger, t. E. Hugo-le-Clerc
eller l'Abbé gjorde paa at forjage Vikingerne fra Loiren.
Hugo-le-Clerc havde endog samlet en stærk Hær,
for at storme og indtage Loire-Øen eller Noirmoutier,
hvor de Danske i over et Aar uden nogen Afbrydelse
havde havt deres Stade. Men Danerne havde
forskandset sig saa vel og forsvarede med saa stor
Tapperhed deres Leir, at Hugo maatte drage bort med
uforrettet Sag, og endnu i over to Aar havde de Danske
deres Tilhold paa Øen.

Vikingernes Magt var efterhaanden stærkt tiltaget.
I Aaret 873 havde de saaledes fra Loire-Øen gjort et
Tog op ad Loiren og kastet sig ind i Staden Angers,
hvor de benyttede de derværende faste Taarne og
Mure til at forskandse sig som i en befæstet Leir, og
hvorhen de bragte deres Qvinder, Børn og alt deres
Bytte fra den nærmeste Omegn. Rygtet herom satte
selv den svage Kong Karl den Skaldede i en saadan
Bevægelse, at han med en Hær rykkede imod Angers;
han fik tillige Understøttelse af de Danskes gamle
Bundsforvante Hertug Salomon af Bretagne, der maatte
med Grund befrygte, at Vikingerne ved slige
Erobringer i Hjertet af Frankrige, skulde blive altfor
mægtige og derved altfor farlige ogsaa for ham.

Kongen og Hertugen beleirede nu med kunstige
Maskiner de Danske i Angers. Men disse havde
gjort den egentlige, paa en Klippe byggede Borg
til deres Hovedfæstning, og desuden anlagt saadanne
Værker, at de Beleirende Intet kunde udrette, før
Hertug Salomon, som vidste, at Skibene vare Danernes
ømmeste Side, raadede Kongen til at grave en Canal
og derved aflede Vandet fra Floden la Mayenne bag
Høiborgen, i hvilken Flod de normanniske Skibe laae.
Kongen fulgte hans Raad, og lod eller idetmindste
gjorde Mine til at lade Canalen grave. Men da
Normannerne saae, at deres Skibe vare i Fare for at
komme til at ligge tørt og saaledes blive ganske
ubrugelige for dem, bleve de ængstelige og indledede
Underhandlinger med Kong Karl. De gamle Krøniker
bebreide Kongen, at han ikke ved denne Leilighed
hævnede sig paa Normannerne, der havde tilføiet hans
Land saa umaadelig Skade. Karl indskrænkede sig
til at fordre, at de skulde vende tilbage til
Loire-Øen, og at de, forsaavidt de ikke vilde gaae over til
Christendommen, skulde drage bort fra Landet.

Men indre Uroligheder i Bretagne gave snart de
Danske Anledning til alligevel at forblive ved Loiren.
Hertug Salomon var nemlig bleven afsat og dræbt
(873), og een af de to Sønner af den bretonske
Konge Noménoé, som nu begge vare Prætendenter til
Salomons Lande, paakaldte Loire-Normannernes Hjelp.
Skjøndt de saaledes paany forenede Bretonner og
Danske vare uheldige, idet deres Modstander gik af
med Seiren, fandt de Danske sig dog ikke foranledigede
til at forlade Loire-Egnene, hvor de tvertimod
begyndte at hærge som før. I det nordligste Frankrige
havde Høvdingen Rørek fra Frisland og hans Landsmand
»af kongelig Byrd« Rolf, anrettet frygtelige
Ødelæggelser og ligesom i Frisland inddrevet store Afgifter af
Penge og Gods. Kong Karl havde i den Anledning
personlig flere Møder (870 og 872) med disse
Høvdinger, hvorved han omsider opnaaede Fred med
Rørek. Rolf derimod forlod Kongen i Vrede, men
faldt snart efter (873) paa et Tog i Frisland.

I det Hele var Kong Karl den Skaldede i den
Grad optaget af Planer til at udvide Frankriges
Omraade, at han næsten aldeles forsømte Forsvaret af
sine egne Lande. Efterat han ved sin Brodersøn
Lothar den Andens Død (869) havde erhvervet sig
Burgund og Lothringen, og efterat han ved sin anden
Brodersøn, Keiser Ludvig den Andens Død (875)
ligeledes havde opnaaet den romerske Keiserværdighed,
søgte han endvidere at tilegne sig de tydske Lande,
som hans senest (876) afdøde Broder Ludvig den Tydske
havde havt. Men med Skam og Skade maatte han
opgive sit Forsøg og havde samtidig den Ydmygelse,
at han for at frie sig for en Vikingeflaade paa 100
Skibe, der var løbet ind i Seinen, maatte love at
udbetale de Danske en Sum af 5000 Pund Sølv.
Det var med Møie og under stor Klage af Læge og
Lærde, at denne Sum blev tilveiebragt. Thi endogsaa
Kirkernes hellige Kar maatte flere Steder, af Mangel
paa rede Penge, sælges, for at Geistligheden kunde
svare sin Andeel af Skatten. Det var kun en svag
Erstatning for Frankriges Ydmygelse og Udsugelse,
at efterhaanden flere og flere af Vikingerne og deres
Høvdinger antoge Christendommen, især da adskillige
af de Nysomvendte vedbleve som forhen at leve »paa
hedensk Viis«.

Ved Karl den Skaldedes kort efter (877) indtrufne
Død forbedredes heller ikke Tilstanden i Frankrige.
Hans Søn og Efterfølger Ludvig den Stammende lavede
sig vel, efter Opfordring af den utrættelige Grev
Hugo-le-Clerc, til at angribe de Danske paa Loire-Øen,
men hans Sygdom og snart paafølgende Død (879)
standsede Udførelsen af denne Plan. Frankrige deeltes
nu, ovenikjøbet under ødelæggende indre Stridigheder,
mellem hans to unge Sønner Ludvig og Karloman og
svækkedes derved følelig paa samme Tid som danske
Vikingeskarer ikke alene fra England, men ogsaa fra
Danmark af, hvor Forholdet til Saxernes Beherskere
atter var blevet fjendtligt, forenede sig i større Masser,
for med Kraft at hjemsøge især Saxernes, Frisernes
og Frankernes Lande.

Allerede medens Tolvaarskrigen i England var i
fuld Gang og medens Danefolkets Opmærksomhed
maatte deeltagende vende sig did, kæmpede de Danske
ved Aar 873 i deres Hjemstavn mod deres sydlige
Naboer Saxerne. Muligviis kan Kong Ludvig den Tydske
have anseet Tidspunktet for gunstigt til at begynde en
Krig med det ved saa mange Udvandringer altid noget
svækkede Danmark. En Fred sluttedes i al Fald snart
ved Folkegrændsen Eideren mellem Kong Ludvig og
de danske Konger Sigfred og Halfdan, som navnlig
søgte at sikkre Handelens uforstyrrede Gang mellem
Danmark og Saxland. Freden blev af de Danske
besvoret paa deres Vaaben og Kong Ludvig fik i Gave
af Danekongerne, der, som Krøniken siger, ønskede
»at betragte sig som hans Sønner og ham som
deres Fader«, et prægtigt Sværd med Fæste af Guld.
Men syv Aar efter (ved 880) rasede Kampen paany.
Efter Tolvaarskrigens Slutning i England kunde de
Danske formeentlig byde over en større Styrke, end
ved Aar 873. Kong Ludvig den Tydske var imidlertid
ogsaa død og hans Lande deelte mellem hans Sønner.
De Danske vare nu i Forening med de slaviske Vender
de Angribende. Først efterat de havde overvundet
Saxerne i et stort Slag, dræbt deres Hertug og næsten
i et heelt Aar opholdt sig i deres Land, bleve de
nødsagede til at trække sig tilbage.

Tildeels i Forbindelse med denne Grændsekrig
stode vistnok nogle af de frygtelige Ødelæggelser, som
i de samme Aar overgik især Frisland, Flandern og
Rhinegnene. Idetmindste gjorde den tydske Konge
Ludvig den Tredie store Anstrengelser, for at standse
Vikingefærden i hans Lande. Det lykkedes ham at
overvinde de Danske eller Normannerne i et stort Slag
ved Sambrefloden, i hvilket henved 5000 Vikinger skulle
være faldne. Men de fra England stadig kommende
Vikingeskarer udfyldte de Faldnes Pladser og snart
vare alle store Stæder ved Rhinmundingerne, ved
Schelden og Maasfloden hærgede, ja saagodtsom hele
Nordfrankrige til Burgunds Grændser var oversvømmet
af dem. I Nimvegen havde de bemægtiget sig det
derværende stærkt befæstede kongelige Slot, hvor de
havde deres Tilhold, og i Nordfrankrige havde de paa
vanlig Viis indrettet sig en fast Leir ved Courtray.
Samtidig var en ny Kronprætendent, Hertug Hugo af
Elsas (Søn af Kong Lothar den Anden), fremstaaet
med Fordringer paa Lothringen, medens tillige
Provence havde erklæret sig uafhængig under en egen
Konge (880).

En paa Grund af disse indre Uroligheder mellem
Ludvig den Tydskes og Ludvig den Stammendes
Sønner begyndt Samvirken standsedes ved Vikingernes
farlige Fremtrængen i de tydske og franske Lande.
Efter Tabet af Provence skyndte den franske Konge
Ludvig den Tredie sig med at forsvare de nordlige
Egne af sit Rige. Efterat han havde vundet en stor
Seir over de Danske ved Saulcourt (i Picardiet) (881),
hvor 9000 Normanner skulle være faldne, byggede han
stærke Fæstningsværker, for at standse deres senere
og videre Fremtrængen. Men han manglede Mænd til
at forsvare disse Værker, der, som det udtrykkelig
hedder, bleve til større Gavn for Normannerne, end
for Frankerne.

Foreløbig var den meest overhængende Fare
overstaaet i Nordfrankrige. Alligevel vedbleve store
Vikingeskarer at hærge i Flandern og i Rhinegnene.
Den tydske Konge Ludvig den Tredie søgte forgjæves
at indtage Normannernes Leir i det kongelige Slot i
Nimvegen; kun efter et Forlig og efter først at have
ødelagt Slottet, droge Normannerne bort. Men snart
efter samlede disse sig paany ved Haslou (d'Esloo) ved
Maasfloden i en befæstet Leir under Anførsel af
Kongerne Godfred og Sigfred, og af Jarlerne Orm og
Half. Efter den tydske Kong Ludvigs Død (882) gjorde
de derfra et Hærgetog langs op ad Rhinen, hjemsøgte
bl. A. Stæderne Trier, Coblentz, Cølln og Bonn, brugte
det keiserlige Palads i Aachen til Hestestald og
plyndrede flere keiserlige Slotte. Ludvigs Efterfølger,
Keiser Karl den Tykke, havde omsider samlet en Hær,
hvormed han lagde sig for Leiren ved Haslou. Men
uagtet de Danske forrædersk havde lokket endeel af
Keiserens Mænd ind i deres Leir og dræbt dem,
sluttede Keiseren strax efter en ydmygende Fred
med Vikingerne, dog paa den Betingelse, at Godfred
antog Christendommen imod at erholde de samme
Len i Frisland, som før ham flere danske Konger
havde havt. De andre Høvdinger fik en Sum af over
2400 Pund Guld og Sølv, hvorfor de til Gjengjeld
lovede, at de ikke mere vilde forurolige Keiserens
Lande. Keiseren befalede ovenikjøbet, at ingen af
hans Mænd, under Straf af at miste Liv eller Øine,
maatte dræbe nogen Dansk, der indfandt sig i hans Leir.

Danehæren gik derpaa mod det østlige Frankrige til
Condé, og tog siden Vinterqvarteer i Amiens. Ved
Mellemhandling af den danske Høvding Sigfred, som havde
antaget Christendommen og sluttet sig til Kong
Karloman, der efter sin Broder Ludvigs Død (882) var
Enekonge i Frankrige, blev det afgjort, at de Danske
ogsaa her skulde drage bort imod en Sum af 12000 Pd.
Sølv. De Danske brændte Leiren, en Deel af dem gik
over Bretagne til England, en anden Deel derimod gik
ind i Flandern, og satte sig fast i Nærheden af Løwen.
Dette Sidste var egentlig imod Forliget i Amiens, men
da Karloman imidlertid var død (884), erklærede de
Danske, at de hermed vare løste fra deres Forpligtelser.

Karlomans tidlige Død ved et Vaadeskud paa
Jagten føiede en ny Ulykke til dem, hvoraf Frankrige
allerede saa længe havde været hjemsøgt. Af hele
det gamle Kongehuus i Frankrige var der nu kun et
Barn tilbage: Karl, senere kaldet den Eenfoldige, og
de mægtigste, ledende Mænd indsaae klart, at man paa
en saa farlig Tid umulig kunde overdrage Herredømmet
til ham. De bleve derfor enige om at henvende sig
til den tydske Keiser Karl den Tydske, een af de
sidste Karolinger, i den Tro, at naar Tydsklands og
Frankriges Kroner bleve forenede, vilde der være god
Udsigt til, at disse Landes Fjender ved begge Rigers
forenede Kræfter vilde kunne holdes i Ave. Karl den
Tykke modtog Frankriges Krone. Men ikke mere, end
sine Forgjængere, var han istand til at holde de danske
Vikingeskarer borte fra sit Rige.

Karl den Tykke maatte først gjøre den samme
sørgelige Erfaring med den danske Høvding Godfred i
Frisland, som de forrige franske Konger og Keisere
havde gjort med de andre danske Høvdinger der, at
Godfred i Almindelighed, istedetfor at forsvare Kysterne
mod sine Landsmænd, snarere hemmelig begunstigede
eller endog ligefrem sluttede sig til dem. Godfred
havde desuden giftet sig med Gisela, en Datter af den
afdøde Kong Lothar den Anden og Søster til
Kronprætendenten i Lothringen, Hertug Hugo af Elsas.

Keiseren fik derved Mistanke om, at Godfred, som
overhovedet de Danske, spillede under Dække med
Hugo, og heri bestyrkedes Keiseren, da Godfred senere
rykkede frem med Anmodning om, at han maatte faae
overdraget nogle keiserlige Besiddelser ved Rhinen,
bl. A. Coblenz og Andernach, isærdeleshed for
Viinavlens Skyld, da der ikke voxede Viin i Frisland; i
modsat Fald turde han ikke love at kunne forsvare sit
Lens Grændser mod Normannerne. Godfreds Hustru
Gisela havde endog i denne Anledning selv begivet sig
til Keiseren, der hemmelig besluttede at skille sig af
med Godfred. Han holdt Gisela tilbage og sendte
Gesandter, bl. A. Markgrev Henrik af Babenberg, op til
ham, for nærmere at ordne Sagen. Men Markgrev
Henrik mødte til en Sammenkomst med Godfred,
ledsaget af en Grev Eberhard, hvem Godfred tidligere
havde berøvet nogle Eiendomme. Understøttet af Grev
Henriks Folk dræbte Eberhard Godfred paa Øen
Herispic ved Sammenløbet af Floderne Waal og Rhinen.

Allerede kort før Godfreds Drab var en Afdeling
Normanner bleven slagen ved Duisburg af den
nysnævnte tappre Markgrev Henrik. »Ved denne
Leilighed«, fortæller en gammel Krønike »faldt der af
Normannerne saadanne Mænd, hvis Lige i anseelig Væxt
og Legemsskjønhed man aldrig forhen havde seet i
Frankrige«. En ny Vikingeskare, som landede paa
Frislands Kyster, uvidende om Godfreds Drab, blev
igjen tvungen til at trække sig tilbage. Baade denne
og en anden Flaade, der, som det synes, var slagen
paa Kysten af England, forenede sig nu vistnok og
seilede syd paa til Seinemundingen, hvor de lagde op
til Rouen. Herhen syntes der allerede at være
kommen en heel Deel af de Danske eller Normanner, der
over Land fra Flandern af maae have søgt ned til de
Skibe, som de ventede at træffe i Seinen. Høist
betegnende for Frankriges daværende ynkelige Tilstand
er det i saa Fald, at en forholdsviis ringe Hær paa
denne Maade turde vove sig gjennem det fjendtlige
Land, fjernt fra sine Landsmænd og Skibe.

I Juli Maaned 885 var der i Rouen og paa
Seinefloden samlet en saa stor Hær og Flaade af danske
Vikingeskarer, at de samtidige Krøniker angive
Danehæren omtrent til 30—40,000 Mand paa 700 Skibe.
Er dette endogsaa overdrevet, maa dog Antallet baade
af Mænd og Skibe have været meget betydeligt, at
dømme efter deres senere Foretagender.

Vikingehærens Komme til Rouen vakte ogsaa en
saadan Bestyrtelse i Frankrige, at man besluttede strax
at møde den, for om muligt at standse dens videre
Fremtrængen. Den tappre Hertug Ragnald af Maine
samlede en Hær og rykkede imod den, men
uheldigviis faldt han selv strax og dermed var Modet borte
fra hans Hær. Senere søgte Frankerne at forsvare
Pontoise, men Normannerne afskjare Tilførselen af Vand
og indtoge senere Borgen, hvor de, efterat have ladet
Besætningen uhindret drage bort med Vaaben og Heste,
vandt et riigt Bytte.

Imidlertid vare Normannerne forstærkede ved
danske Vikingeskarer fra Loiren, fra Bretagne, og det
gik nu videre fremad Seinen mod Paris. Denne By
havde gjentagne Gange forhen lidt meget af de Danske,
hvorfor ogsaa mange af Indbyggerne og talrige
Geistlige i sin Tid vare vandrede bort til andre Steder.
Men efterhaanden var Roligheden og Tilliden vendt
tilbage. Netop dengang havde Byen ogsaa en tapper
Befalingsmand i Grev Odo, en Søn af de Danskes
tidligere tappre Modstander Grev Robert-le-Fort; ved hans
Side stod tillige den af dansk Fangenskab udfriede
Geistlige Gozlin, som var bleven Erkebisp af Paris, som nylig
selv havde kæmpet mod Normannerne i det nordlige
Frankrige, og som af al Magt nu havde arbeidet paa
at befæste Byen, navnlig den store Bro over Seinen
mellem la Cité paa Seineøen og det faste Land.

Det synes ikke engang at have været den store
Vikingeflaades egentlige Plan at ville indtage Paris, men
kun at seile forbi Byen, for at hærge paa det indre
Frankrige, navnlig paa Burgund, hvor de Danske ikke
forhen havde været. Men da de kom til Paris, fandt
de Indbyggerne der vel i stor Bestyrtelse, men dog
beredte paa at forsvare sig til det Yderste, idet
Gjennemfarten var standset og spærret ved stærke
Forskandsninger. Fra Forstæderne og fra de fritliggende
Klostre havde Indbyggerne og Munkene begivet sig til
Seine-Øen, som var omgivet med faste Mure og
Taarne. Anføreren for den danske Flaade Kong Sigfred
forlangte af Grev Odo og Erkebiskop Gozlin, at de
skulde indrømme ham og hans Flaade fri Fart paa
Floden. Han vilde i saa Fald skaane Staden. Men
da hans Begjering blev afslaaet, begyndte han i
Slutningen af November 885 en formelig Beleiring af Paris.

Grev Odo og Erkebiskop Gozlin have formodentlig
antaget, at Kong Sigfreds Anmodning om at drage forbi
Paris, kun var gjort paa Skrømt og at det ikke var
hans egentlige Mening at ville besøge Egnene ved
Seinens Kilder. Men det er ikke urimeligt, at Sigfred
vel har beregnet, hvor vanskeligt det vilde i hvert
Tilfælde blive for ham at indtage det velbefæstede Paris,
medens Landet østfor ikke frembød nogen synderlig
Modstand. Desuden var Burgund riigt paa Bytte, især
paa Viin, som synes at have udøvet en mægtig
Tiltrækningskraft paa de til stærk Drik meget hengivne
Danske og øvrige Normanner.

Paris var dog maaskee falden for de Danske
ogsaa denne Gang, naar ikke Erkebispen uafbrudt havde
været tilstede paa alle de meest udsatte Punkter og
derved sat Mod i de Vaklende. Navnlig havde Pariserne
Opmærksomheden henvendt paa at forsvare et Taarn,
som var opført ved Enden af den største Seinebro.
For de Danske gjaldt det nærmest om at
erhverve sig et fast Punkt ved Seinefloden, hvor de
kunde have et Tilhold og samle deres Hovedstyrke,
og hvorfra de tillige kunde gjøre Streiftog i den
omliggende Egn. I den Hensigt bemægtigede de sig
det af Munkene forladte Kloster Saint-Germain-le-Rond,
som de omgave med en Grav og Vold. Da
Indbyggerne i den nærmeste, for al Forsvar blottede
Omegn saae, at de Danske paa denne Maade lavede sig
til et Angreb paa Paris, søgte de mere Velhavende at
redde Liv og Eiendom. Nogle flygtede til befæstede
Stæder i Nærheden, t. E. Rheims; Andre droge endnu
længere bort og atter Andre synes for Penge at have
tilkjøbt sig Fred af de Danske.

I Paris arbeidede man af al Magt paa at forstærke
Befæstningen paa Seinebroen. Taarnet, som især skulde
danne Midtpunktet for Befæstningen, var forneden
opført af Muurværk og foroven af Tømmer, men det var
ikke blevet fuldendt. Med den yderste Anstrængelse
fik man det saavidt istandsat, at det kunde modstaae de
Danskes Anfald, der allerede begyndte to Dage efter
Flaadens Ankomst for Paris. De Danske angrebe først
med Kastespyd og Stene; da dette ikke førte til Noget,
søgte de under et Slags Tag af friske Dyrehuder, som
skulde dække dem mod Pileskuddene fra Taarnet, at
storme dette; snart efter prøvede de paa, med Øxer
at nedhugge Taarnets Grundvold eller dog at skaffe
store Huller deri, og snart igjen lode de brændende
Baade flyde ind under Broen, for at faae den stukket
i Brand. Men de Beleirede forsvarede sig med den
største Tapperhed, heldte sydende Olie og Beeg paa
de Stormende, eller ogsaa lode de store Stene falde
ned i de fjendtlige Skibe, som nærmede sig Broen, og
som da fyldtes og sank. En stærk Vinterkulde
indtraadte nu, hvorved Stormangrebene standsede, men
kun for igjen i Januar (886) at begynde med fornyet
Kraft. Medens nemlig flere Afdelinger af de Danske
streifede om i de nærmeste Egne, deels for at
proviantere og deels for at holde Folket i Uro og afskjære
Tilførslen til Paris, havde Andre bygget store
Beleiringsmaskiner, og deriblandt navnlig een, som var tre
Stokværk høi, hvori der kunde rummes 60 Mand, og
som kunde bevæges fremad paa Ruller eller Hjul. Men
opmuntrede af Grev Odos og Erkebiskop Gozlins
Heltemod dreve Pariserne stadig de Danske tilbage med stort
Tab. Disse gjorde nu atter Angreb, idet de vilde
forsøge at rokke Taarnets Grundvold ved Muurbrækkere,
men de Beleirede havde skaffet sig store Slyngestene
og Bjelker, hvormed de holdt ogsaa disse farlige
Maskiner borte. Vikingerne skulle endog være blevne
nødsagede til at flygte og lade to af deres nye
Beleiringsmaskiner i Stikken.

Hverken ved Beleiringsmaskiner eller ved
brændende Fartøier havde Vikingerne naaet at ødelægge
nogen Deel af den store Seinebro. Men til Ulykke for
Pariserne indtraf en Oversvømmelse af Seinefloden,
hvorved et Stykke af Broen reves bort og et Taarn paa
den yderste Ende, der havde en Besætning af tolv Krigere,
kom til at staae afskaaret. Saasnart de Danske
opdagede dette, ilede de til, dræbte alle de tolv Krigere,
som forsvarede sig med det største Heltemod, og
tilintetgjorde ganske Taarnet. Men endnu stadig holdt
Broen sig. Taarnets Erobring havde ingen videre
Følger.
Muligen paa Grund af den samme Oversvømmelse
havde de Danske maattet flytte deres Leir fra St.
Germain le Rond paa den høire Seinebred til Klostret
Saint-Germain-des-Près paa den venstre Flodbred,
hvor de samlede de store Hjorde af Qvæg, som de
brugte til Hærens Underhold.

Paa deres mange Udflugter i Omegnen opbrøde
de bl. A. de merovingiske Kongers Grave i Kirken
St. Genoviéve. Ligesom deres Had og Forfølgelser i
det Hele gik ud over Klostre og Kirker, baade for
Religionens og Byttets Skyld, saaledes havde de ikke
sjelden for Skik at opbryde de gamle Grave, i Haab
om der at træffe Kostbarheder. Da man t. E. i Trier
ved Rhinen ventede Vikingeskarer fra Leiren ved Haslou,
turde man ikke lade de med gyldne Indskrifter
forsynede Tavler hænge, som betegnede, hvor forskjellige
Helgene og andre vigtige Mænd vare begravede,
eftersom man frygtede for, at Hedningerne ellers vilde
aabne Gravene. I England forstyrrede de Danske
mange Grave i Klostrene og Kirkerne, og i Irland
fortælles det, at de endog trængte ind i de anseelige
steenbyggede Kamre, som flere Steder ere opførte
under store Jordhøie, for at røve det formeentlig
derværende kostbare Gravgods.

Paris vedblev fremdeles at være beleiret. De Danske
vare talrige nok til at dele deres Styrke og sende en
Afdeling mod Loirefloden. Et Udfald, som Pariserne
forsøgte imod de Danskes nye Leir ved
St.-Germain-des-Près mislykkedes, og deres tappre Anfører Erkebiskop
Gozlin døde af Anstrængelse. Alt saa kun sørgeligt
ud for de Beleirede, da med Eet et Glimt af Haab om
Undsætning viste sig for dem. Keiser Karl den Tykke
havde vel endnu ikke været at bevæge til at komme
Paris til Hjelp. Men een af hans Vasaller, Grev Henrik
af Saxen og Lothringen, havde, efter Opfordring af
Erkebisp Gozlin, med en Hær begivet sig paa Marschen
til Paris. Som Følge af Foraarets Kulde og Fugtighed
havde han dog mistet saa mange Folk og Heste, at
han ved Ankomsten til Paris ikke troede at kunne
udrette Noget. Efter kun at have deeltaget i et mindre
betydende Udfald mod Danernes Leir, var han derfor
strax igjen paa Hjemveien.

Modet hos de Beleirede sank naturligviis derved
dybere, end forhen, hvortil ogsaa det bidrog, at
Hungersnød og dermed følgende pestagtige Sygdomme begyndte
at rase i den ulykkelige Stad. Mange raabte høit paa,
at den burde overgive sig, og Geistligheden havde ondt
nok med, ved høitidelige Processioner med
Helgen-Reliqvier at holde Parisernes Mod og
Standhaftighed oppe.

Imidlertid begyndte selv de danske Vikinger at
kjedes ved det eensformige Liv, som en saa langvarig
Beleiring medførte. Kong Sigfred erklærede sig villig
til at indgaae Forlig, og for en Sum af 60 Pd. fiint
Sølv forpligtede han sig til at drage bort med sine
Skibe. Men de andre Høvdinger vilde ikke slutte sig
til ham. En Konge eller Høvding Sigtryg svor endogsaa
at han ikke vilde vende tilbage, før han havde seet
Seinens Kilder. Sigfred smilede bort med sine Folk.
Sigtryg derimod druknede ikke længe efter i Seinen.
De Danske indesluttede uafbrudt Paris, som mere og
mere ødelagdes af Sygdom og Hungersnød. Omsider,
efter omtrent otte Maaneders Beleiring, fik endelig Byen
den Undsætning, hvortil den saa længe havde trængt.
Som Fortrop for Keiser Karl den Tykkes Hær,
ankom i Juli Maaned 886 to tydske Grever Adalbert
og Henrik af Babenberg med deres Folk. Adalbert
holdt sig i Paris; Henrik derimod drog ud af Byen
for at skaffe sig Kundskab om de Danskes Leir. Men
han vovede sig for langt frem, blev forladt af sine
Folk, omringet af de Danske og dræbt. Paa denne
Maade hævnede disse det Drab, som af Henrik
tidligere var øvet paa den danske Høvding Godfred i
Dorestad. Ved Henriks Fald fik de Danske nyt Mod;
de gik ud af deres Forskandsninger, angrebe
Seine-Øen paa et svagt bevogtet Sted, og det var kun med
den største Nød, at Øen slap for at blive erobret.

Først i October, over ti Maaneder efter
Beleiringens Begyndelse, ankom Keiseren selv og leirede
sig paa det høitliggende Montmartre. Paa samme Tid
skal Kong Sigfred igjen være kommen tilbage for Paris,
formodentlig kaldet til Undsætning af sine Landsmænd,
som vilde samle hele deres Styrke imod Keiseren.
Men en slig Forsigtighed gjordes ikke nødig. Thi uden
Sværdslag ilede Keiseren med at slutte Fred med
Vikingerne. Han lovede at ville betale dem 700 Pd.
Sølv til næste Marts, dog saaledes, at de, indtil
Betalingen skete, havde Tilladelse til at drage forbi Paris
op ad Seinen til Bourgogne.

De Danske opnaaede saaledes netop det, som de
hele Tiden havde kæmpet for, og, mærkeligt nok, de
opnaaede at komme til at hærge paa eet af Frankriges
meest velhavende og hidtil meest urørte Landskaber
med formelig Tilladelse af den øverste Landsherre, og
det i et Øieblik, hvor det skulde synes, som om
Keiseren med al sin Magt vilde søge at standse Vikingernes
Ødelæggelse af hans Lande. Keiserens ellers næsten
ubegribelige Adfærd var dog muligen fremkaldt ved, at
Befolkningen i Bourgogne ikke havde anerkjendt hans
Herredømme, og at den derfor ogsaa nu skulde føle
hans Hævn.

Men var endog Keiseren ussel nok til at
priisgive sit eget Land til de danske Vikinger, vilde
alligevel Pariserne ikke taale, at de Danske uhindrede
passerede op ad Seinen forbi deres By. Erkebiskop
Gozlins Efterfølger Anscheric i Forening med Abbeden
Ebolus eller Ebles, som allerede tidligere under
Beleiringen havde udmærket sig, spærrede Seinen, satte
Vaabenmagt imod Normannerne, ja Abbeden Ebles
dræbte selv med en Piil een af de Danskes
Høvdinger. De Danske trak sig da ikke alene tilbage,
men lovede at ville gaae heelt udenom Staden. Med
stor Raadsnildhed og med en ikke ringe Foragt for
Frankerne, slæbte de Danske derefter deres Skibe
overland forbi Paris i en Strækning af 2000 Skridt,
satte dem atter i Seinen bag Byen og seilede til
Bourgogne 
Beretningen om Parises Beleiring hidrører fra et Øienvidne Munken
Abbo fra Klostret St. Germain. Hans paa latinske Vers skrevne
Fremstilling er trykt hos Langebek: Script. rer. Dan. II. p. 75—106, hos
Pertz: Mon. Hist. Germ. II. p.776—805 o. fl. St Om Beleiringen og de
nærmest foregaaende Begivenheder see fornemmelig Annalium
Fuldensium pars III—V ad an. 880—886, Hincmari Remensis Ann.
ad an. 881, Annales Vedastini ad an. 878—886 og Reginonis
Chronicon ad an. 881-886 (Alle hos Pertz Mon. I.) Depping
l c. liv. II. chap. VI. og liv. II. ch. I..

Keiseren trak sig i Ro og Mag op fra Paris til
Soissons, men af Frygt for Normannerne begav han sig
kort efter saa hurtig, som muligt, tilbage til Elsas.
Kong Sigfred plyndrede ogsaa senere Soissons og
Omegn, medens hans Landsmænd gik op ad Seine- og
Yonnefloden og beleirede Sens, der kjøbte sig Fred
mod en betydelig Pengesum. Derefter hærgede de en
stor Deel af Burgund. Ikkun saare faa Stæder, t. E.
Dijon, vovede at gjøre nogen egentlig Modstand.

Selv efterat de 700 Pd. Sølv næste Foraar vare
betalte til Vikingerne, dvælede dog danske Flaader i
Burgund, hvor Byerne Troyes, Toul, Verdun og flere
bleve deels opbrændte deels brandskattede. En anden
Afdeling af Danerne hærgede i den nærmeste Omegn
af Paris, hvor den imidlertid blev slagen af Frankriges
nye Konge Odo, som, væsentlig paa Grund af sin
Tapperhed mod de Danske under Beleiringen af Paris, var
bleven udraabt til Konge istedetfor den (Aar 887)
afsatte, uduelige, svage Karl den Tykke. Dette
Kongeskifte i Frankrige var dobbelt uheldigt for de Danske,
da ogsaa de Tydske, istedetfor Karl den Tykke, havde
valgt sig en djærv og tapper Konge i Arnulf af
Kärnthen, hvorved de Danske ligeledes i de saxiske Lande
kunde vente sig en ganske anden Modstand, end før.

Men Odos Kraft blev hurtigere svækket end man
skulde have troet. Strax efter hans
Regjeringstiltrædelse truede de Danske med at beleire Paris paany,
medens han var fraværende paa en Hyldingsreise. Men
Odo kom hurtig tilbage, indgik Forlig med de Danske og
kjøbte dem til at drage bort. De trak igjen deres
Skibe over Land forbi Paris, og seilede ned ad Seinen
(889), hvorpaa den store Flaade adsplittedes. Nogle
Skibe gik til Bretagne, hvor i en Kamp med Bretonnerne
næsten alle Vikingerne paa eengang faldt. De faa
Tiloversblevne søgte med deres Skibe igjen op ad Seinen.
Andre Vikinger seilede til Flandern, hvor de
i flere Afdelinger hærgede ved Floderne Maas og
Schelde. Kong Odo søgte vel at standse deres
Fremrykken. Men saalænge hans Bundsforvante den tydske
Kong Arnulf opholdt sig i Sydtydskland, havde han ikke
Styrke nok til at modstaae Hedningerne. En Hær,
som Arnulf senere sendte op, blev aldeles slagen ved
Floden Geule (891). Men nu førte Arnulf selv sine
bedste Krigere mod de Danske, der havde forskandset
sig ved Floden Dyle i Nærheden af Løwen. Det
lykkedes Arnulf at erobre Leiren og anrette et stort
Nederlag paa de efter Geule-Slaget overmodige Danske,
som mistede begge Kongerne Sigfred og Godfred, og
tillige »sexten kongelige Faner«, der som Trophæer
bleve sendte til Baiern. Til Erindring om denne Seir 
I Annalium Fuldensium, Pars V. ad an 891 hedder det udtrykkelig,
at Arnulf ved Løwen kæmpede med: »det tappreste Folk blandt
Normannerne, nemlig Danerne, om hvem man aldrig
forhen havde hørt, at de vare blevne overvundne eller fangne
i en befæstet Leir«. (»Erat autem ibi gens fortissima inter
Nortmannos Danorum, qvæ nunqvam antea in aliqva munitione vel
capta vel superata auditur«).
høitideligholdtes senere i Løwen Slagdagen den 1ste
September ved en Takkefest til den hellige Jomfru.

Men Vikingernes Magt var derfor ingenlunde brudt.
Store Hære vedbleve stadig at være leirede paa Kyster
og Flodbredder. I Sommefloden havde saaledes
Høvdingen Hasting længe ligget med sine Skibe. Men da
der var Udsigt til Hungersnød i Frankrige, gik han
over til England. I Forveien var allerede en mægtig
Flaade paa 250 Skibe med en stor Mængde Heste
ombord fra Boulogne gaaet over til Mundingen af Floden
Lymne (Limene) i det østlige Kent, hvor de Danske
ved Appledore havde opkastet en stærk Forskandsning,
for i Sikkerhed at kunne afvente Hasting's egen Flaade.
Da denne næste Aar (893) var ankommen, satte Hasting
sig ligeledes fast i Kent ved Milton, og fra disse
to befæstede Leire gik de Danske nu paa større
og mindre Tog, som udstraktes lige til Berk- og
Hampshire.

Imidlertid var Kong Alfred kommen i stærk
Bevægelse ved dette nye og truende Angreb paa hans
Rige. I Forening med sin Svigersøn Ealdormannen
Ethelred, som styrede den Deel af Mercien, der laa
syd for Watlingastræt, rykkede han mod de Danske;
efter flere mindre Kampe, i hvilke Alfreds Søn og
senere Efterfølger den unge Kronprinds Edvard
allerede udmærkede sig, kom det til et større Slag ved
Farnham i Surrey, i hvilket de Danske bleve
overvundne og mistede saagodtsom alt det Bytte, de havde
vundet i Hamp- og Berkshire. Den hedenske Konge
(Bjørn?) blev farlig saaret, og hans Hær styrtede i vild
Flugt over Themsen til Essex til Øen Thorney ved
Colneflodens Munding, hvor deres Skibe havde samlet sig.

Hasting's og de øvrige danske Vikingers Komme
til England paa den Tid var upaatvivlelig fremkaldt ved
indre Stridigheder mellem den danske og den
angelsaxiske Deel af England. I Østangel var netop den
danske Konge Gudrum-Ethelstan enten død (890) eller
draget tilbage til Danmark, og efter ham var Erik bleven
Konge i Østangel. Medens nu Kong Alfred beleirede
Danehæren paa Thorney, havde Østanglerne og
Nordhumbrerne gjort aabenbar fælles Sag med Vikingerne
og sendt en Flaade paa nogle hundrede Skibe til
Englands sydvestlige Kyst, hvor de truede Exeter, og endnu
videre mod Vest uden om Cornwall til Devonshire,
paa hvis Nordkyst de lagde sig udenfor en Borg.
Alfred blev forfærdet ved Efterretningen herom og
søgte, saasnart som muligt, at blive færdig med
Hasting's Hær, som nu var leiret deels paa Øen Thorney
deels ved Benfleet i Essex, hvor Hasting ved sit
forrige Angreb paa England ogsaa havde forskandset
sig. Alfreds Svigersøn angreb med stor Voldsomhed
Leiren ved Benfleet, erobrede den og fangede Hasting's
Kone og to Sønner, som han sendte til Alfred.
Rimeligviis af Frygt for Hasting skal Alfred have frigivet
Fangerne, men ikke have høstet anden Løn derfor,
end at Hasting pludselig brød op, for at give
Angrebene paa det vestsaxiske Rige desto større Kraft.
Hasting gik nemlig med sin Hær langs Themsen tværs
gjennem Mercien over til Severnfloden, hvor han
forskandsede sig. Angreben her af Kong Alfred skal han
have indgaaet et Forlig med ham om at rømme
Mercien; han drog rigtignok tilbage til Essex, men inden
Vinteren samlede han atter i Forening med Østangler
og Nordhumbrer en stor Hær og drog derpaa gjennem
Landet mod Nordvest lige op til Chester paa
Nordgrændsen af Wales. Efter en kort Beleiring af denne
By, der var ligesom Nøglen til Halvøen Wirral, rykkede
han ind paa Halvøen og overvintrede der.

Samtidig med at Hasting næste Aar 895 hærgede
paa Wales, hvis Indbyggere ved denne Leilighed holdt
med Alfred, hærgede ogsaa en nordhumbrisk Konge
Sigeferth der. Fra Wales gik Hasting senere over
Nordhumberland langs Østkysten tilbage til Essex til
Leiren paa Thorney. Da det var lykkedes Alfred, som
længe havde holdt sig i Devonshire, at formaae de
Danske til at drage bort fra Exeter, havde han saaledes
foreløbig faaet Wessex befriet fra de Danskes Hære.

I Vinteren 895—896 forskandsede de Danske
under Hasting sig fem danske Mile fra London ved
Leafloden, i Nærheden af Hertford eller Ware. Men
da Saxerne her afledede Vandet af Floden, saa de
danske Skibe kom til at ligge tørt, maatte de Danske
lade deres Skibe i Stikken og trække bort. Istedetfor
dog at bevæge sig henimod Østkysten, gik de Danske
atter til Vestkysten til Severnfloden, hvor de
forskandsede sig ved Bridgenorth. Deres Qvinder havde de
imidlertid ladet blive tilbage hos Østanglerne. Først
Aaret efter (897) deelte Hæren sig i tre Dele; den
ene, Nordhumbrernes, vendte tilbage til
Nordhumberland, Østanglernes vendte ligeledes hjem, og Hasting
endelig drog med den sidste Trediedeel over Havet
til Seinemundingen.

Efterat dette farlige, treaarige Angreb af de Danske,
der »kunde have ødelagt hele det angelske Folk i Bund
og Grund«, lykkelig var overstaaet, lod Alfred til Forsvar
for sine Kyster bygge endeel Skibe, som i Formen vare
forskjellige baade fra »de frisiske og de danske«, og
som bleve bemandede med Friser og Englændere. Med
disse Skibe lykkedes det ham ikke længe efter at
hindre danske Vikinger, der viste sig under Øen Wight,
fra at lande og gjøre Skade. Nogle af Vikingerne faldt
i Kampen, medens andre bleve fangne og hængte.
Kun eet eneste Skib reddede sig til Østangel. Tyve
danske Vikingeskibe, som samme Aar viste sig under
Sydkysten af Wessex, bleve opslugte af Havet. Fra
nu af havde Alfred i sin øvrige Levetid Ro for danske
Vikinger. Ikke alene Afstaaelsen af Østangel og
Nordhumberland til de Danske begyndte i denne Henseende
at bære gavnlige Frugter for England i det Hele, men
ogsaa vigtige Begivenheder i Frankrige bidroge til at
skaffe Englands Kyster Fred ved at samle de endnu
omflakkende danske Vikingeskarer paa Seineflodens
Bredder The Saxon Chronicle ad an. 890—897. Ethelwerdi Chron. Jfr.
Pauli »König Aelfred« S. 259-275..

Lige siden den danske Erobring af Østangel og af
de øvrige Egne af Danelagen havde nemlig Frislands
og Frankriges Kyster ikke havt Ro for de fra
England tilbagevendte Vikingeskarer. I alle Floderne fra
Rhinen til Loiren og Garonnen laae jævnlig stærke
Flaader, hvis Besætninger deels hærgede paa egen
Haand deels sluttede sig til eet eller andet af de mange
stridende Partier i Frankrige. Kong Odo vedblev at
udmærke sig ved sin Iver for at bekæmpe
Normannerne. Men de oprørske Store svigtede ham mere og
mere, ja valgte tilsidst den unge Karl den Eenfoldige
til Modkonge. Under en slig indre Splid hjalp det
kun lidet, at Odo og hans Tilhængere af og til vandt
en hæderfuld Seir, eller at enkelte af de danske
Vikinger og deres Høvdinger kunde ved Magt eller
Overtalelse blive omvendte til Christendommen. Thi kjendelig
i samme Grad som Tilliden til de Styrende og selv til
de af Munkene lovpriste Reliqvier tabte sig, blev
Modstanden mod Vikingerne svagere og svagere.
Hungersnød som en naturlig Følge af de mange udyrkede
Marker og Viinhaver stod stadig for Døren. Tilstanden
begyndte at blive næsten haabløs, og i Fortvivlelse bad
Folket til Gud: »Befri os, o Herre, for Normannernes
Raseri«. (»A furore Normannorum libera nos, o
Domine!«).

En heel ny Vending i de Danskes Vikingefærd i
Frankrige kunde derfor heller ikke udeblive, idet Alt
nu tegnede gunstig for en større Erobring. Hidtil
havde der kun manglet en djærv Høvding til at
gjennemføre denne. Men ved Aar 890 optraadte omsider
paa eengang, eller dog temmelig pludselig, en saadan
dristig Vikingehøvding i Spidsen for en anseelig, i
Seinefloden liggende Flaade.

Den senere saa berømte og af Sagnet forherligede
Rolfs Herkomst og tidligere Skjebne er, mærkeligt nok,
ikke fuldstændig bekjendt. Ifølge de længe efter håns
Tid i Norden nedskrevne norsk-islandske Sagn, var han
en for ulovlig Vikingefærd landsforviist Nordmand og
Søn enten af Ragnvald Møre-Jarl eller af Øxnathore.
Han skal have været saa svær, at ingen Hest kunde
bære ham, og at han stadig maatte gaae til Fods,
hvorfor han ogsaa blev kaldet Ganger-Rolf 
Snorre Sturlesøn: Kong Harald Haarfagers Saga cap. 24.
Laxdølasaga cap. 32.. En
gammelfransk Krønike 
Richeri Hist. Lib. I. (hos Pertz: Monum Hist. Germ. Script. III. 578).
 lader Rolf være en Søn af Ketil
(»Catillus«) og kalder ham Rolf Ketilsøn. De ældste
normanniske Frasagn derimod, som ere nedskrevne ikkun
hundrede Aar efter Rolfs Tid 
Af Munken Dudo fra Saint Qventin, som fik sine fleste Meddelelser af
Rodulph, Greve af Ivry, en Halvbroder paa mødrene Side til Richard,
Rolfs Sønnesøn. See: Dudonis S. Quintini Decani de Moribus et
Actis Normannorum lib. II. (hos Duchesnius: Historiæ Normannorum
Scriptores antiqvi)., melde aldeles bestemt,
at han var en dansk Mand, udvandret fra »Dacia« eller
Danmark, ligesom de ogsaa bringe hans Færd i den
nøieste Forbindelse baade med de gammeldanske Lande
og med den danske Konge Gudrum-Ethelstan i England.

Men hvad enten Rolf saaledes var dansk eller
norsk af Fødsel, hvilket altid vil forblive meget
tvivlsomt, tør det ansees for afgjort, at han havde tumlet
sig endeel i Vikingefærd paa de brittiske Øers Kyster,
og at han navnlig havde baade understøttet og igjen
selv senere faaet Understøttelse af den danske Konge
Gudrum-Ethelstan i Østangel, før han henimod Aar 890
begav sig paa Tog til Frisland, til Øen Walcheren og
Egnene ved Seinen. Det er ligeledes hævet over al
Tvivl, at den anseelige Flaade og Hær, hvormed Rolf
viste sig i Seinen, bestod af danske Vikinger, som
forlængst havde forladt Danmark og som, da Rolf første
Gang sluttede sig til dem, allerede i mange Aar stadig
havde hærget især paa Englands og Frankriges Kyster
og saaledes banet Veien for danske Erobringer og
Bosættelser der 
Den nyeste norske Historieskriver P. A. Munch indrømmer ogsaa
bestemt, at Rolfs Erobringsflaade var væsentlig udgaaet fra Danmark (see
»Det norske Folks Hist.« I S. 669, 650, samt »Chronica regum Manniæ et
Insularum«. Christiania 1860 pag. VII—VIII) og oprindelig under
Anførsel af »de danske Kongesønner Sigfred og Godfred«. Hertil
knytter dog Munch den Formodning, at denne danske Erobringsflaade
i Seinen, hvorover »den norske Jarlesøn Rolf« først senere fik
Befalingen, var (som efter hans Mening i det Hele taget de fleste
danske Vikingeflaader paa Saxlands, Frislands, Englands og Frankriges
Kyster) fornemmelig udgaaet fra et af Nordmænd stiftet Rige
(»Nortmannia«) i Sønderjylland, hvoraf Munch igjen har taget Anledning til
uden Videre at henføre næsten alle de danske Normannertog i det
niende og en stor Deel af det tiende Aarhundrede særligt til Norges
og Nordmændenes Historie. Men ligesom »Nortmannia« og
»Nortmanni« i Reglen betegner Norden og Mænd fra Norden, og ikke
udelukkende Norge og Nordmænd (jfr. ovenfor S. 35 og 135), saaledes er
ogsaa det fuldkommen Ugrundede i den alligevel med stor Sikkerhed
fremførte Hypothese om et norskt Rige i Sønderjylland paaviist af Schiern
(Historiske Studier II. 202—207), af Jessen (Undersøgelser til Nordisk
Oldhistorie S. 18, 59—60) og af Maurer (Die Bekehrung des
Norwegischen Stammes zum Christenthume I. 49—55). I og for sig er det
utænkeligt, deels at et saa lille Land, som Sønderjylland, skulde kunne
have udsendt de mandstærke Vikingeskarer, der bebyggede saa store
Strækninger af England og Frankrige, deels at hele det øvrige
Danmark skulde under den almindelige Vikingebevægelse i Norden have
ligget saa at sige ganske udenfor den for de Danske saa naturlige
Vikingefærd til de vestlige Lande..
Rolf kunde ikke med den danske Flaade være
kommen til Frankrige paa en for Erobringer heldigere
Tid. Frygten for Vikingerne og Modløsheden hos
Befolkningen var nemlig stegen til en saadan Grad, at
endog større Stæder uden Sværdslag overgave sig
til en forholdsviis lidet talrig Vikingeskare. Da
saaledes Rolf med sine Mænd seilede op ad den skjønne
Seineflod, hvis herlige Omgivelser med Bakker, duftende
Marker og yppige Træer, i høi Grad tiltalte ham og
hans Mænd, og han var kommen til Abbediet Jumiéges,
traf han allerede Afsendinge fra Borgerne i Rouen,
som tilbøde, at Byen vilde underkaste sig, da Kongen
ikke mere var istand til at beskytte den. I hvert
Tilfælde synes Rolf (mellem Aar 890 og 900) at have
bemægtiget sig Rouen uden nogen Kamp, og strax at
være begyndt med at befæste sig der paa en Maade,
som viste, at han agtede at beholde Herredømmet over
den saa smukt beliggende, af en riig og frugtbar Egn
omgivne, og efter Datidens Forhold temmelig anseelige
Handelsstad.

Saasnart de stridende Konger Odo og Karl
erfarede, at Rolf var kommen til Rouen, og at han med
en stor Styrke havde sat sig fast der, besluttede de
hver for sig at vinde ham for sit Parti. Men Odo
skulde dertil bruge Penge, hvilke han ikke synes at
have kunnet skaffe tilveie, og Karl fik ikke Lov af
Geistligheden til som Christen at slutte Forbund med
en saa grum Hedning, som Rolf. Kort efter døde Odo
(898) og Karl den Eenfoldige blev nu Enekonge i
Frankrige. Ifølge Sagnet hos Dudo havde imidlertid
Rolfs Mænd styrket ham i, at de skulde beholde ikke
alene Rouen, men ogsaa de omliggende Egne. »Dette
Land, sagde de, er frugtbart paa forskjelligt Slags
Korn, det har skyggefulde Skove, fiskerige Floder og
er rigt paa alt Slags Vildt, men er blottet for Krigere
og stridbare Mænd. Lader os gjøre os til Herrer over
det, nedsætte os her og erobre de tilstødende Riger,
Byer, Gaarde og Borge, for at Nybyggerne kunne have
Ro«. Rolf optog med Glæde dette Forslag, og seilede
med sin Flaade videre op ad Seinefloden, for at
undertvinge de nærmest liggende Egne.

Rolf var dog neppe endnu anerkjendt som egentlig
Hersker over de andre Høvdinger, men kun valgt til
Anfører paa Krigstog. Idetmindste hedder det i de
gamle Sagn, at da Rolfs Flaade var kommen til Pont
de l'Arche, mødte den der Afsendinge fra en fransk
Hær, som stod i nogen Afstand rede til at gjøre
Angreb paa Vikingerne. Afsendingene bestode af den
danskfødte Hasting, der nu havde sluttet sig til Frankerne
og modtaget et Len, og af et Par andre Mænd, som
vare kyndige i det danske Tungemaal. Ved deres
Ankomst til Seinefloden raabte de til Vikingerne og
spurgte dem, hvo de vare, hvortil Svaret lød: »Vi ere
Danske, vi komme fra Dacien og ville erobre Francien«.
— »Hvo er Eders Herre?« — «Vi have ingen Herre,
vi ere Alle lige, men hvo er Du, som saaledes taler
vort Sprog?« Hasting spurgte dem da, om de ikke
kjendte hans Navn, og opfordrede dem til at gjøre,
som han, indgaae Forlig med Frankerne og paa denne
Maade erhverve sig Land. De Danske svarede, at de
nok kjendte en Mand af det Navn, der havde begyndt
godt og endt slet, men at de ikke vilde modtage
Andet, end hvad de kunde erhverve sig ved Vaabenmagt.

Hasting vendte tilbage til den franske Leir og,
formodentlig efterat have seet Rolfs stærke
Forskandsninger, der vare som en Borg, fraraadede han Frankerne
at angribe Vikingehæren. Men flere Høvdinger, der
vistnok ikke have havt Tillid til den danskfødte
Udsendings Tale, vare ivrige for, at Kampen strax skulde
begynde. Udfaldet viste dog, at Hasting havde havt
Ret. Thi Frankerne bleve aldeles slagne og Rolf, som
ved dette Angreb var bleven opsat paa Hævn,
besluttede nu at lade Frankerne føle sin Vrede. Han
stormede Byen Meulan, dræbte alle Indbyggerne og
hærgede vidt og bredt omkring. En ny Hær, som
kom ham imøde, blev ogsaa slagen og Anføreren
faldt, truffen af et Pileskud. Rolf fortsatte nu sit
Tog til Paris og medens Belejringen af denne
stærkt befæstede By stod paa, skal han have gjort
et Tog til Bayeux, stormet og indtaget Byen og
dræbt en fornem Mand Berengar, hvis smukke Datter
Poppa han derefter ægtede »paa dansk Viis«. Fra
Beleiringen af siges Rolf at være bleven kaldet til
England, hvor hans Ven Kong Ethelstan trængte haardt
til hans Hjelp, da Anglerne havde gjort Oprør imod
ham i den Tro, at Rolf var saa beskjæftiget med
Beleiringen af Paris, at han ikke kunde understøtte ham.
Rolf drog saa hurtig, som muligt, til England, og tvang
Anglerne til igjen at underkaste sig Ethelstan, som af
Taknemlighed tilbød at ville dele sit Rige med Rolf.
Men Rolfs Hu stod til Frankrige; han drog igjen
tilbage og deelte sin Hær og Flaade i flere Dele,
hvoraf een gik til Girondefloden, en anden til Loire og
en tredie gik op ad Seinen imod Paris. Atter her
gjenlyder saaledes i de gamle Sagn Mindet om Rolfs
og Gudrum-Ethelstans eller i al Fald de i England
bosatte Danskes nøie indbyrdes Forbindelser.

I de første tolv Aar efter Rolfs Ankomst til
Frankrige synes han, hvis man fremdeles tør troe de
ovennævnte Sagn, at have været i uantastet Besiddelse af
Rouen, og derfra at have gjort Vikingetog til de
forskjelligste Egne af Frankrige. Snart hærgede han i
Egnen af Paris, snart ved Loiren, og snart igjen i det
indre af Landet, selv i Burgund. Hans Skibe maae da
have passeret Paris, hvor Karl den Eenfoldige heller
neppe kunde stille Stridskræfter nok til at modstaae
ham. Rolfs Mænd gjorde et riigt Bytte, og førte
bl. A. saameget Qvæg med sig, at Brøndene, hvoraf
deres Hjorder drak, i mange Dage efter vare ganske
udtørrede — et Billede, der dog ogsaa ved en tidligere
Ødelæggelse af Burgund efter Paris's store Beleiring
benyttes af Krønikeskriverne, for dermed tydeligere at
skildre de Danskes vidtstrakte Hærgen. Det gavnede
kun Frankerne overmaade lidet, at de en enkelt Gang
overraskede de Danske og tilføiede dem et Nederlag,
som t. E. i Chartres, hvor de Danske paa Tilbageveien
til Seinen fra et Tog imod Loire-Egnene havde slaaet
sig formeget til Ro. Der var altid Vikinger nok til at
træde i de Faldnes Sted, medens de Franske, i Lighed
med deres angelsaxiske Frænder, tabte bestandig flere
og flere af deres Krigere og stridbare Mænd. Landets
Elendighed tiltog, og skulde det ikke reent gaae
tilgrunde, maatte det have Fred. Ved Vaabenmagt kunde
denne ikke erhverves. Der stod saaledes kun tilbage
at aabne Underhandlinger med Rolf, som upaatvivlelig
i Mellemtiden var bleven valgt til Jarl eller til virkelig
Høvding over de andre, ved Seinen nedsatte Danske.
De franske Stormænd opmuntrede derfor Kong Karl til
at slutte Forlig med Rolf. Omsider beqvemmede
Kongen sig til gjennem Erkebiskoppen af Rouen
Franko, som stod i et godt Forhold til de derboende
Danske, at erholde Rolfs Samtykke til et ved en tre
Maaneders Vaabenstilstand forberedt Møde i Saint-Clair
ved Eptefloden i Aaret 911. De franske Høvdinger
tilraadede her stærkt deres Konge at indrømme Rolfs
Fordring om at erholde ikke alene det nu næsten
folketomme, udyrkede Seineland, men ogsaa, idetmindste
midlertidig indtil Seinelandet blev bebygget, et riigt og
frugtbart Land, hvoraf han kunde leve med sine Mænd
uden at være nødsaget til at gaae i Vikingefærd. I
Betragtning af, at Rolf og hans Folk herved kunde
vindes for Christendommen, og at de aabenbart vilde
kunne yde en kraftig Beskyttelse for anseelige
Strækninger af Frankriges Kyster, tilbød Kong Karl først
at ville afstaae Rolf Flandern. Men Rolf fandt dette
for sumpigt, hvorimod han med Glæde modtog et
andet Tilbud om Landskabet Bretagne tilligemed
Seinelandet imellem Eptefloden og Havet. Til Beretningen
om Rolfs og hans Mænds paafølgende Daab (912) føier
et usikkert Sagn, at Rolf blev gift med Gisela, en
Datter af Kong Karl. Efter Forliget hyldede Rolf
Kongen som sin Lens- eller Overherre, men vægrede
sig bestemt ved at bøie Knæ for ham og paa gammel
Viis kysse hans Fod. Tilsidst bød Rolf een af sine
Mænd at fuldføre denne Skik. Normannen greb ogsaa
Kongens Fod, men førte den saa høit op mod sin
Mund, at Kongen faldt baglænds om, til stor Fryd for
de tilstedeværende Daner 
Fornemmelig efter Dudo fra St Qventin..

Gamle Historiske Beretninger og senere Folkesagn
ere, ligesom ved Gudrum-Ethelstans Fred med Kong
Alfred, saaledes ogsaa her uopløselig sammenblandede.
Men i og for sig var det ikke besynderligt, om de
Danske af deres mange Seire og store Held, af deres
stolte Frihedsfølelse og af deres Ringeagt for de svage
Franker kunde have ladet sig forlede til at behandle
Frankernes Konge med saa aabenbart Overmod. I
Sammenligning med de Danskes tidligere, for en Deel,
og i al Fald for Nordhumberlands Vedkommende,
selvstændige Erobring af Danelagen i England, var Rolfs
og de Danskes nye Erobring i Frankrige mere
underordnet baade i Henseende til Udstrækning og
Uafhængighed. Thi i Seinelandet selv maatte Rolf som
Kong Karls eedsvorne Lensmand eller Vassal foreløbig
lade sig nøie med omtrent ikkun Halvdelen af det
nuværende, først senere saakaldte Normandie, nemlig den
nordlige og nogle Strækninger af den sydlige
Seinebred, imod at han tillige, i sin Lensherres Interesse,
skulde varetage Forsvaret af de tilstødende Kyster 
Flodoardi Hist. Remensis (Bouquet: Recuell des Hist. de France VIII).
Rolfs foregivne Besiddelse eller Overdragelse af
Bretagne indskrænkede sig vistnok ogsaa meest til en
saare tvivlsom Overhøihed 
Depping: liv. IV. chap. I., som ovenikjøbet let maatte
indvikle ham i farlige Stridigheder med de urolige og
krigerske Bretonner.

Men det første, mægtige Skridt var dog gjort til
Oprettelsen af et til Danelagen i Nabolandet England
svarende dansk Rige i Frankrige, og derved til
Opnaaelsen af et Maal, hvorfor de Danske saalænge havde
kæmpet og hvorfor Strømme af Blod vare udgydte i
de vestlige Lande. Det blev nu Rolfs, hans
Efterfølgeres og hans danske Frænders Sag, nærmere at
selvstændiggjøre og udvide den heldig begyndte, i sine
Følger betydningsfulde Erobring af eet af Frankriges
skjønneste Landskaber.

*



DEN
DANSKE EROBRING
AF
ENGLAND OG NORMANDIET.
————
ANDEN AFDELING.
BEBYGGELSES-TIDEN.
————



I.

Udvandringerne fra Norden. Harald Haarfagers Seir i Hafursfjord. Tog til
Orkn- og Syderøerne. Islands Bebyggelse. Vikingefærdens Ophør til
England og Frankrige. Kampe mellem de Danske og Kong Edvard i England.
Hans Seire og Død. Rolfs Udvidelse af Seinelandet. Ragnvalds Erobringer
ved Loiren. Begges Død.

*

Det gamle Danmark indbefattede vel i Vikingetiden,
foruden de nærværende danske Lande, tillige Skaane
med andre tilstødende Strækninger paa den
skandinaviske Halvø, ja sædvanlig ogsaa Viken eller den sydligste
Egn af det nuværende Norge.

Men endog i Forhold hertil vare de ved
Vikingetogene fra Danmark til de vestlige Lande i eet
Aarhundrede (omtrent fra 800 til 912) foregaaede
Udvandringer tilvisse forbausende. Selv efterat de Danske
havde erobret over Halvdelen af det store England,
hvor de i Danelagen allevegne nedsatte sig i anseelig
Mængde, vare de endnu talrige nok til, ikke alene
længe at holde Saxland, Frisland, Flandern og
Frankrige i Skræk, men ogsaa til omsider at erobre og
bebygge et heelt, stort Landskab i Frankrige. Og dog
tyde alle Efterretninger hen paa, at Danmark ved
Begyndelsen af det tiende Aarhundrede hverken i det
Hele eller for nogen enkelt Egns Vedkommende var
øde eller folketomt. Kong Gorm den Gamle, som ved
denne Tid (henved 930) var falden fra Christendommen,
og som havde ladet Kirker ødelægge og Christne
dræbe, kunde tvertimod ved Danmarks Sydgrændse
med en stor Hær møde Christendommens Forkæmper,
den tydske Keiser Henrik Fuglefænger. Gorm skal
rigtignok, mulig netop som Følge af sine ved
Udvandringerne altid noget svækkede Stridskræfter, have
været mindre heldig mod Keiseren, der paatvang ham
Christendommen og anlagde en Borg nær ved Hedeby
og lige Nord for Kurgraven. Men kort efter
forstyrrede de Danske igjen Borgen og reiste, med Kurgraven
som Forbillede, tæt bag ved samme et nyt og stærkere
Grændseværn i den berømte Vold »Danevirkc« (ɔ: de
Danskes Befæstning), hvis endnu bevarede mægtige
Levninger ere talende Vidner om Danefolkets
Sammenhold og Kraft.

Dobbelt overraskende er det imidlertid, at
Vikingetogene og Udvandringerne fra det langt mindre
frugtbare Norge med dets vilde Klipper og uhyre Skove
ganske samtidig, Skjøndt i en noget anden Retning,
havde fuldt saa stor Udstrækning mod Vest, ja endnu
større Varighed.

Da Kong Harald Haarfager (ved Aar 870) i
Søslaget i Hafursfjord havde vundet en afgjørende Seir
over Norges Smaakonger, og da hans saaledes forøgede
enevældige Magt yttrede sig ved nye Skattepaalæg
og andet uvant Tryk, tiltoge de allerede tidligere
begyndte Udvandringer i en paafaldende Grad.
Misfornøiede, storættede Høvdinger bebyggede nu i Norden
selv Herjedalen og Jæmteland, medens andre
Nordmænd udenfor Norden fuldendte Bebyggelsen af
Færøerne, Shetlands- og Orknøerne,, samt Erobringen af
Syderøerne og Man, hvorfra de igjen kjølede deres
brændende Hævnfølelse mod Kong Harald ved om
Sommeren som Vikinger at hærge paa Norge og dræbe
de af Kongen indsatte Høvdinger. Baade for at gjøre
en Ende paa disse ødelæggende Angreb og for tillige
at udvide sit Herredømmes og sin Hæders Grændser,
udrustede Kong Harald en stærk Flaade, hvormed han
underlagde sig Shetlands- og Orknøerne og desuden
Syderøerne lige til Man, efterat han havde renset Øerne
for de værste Vikinger og Udaadsmænd. De af
Nordmænd stiftede Riger paa Irland, som ikke vare ham
eller Norge farlige, lod han derimod uberørte, uagtet
den norsk-irske Konge Olaf den Hvide netop dengang
var borte fra Dublin paa Krigstog og Leiligheden
saaledes var gunstig for et Angreb paa hans Rige. Kong
Harald indskrænkede sig til, før sin Hjemreise til Norge
at sætte Jarler over de vestlige Øer saavelsom over
Orkn- og Shetlandsøerne, der fra nu af længe vare
Skatlande under Norges Krone.

Selv paa disse fjerne Øer vare de norske
Udvandrere følgelig ikke længere sikkre for Kong Haralds
Overmagt. De maatte derfor være betænkte paa at
søge til andre Egne. Ikke faa Høvdinger med deres
Mænd maae upaatvivlelig være gaaede deels til de norske
Riger i Irland, deels til det danske Nordengland og
deels endelig til Kysterne af Flandern og Frankrige,
hvor de sluttede sig til de for Bytte og Land endnu
der kæmpende Danske. Men i det Hele taget enedes
Nordmændene neppe godt med Danerne. Deres stolte
Uafhængighedsfølelse og deres Kjærlighed til den gamle
Gudelære med de dertil knyttede Institutioner lod dem
i Reglen foretrække, selv med Tab af Udsigt til at
vinde langt rigere Land, at gaae til forhen øde, hverken
meget begunstigede eller meget tiltrækkende Egne,
hvor de uhindret kunde bryde Bygder, grundlægge
en uafhængig Tilværelse og finde et Fristed for det
hedenske Kampliv, som det christne Europa snart ikke
længere vilde kunne yde. De afsides liggende
Færøer synes allerede at have været bebyggede af dem.
Ved et Tilfælde var det fjernere, hidtil ubeboede og kun
af enkelte irske Munke besøgte Island bleven opdaget
i Slutningen af det niende Aarhundrede. Derhen søgte
nu store Skarer af norske Udvandrere baade fra
Syderøerne og fra Norge, hvilke sidste gjerne lagde Veien
over Syderøerne, hvorfra de ikke alene førte Trælle,
men Sæder og Skikke, ja selv i enkelte Tilfælde en
begyndende Christendom med sig til Island.
Udvandringen hertil, som efterhaanden antog et saa
foruroligende Omfang, at Norges Konger søgte at standse
eller dog formindske den ved en formelig
Udvandrings-Skat, havde ved Midten af det tiende Aarhundrede,
efter Forløbet af ikkun 60—70 Aar, skaffet Øen en
Befolkning af næsten 50,000 Mennesker, blandt hvilke
en heel Deel dog allerede vare fødte paa Island.
Sammenstrømningen af Nordmænd over Syderøerne til
Island, der netop foregik, medens danske Vikinger og
Udvandrere i ikke ringere Antal nedsatte sig længere
mod Øst og Syd i deres nyserobrede Lande i
England og Frankrige, var ogsaa kjendelig Aarsag til den
Ro for Angreb af norske og i det Hele taget nordiske
Vikinger, hvorved Irland og Skotland kunde glæde sig.
Begunstigede af indre Stridigheder blandt de i Irland
bosatte Nordmænd lykkedes det endog Irerne (omtrent
902) at overvinde og forjage Nordmændene i
Waterford og Dublin, hvor dog de norske Kongeriger atter
(914 og 917), efterat flere af de fordrevne Nordmænd
i Mellemtiden havde hærget i Frankrige og muligen
været behjelpelige med Erobringen af Seinelandet,
tilbagevandt deres forrige Omraade og Uafhængighed 
The Annals of Ulster og the four Masters ad an. 902—917 (hos
O'Connor Script. rer. Hib.)..

Folkerigdommen i Norge og Danmark maa altsaa
i det niende og tiende Aarhundrede have været
overordentlig stor, siden den ved Udvandringerne kunde
omfatte saa mange, vidt adspredte Øer i Atlanterhavet
og saa betydelige Strækninger af Skotland, Irland,
England og Frankrige uden at endda Moderlandenes Kraft
blev tilintetgjort eller altfor følelig svækket. Det niende
og Begyndelsen af det tiende Aarhundrede kan i det
Hele med Rette siges at have været Udvandringens og
Vikingelivets egentlige Tidsalder i Norden. Det var den
nordiske Kæmpeaand, utæmmet i al sin ungdommelige
Friskhed, som dengang freidig aabenbarede sig i
eventyrlige Tog og næsten ligesaa eventyrlige Erobringer
i Østen, Norden og Vesten.

Den sidste Halvdeel af det tiende Aarhundrede,
i hvis første Halvdeels Begyndelse Forliget ved St.-Clair
falder, kan vel endnu vedblivende opvise ikke faa
mindre Vikingetog. Men disse vare ligesom en svag
Efterklang af den tidligere Vikingefærd. Med
Bebyggelserne i England og Frankrige ophørte, især for
Danmarks Vedkommende, den egentlige Vikingetid og
fornemmelig den saakaldte Vesterviking (eller
Vikingefærden til de vestlige Lande), idet de nye Riger
efterhaanden i sig optoge Vikingerne, som hurtig bleve
ivrige Nybyggere. Noget længere vedvarede vel
Vikingefærden fra Norge og Sverige, tildeels som Følge
af Christendommens langsommere Fremskriden der.
Men i det Hele taget begyndte Forholdene baade i
Norden selv og i de vestlige Lande at antage en ny
Skikkelse. De enevældige Konger i Danmark og det
øvrige Norden vilde ikke længere taale Vikingetogene
paa deres egne Landes Kyster, og de nye nordiske
Erobrere i de vestlige Lande kunde naturligviis ikke
tillade, at deres Undersaatter bleve dræbte eller
udplyndrede af Ugjerningsmænd. Thi som
Ugjerningsmænd maatte de efter deres egen Omvendelse til
Christendommen ansee Vikingerne. De nysomvendte
Erobrere havde endogsaa paa flere Steder ligefrem
paataget sig Kystforsvaret mod deres egne Landsmænd.
De Vikingeskarer, der fra nu af indtil Slutningen af det
tiende Aarhundrede viste sig paa de vestlige Landes
Kyster, vare, paa faa Undtagelser nær, Flaader, som
kom for at understøtte Nordboerne, naar de trængtes
i deres nye Besiddelser af fremmede Konger, og som
da gjerne bleve ledede af Konger, Kongesønner eller
andre mægtige Mænd. Den enkelte Viking, der i den
egentlige Vikingetid havde spillet en betydelig Rolle,
maatte derved komme til at staae mere i Skygge.

Det var nemlig en Selvfølge, at de nye danske
Riger i England og Frankrige vilde nødsages til at føre
en lang og farlig Kamp for deres fremtidige Bestaaen
midt i de fremmede, fjendtlige Lande. Allerede medens
Erobringen af Seinelandet forberedtes og udførtes, maatte
Danerne i England flere Gange for Alvor samle sig
sammen, for at modstaae de angelsaxiske Konger, imod
hvem dog de Danske igjen ligesaa ofte vare de
Angribende. For i hvert Tilfælde at sikkre Danelagens
Sydgrændse imod Angelsaxerne havde de Danske stærkt
befæstet de saakaldte »danske Femborge«, nemlig
Stamford, Leicester, Derby, Nottingham og Lincoln, der
dannede ligesom et Heelt for sig med egne Love og
Retssædvaner. Faste danske Borge vare desuden York
og Chester, hvilken sidste længst imod Nordvest skulde
værne mod mulige Angreb af Britterne fra det
tilgrændsende Wales. Desuden havde de Danske endnu
mange andre Borge af mindre Betydning paa de øvrige
Grændser.

Ved Alfred den Stores Død (901), besteg hans
Søn Edvard den angelsaxiske Kongestol. Allerede i sin
Faders Tid havde Edvard udmærket sig i Kampen mod
de Danske, og efterat han nu selv var bleven
Forkæmper for den angelsaxiske Magt, førte han gjennem
hele sin Regjering saagodtsom uafbrudt Vaaben mod
disse, sin Faders og sit Riges gamle Fjender. Men
medens de Danske vare i Besiddelse af hele
Danelagen, fik Edvard først senere Herredømmet over Kent
og Øen Wight (de formeentlig indtil da af Jyder (?)
beherskede Lahde); ogsaa i den øvrige angelsaxiske
Halvdeel af England maatte han i Begyndelsen dele
Regjeringen med sin Søster Ethelfledas Mand Ethelred,
der saagodtsom uafhængig styrede baade den Syd
for Watlingastræt beliggende Rest af Mercien, og
tillige Stæderne Oxford og London med deres
nærmeste Omegn. Ikke destomindre var der kjendelig
større Fasthed i den angelsaxiske, end i den danske
eller dansk-angelske Deel af England. Edvard,
Ethelred og Ethelfleda med deres saxiske og angelske Folk
sluttede sig paa det Nøieste sammen imod de
fremmede, danske Erobrere, hvorimod disse i Danelagen
havde at kæmpe, ikke alene mod ydre, men ogsaa
mod indre Fjender, nemlig mod den indfødte, endnu
ikke ganske underkuede angelske Befolkning. Desuden
svækkedes de Danskes Styrke aabenbart ved deres
Høvdingers altfor store Lyst til Uafhængighed og
Selvregjering. Østangel vedblev som et eget Rige i Reglen
at være adskilt fra Nordhumberland, der igjen ofte var
deelt mellem flere danske Smaakonger. Af og til
sluttede vel ogsaa de Danske fra disse forskjellige Riger
sig nøie sammen. Men de følgende Kampe med
Angelsaxerne viste noksom, hvormeget der manglede dem
en kraftig Enekonge, som stadig kunde give deres
Forsvar og Angreb fornøden Sammenhold og Styrke.

Kong Edvard maatte iøvrigt strax ved sin
Regjeringstiltrædelse stride med indre Uroligheder. En
Frænde Ethelvald eller Alvald meente at have større
eller i al Fald ligesaa gyldigt Krav paa Kongedømmet i
Wessex, og reiste Oprørsfanen. Da han dog snart
blev nødt til at flygte, begav han sig til de Danske i
Nordhumberland, af hvem han blev tagen til Konge.
I Nordhumberland havde der indtil Aaret 894 i York
hersket en Konge Gudrød, efter hvis Død hans Sønner
Olaf, Sigtryg og Ragnvald vare komne til Herredømmet.
Men endog disse Konger maatte lyde under Ethelvald,
der ogsaa nu lod, upaatvivlelig i York, formelig
udpræge Mynter 
En af disse med Overskrift: »Alvvaldu. dns. (dominus) ds. (dominus)
rex« er afbildet i Hawkins' Beskrivelse over Cuerdale-Fundet Pl. X.
fig. 135., aabenbart i Egenskab af dansk
Overkonge i Nordhumberland.

I Aaret 902 brød Ethelvald fuldstændig den Fred
eller det Forlig, som bestod mellem Danelagen og den
angelsaxiske Deel af Landet. Som det synes, ved
Hjelp af endeel fra Frankriges Kyst hentede danske
Vikinger, fik han samlet en betydelig Flaade, hvormed
han underlagde sig Essex. Aaret efter lykkedes det
ham at overtale Indbyggerne af dansk Herkomst i
Østangel til at de i Forening med ham skulde rykke ind
i Mercien. Den østangelske Konge Erik, Kong
Gudrum-Ethelstans Efterfølger, anførte selv den østangelske
Hær. Ethelvald og Erik rykkede frem til Creccanford
(Cricklade) og gik over Themsfloden.

Men Edvard var nu kommen dem imøde med en
Hær. Kort i Forveien havde han dog deelt sin Styrke
i to Dele, hvoraf den ene skulde angribe de Danskes
Bagtrop, medens den anden skulde hærge paa
Grændserne af Østangel mellem Floden Ouse og de Østangel
omgivende Diger. Men just som Edvards Hær fik
Ordre til at samle sig mod de fremrykkende Danske,
erklærede Mændene fra Kent sig uvillige til at lyde.
Følgen heraf var, at de Danske faldt over Saxerne og
tilføiede dem et stort Nederlag, som dog maatte kjøbes
med mange tappre danske Mænds Blod. Foruden flere
anseete Høvdinger eller »Holds« (Oldn. Hölldar ɔ:
Odelsmænd, Lat. duces), faldt her Kongerne Erik og
Ethelvald, ved hvis Død Edvard befriedes for en farlig Medbeiler.

En Fred, som nogle Aar efter (906) bekræftede
det allerede i Kong Alfreds Tid fastsatte Forhold
mellem Angelsaxer og Danske i England, var dog ikke
af synderlig Varighed 
Det ommeldte nye Forlig i Ytingaford (trykt hos Thorpe: Ancient laws
and Institutes of England) er, mærkeligt nok, afsluttet mellem Kong
Edvard og den danske Konge Gudrum af Østangel. Enten maa man
derfor antage, at den i Slaget ved Cricklade faldne Konge Eriks
nærmeste Efterfølger har været en Gudrum (den Anden), eller at maaskee
endog Kong Gudrum-Ethelstan ikke endnu dengang har været død,
men kun har været hjemme i Danmark, hvorfra han ved Efterretningen
om Eriks Fald da kunde være vendt tilbage til Østangel. De nordiske
Sagn, som i Forbindelse med dunkle Erindringer om danske
Erobringer i England paa den Tid nævne flere Konger af Navnet Gorm,
yde ikke nogen bestemt Oplysning om Gudrum-Ethelstans Skjebne., idet hvert af disse Folk stadig
eftertragtede det Herredømme over hele England, som
det engang forhen havde havt. Allerede i Aaret 910
rykkede Edvard med en stærk Hær ind i Danelagen
og tvang Essex, Mercien, Østangel og Nordhumberland
til at anerkjende sig som Overkonge. Men strax i det
følgende Aar (911) holdtes igjen blodige Slag mellem
Danerne og Angelsaxerne. Da Edvard dengang havde
tilveiebragt en stor Flaade paa hundrede Skibe under
Englands Sydostkyst, og didført en anseelig Hærstyrke,
fandt nemlig Nordhumbrerne eller de Danske sig
foranledigede til paa samme Tid at angribe det meest
afsides liggende og for Krigere formeentlig blottede
sydvestlige Mercien og Wessex. De rykkede ned
gjennem Mercien, hvor de ikke engang lode sig standse
ved et dem af Ethelfleda tilføiet Nederlag, men gik videre
mod Sydvest, medens en Flaade med Daner, som fra
Loirefloden af vare seilede udenom Cornwall, lagde ind
i Severnfloden, ved hvis Bredder nu de forenede
nordiske Hære anrettede frygtelige Ødelæggelser. Edvard
havde dog saamange Folk samlede, at han af dem
kunde sende en betydelig Hærstyrke imod Danerne.
Det kom (911) til et stort Slag ved Wodansfield
eller Wodnesfeld, østfor Severn, i hvilket Danerne
bleve overvundne og mistede mange Høvdinger,
hvoriblandt Kongerne »Ecwils« og Halfdan, Jarlerne
Ottar og Skurfa, Holderne Thorfred, Agmund, Godfred
(Gudrød), Olaf Svarte og flere tusinde Krigere.

Den vedvarende Forbindelse mellem Danerne i
England og Danerne i Frankrige, som ogsaa her havde
været virksom i Angrebet paa Wessex, maatte
forurolige Kong Edvard, i Særdeleshed da Rolf og hans
Mænd, der saa stadig forhen havde hjulpet de Danske
i England, just nu stode i Begreb med at bemægtige
sig eet af Frankriges herligste Landskaber som en
varig Besiddelse. Edvard havde skarpt Blik nok til at
indsee, at en saadan Erobring i Frankrige ikke alene
maatte afgive en stærk Støtte for den i England
grundfæstede danske Magt, men at den endog kunde
bidrage til at gjøre ham hans egne saxiske Besiddelser
stridige. Høist rimeligt er det derfor, at den store
Flaade, som Edvard havde samlet under Kysten af
Kent i Aaret 911 paa en Tid, da der i den saxiske
Deel af England forholdsviis var Ro for Vikingeangreb,
men da netop Rolf i Frankrige kæmpede for at
erhverve Herredømmet over Seinelandet, nærmest kan
have været bestemt til at understøtte den franske Konge
Karl den Eenfoldige imod Rolf, saameget mere, som
Karl senere blev gift med en af Edvards Døttre. En
sund Politik maatte bringe Karl og Edvard i Forbund
sammen mod den fælles, farlige Fjende.

Vare derfor end de Danske og de med dem
forenede Frænder fra Loiren, som Rolf muligen selv
ligefrem havde sendt did, slagne ved Wodnesfeld, havde
de dog kjendelig hindret Edvard i, til Understøttelse
for den franske Konge Karl, at benytte i Frankrige
den store Flaade, som upaatvivlelig først efter mange
Anstrængelser var bleven samlet. Den virkelig
paafølgende Erobring og Bebyggelse af Seinelandet ved
Rolf og hans Mænd gav Edvard fuld Anledning til at
sysselsætte sig med sit eget Rige, for at søge at sikkre
den Deel, han havde beholdt tilbage af sine saxiske
Fædres Land.

Imidlertid døde hans Svoger Ealdormannen
Ethelred, hvilket skaffede ham Herredømmet over Stæderne
London og Oxford med Tilliggende, der nu
forenedes med Kongeriget Wessex. Derimod vedblev
Edvards Søster Ethelfleda selv at styre den med
Wessex forbundne Deel af Mercien. Med sjelden Kraft
og Udholdenhed understøttede hun Edvard i at opbygge
Fæstninger og Borge, for at danne en tilstrækkelig
Modvægt imod de stærke danske Femborge, og for
saaledes at hindre de Danske i, fra Danelagen at rykke
videre ind over det angelsaxiske Lands Grændser.

Først byggede Edvard imod Østanglerne to
Fæstninger ved Hertford og ved Witham i Essex. Paa
lignende Maade opførte Ethelfleda Borge i Bridgenorth,
Tamworth, Stafford, Warwick og flere Steder,
fornemmelig dog paa Merciens yderste Grændse.

Men dette planmæssige Forsvar, som Kongen og
hans Søster med saamegen Kraft begyndte at
gjennemføre, vakte ikke ringe Uro hos de Danske. Da
Ethelfleda ogsaa samtidig ved Borge søgte at sikkre
Merciens Grændser mod Britterne i Wales, maatte
Britterne og de Danske ganske naturlig komme til at
understøtte hverandre. De Danske i Femborgene
modtoge derfor velvillig i Derby en brittisk Fyrste, som
var i Krig med Ethelfleda. Senere lykkedes det vel
Ethelfleda efter en haard Kamp at indtage Derby. Men
de Danske bleve derved saa meget mere opsatte paa
at storme og ødelægge de angelsaxiske Grændseborge,
inden disse bleve for talrige eller for stærkt befæstede.

Forgjæves vare dog de fra Danelagen udgaaede
Forsøg paa at indtage Angelsaxernes Borge
Towcester, Bedford og Wigmore. En Hob Danske, som
under Anførsel af en Konge og flere mægtige
Høvdinger havde kastet sig ind i Temsford (i
Bedfordshire), blev endog ganske tilintetgjort der af Kong
Edvard. Efterat Edvard havde vundet denne Seir,
forenede flere af de omboende Angelsaxer sig igjen med
ham, saa de bleve stærke nok til at indtage den
vigtige danske Fæstning Colchester i Essex ved
Østangels Sydgrændse, hvorpaa de, for yderligere at sikkre
sig Erobringen, lode alle de i Borgen værende Danske
dræbe. De Danske tabte ogsaa een af Femborgene,
Northampton, efter hvis Overgivelse een af deres
mægtigste Høvdinger Thorketil drog over til Frankrige,
rimeligviis for at deeltage i Rolfs Erobringer. Edvard,
som gjenopbyggede og befæstede flere Borge, blev
efterhaanden saa mægtig i disse Egne, at Indbyggerne
i Essex og Østangel hyldede ham som deres
Overherre. Længere op imod Nordost lykkedes det
Ethelfleda at sætte sig i Besiddelse af endnu een af
Femborgene, Leicester, hvorefter selv de Danske i det
fjernere York af Frygt for Kong Edvards voxende Vælde,
paany indgik Forbund og Forlig med ham. End ikke
Vikingeangreb paa Vestkysten af Edvards Rige havde
formaaet at standse hans Seirsløb. En stor Vikingeflaade
fra Loiren under Anførsel af Jarlerne Ottar og Hroald var
nemlig landet paa Severnflodens Bredder. Men
Mændene fra Hereford og Gloucester samlede sig og sloge
Vikingerne paa Flugten. Senere landede disse, tiltrods
for de af Kong Edvard udstillede Vagter, gjentagne
Gange ved Weced (Watchet) og Portloca (Porlock). De
fik dog ikke videre Fodfæste, men maatte forblive paa
en Øe, »Bradanrelice« (formodentlig Flatholme i
Bristolcanalen), hvorfra Hunger senere drev dem over til
Irland.

Opmuntret af sit Held vedblev Edvard at
fortsætte sine Kampe mod Danerne og navnlig mod
Midtpunktet for deres Styrke, Resten af de endnu ikke
erobrede Femborge. Medens han var rykket mod
Stamford og havde tvunget en Deel af det omliggende
Land til at erkjende sit Herredømme, døde hans Søster
og trofaste Medkæmperske mod de Danske, Ethelfleda
(c. 920). Ethelfleda efterlod sig ingen Sønner, der
kunde føre Regjeringen i Mercien, men kun en Datter,
Elfwyn, som lod til at ville ægte een af den
dansk-nordhumbriske Konge Guthreds eller Gudrøds Sønner
(Olaf, Sigtryg eller Ragnvald, sandsynligviis denne Sidste).
Frygten for, at en dansk Kongesøn saaledes ikke alene
skulde indtræde i den angelsaxiske Kongeslægt, men
endog komme til Herredømmet over Mercien, bragte
Kong Edvard til med Magt at modsætte sig Udførelsen
af denne Plan. Han drog ind med en Hær i Mercien,
tog Elfwyn tilfange og førte hende voldelig til Wessex,
hvorpaa han endelig forenede den sydlige Deel af
Mercien med sit vestsaxiske Rige. For yderligere at
sikkre sin nye Besiddelse, lod han befæste flere
Grændseborge i Bakewell, Manchester og Thelwall.

De Danske kunde dog ikke lade disse
Begivenheder hengaae, uden idetmindste at forsøge Hævn mod
Kong Edvard. Den danske Konge Sigtryg i York
gjorde, vistnok i Forening med sine Brødre og med
Nordmænd fra Irland, et Indfald paa den vestlige
Kyst af Mercien ved Davenport i Chesshire. Men
han havde ingen Fremgang og maatte trække sig
tilbage. Noget senere igjen landede atter en Dansk,
Leofred, i Wales tilligemed Griffin ap Madoc, en Svoger
til Fyrsten i Vest-Wales, Owen, for at forsøge paa at
erobre Landet. De indtoge vel Chester, men
Edvard gik hurtig imod dem, fældede dem Begge og
opstillede deres afhuggede Hoveder over Chesters Porte.

Baade Vaabenlykken og andre heldige
Omstændigheder havde omsider bragt Edvards Magt til en saare
anseelig Høide. Ved sin Død (i Aaret 924 eller 925)
herskede han ikke alene over Wessex og det dermed
forenede sydlige Mercien; men ogsaa de Danske og
deres Konger, navnlig de nordhumbriske Konger
Sigtryg, »Uhtred« og Ragnvald, samt Kongerne af Wales,
Strathclyde og Sydskotland anerkjendte, idetmindste
tildeels, hans Overherredømme. Et virkeligt
Eneherredømme i England opnaaede imidlertid Edvard ikke.
Danelagens Selvstændighed og Magt var med Hensyn
hertil endnu altfor stor og altfor usvækket 
The Saxon Chronicle ad an. 901—925. jfr. Turner History of the
Anglo-Saxons, Vol. II. book VI. chapt. I. Lappenberg I. 350—365..

Selv under de blodige indre Kampe og
Grændsekrige mellem Angelsaxer og Danske, som efter
Danelagens Erobring og Vikingernes Bebyggelse deraf
fremdeles rystede England, var dog Tilstanden her langt
bedre og lykkeligere, end i den nærmest forudgaaede
Vikingetid. Kongeriget Wessex, hvis Kyster
sammenligningsviis ikkun sjelden bleve hærgede af Vikinger,
kunde i Ro udvikle en Velstand og Kraft, som satte
Kong Edvard istand til baade at styrke og udvide det
angelsaxiske Herredømme, efterat dette kort i Forveien
havde været paa Afgrundens Rand. Endog Kampen
med de Danske bidrog til at sammenknytte de i den
Alt opløsende Vikingetid endnu mere end før
adsplittede Bestanddele af den angelsaxiske Befolkning.
I Danelagen, som selvfølgelig ikke havde Noget at
frygte af de danske Vikinger, havde den dansk-angelske
Befolkning fuldt saa god Leilighed til at fremme
fredelige Sysler, fornemmelig dog Agerdyrkning, Søfart,
Handel og den dermed i nøie Forbindelse staaende
Myntprægning. Det var saaledes, mærkeligt nok, danske
Konger og Jarler, som allerede i Kong Alfreds Tid
havde forbedret den i Nordhumberland indtil da gængse
slette Mynt ved for første Gang, om endog tildeels
som Efterligninger af dagjeldende angelsaxiske og
franske Mynter, at lade udpræge større og smukkere
Sølvpenge 
De ældre, smaae nordhumbriske Mynter ere afbildede i Ruding's:
Annals Pl. 10—11 og i Hawkins: The Silver Coins of Engl. Pl. VIII—
IX, jfr. pag. 41-42, hvor det godtgjøres, at den Pl. VIII fig. 116
afbildede større Sølvmynt af Eanred Rex, som i sin Art er ganske
enestaaende, heller ikke kan hidrøre fra den nordhumbriske Konge Eanred
(808-840).. Foruden Mynter af den danske Konge
Gudrum-Ethelstan i Østangel og af de ved de Danske
indsatte Konger Ethelwald (eller Alvald) i
Nordhumberland og Ceolwulf i Mercien 
Prøver af Ceolwulf den Andens Mynter hos Ruding Pl. 8, Hawkins
Pl. VI fig. 87, pag. 32-38. Cuerdale-Find Pl. I fig. 3 pag. 10., udprægedes endvidere
dengang i Danelagen, baade i York, Lincoln og i
Østangel (formodentlig i St. Edmundsbury) en særegen Art
Mynter, som stundom fremviste nye, for de danske

Erobrere betegnende krigerske Forestillinger, t. E. af
Sværd, Buer og Stridsøxer, og som desuden afspeilede
deels de danske Nybyggeres vedvarende Forbindelse
med deres Frænder i Frankrige, deels deres Agtelse
for Helgene og saaledes for Christendommen i det
Hele 
Om de med Sværd af nordisk Form prydede Sct. Peterspenge fra York
og Sct. Martinspenge fra Lincoln samt om Sct. Edmundspengene fra
Østangel see Ruding: Annals Pl. 12 og Appendix Pl. 30 fig. 3 (en Sct.
Peterspenge fra York med Karl den Skaldedes Mærke), og Hawkins:
Silver Coins Pl. X pag. 48—49. Hos Ruding Appendix Pl. 30 fig. 1, 2
og 4 og hos Hawkins Pl. X fig. 135, 136 og 137 er tillige afbildet
Mynter, tildeels med Buer, Stridsøxer, med Karl den Skaldedes Mærke
og med Yorks Navn (Ebraice) samt med Omskriften Raneualt,
sandsynligviis prægede enten for den dansk-nordhumbriske Konge
Ragnvald, hvis tilsigtede Ægteskab med den merciske Prindsesse Elfwyn
vakte saa stor og velgrundet Frygt hos Kong Edvard, eller snarere
for en endnu tidligere dansk-nordhumbrisk Konge af samme Navn.
De slutte sig i al Fald nøie til den ældre, halv franske og halv
angelsaxiske Række af Danelagens Mynter. Om den senere, eiendommelige
Række af disse Mynter, hvoraf flere muligen turde være prægede
allerede i Slutningen af Kong Edvards Tid for de dansk-nordhumbriske
Konger »Regnald«, »Sitric« og »Anlaf«, see Mere i det Følgende.. Allerede nu begyndte de nysomvendte Danske
ved ydmyg Fromhed og ved rige Gaver til Kirker og
Klostre at udsone deres tidligere skrækkelige
Ødelæggelser 
Den dansk-nordhumbriske Konge Guthred's eller Gudrøds tidlige
(883—890) og anseelige Gaver til Kirker og Klostre, især til
Bispestolen i Durham ommeldes t. E. i Simeonis Hist. Eccl. Dunelm.
II. 13 jfr. Mon. Hist. Britt. pag. 683.. En væsentlig Hindring for Englands indre
Rolighed og Lykke svandt derved mere og mere bort.
Det var gjennem Christendommen, at Hadet mellem
Danske og Angelsaxer skulde, om ikke endnu for lange
Aarrækker ganske udslettes, saa dog idetmindste
formildes. Det var ogsaa den fælles Christendom, som
ved at lette blandede Ægteskaber høilig fremmede en
for den tilkommende Tid betydningsfuld
Sammensmeltning af Danske, Angler og Saxer 
William af Malmesbury's Udsagn (lib. II cap. 5), at »Vest- og
Østanglerne og Nordhumbrerne« allerede i Kong Edvard den
Førstes Tid »vare blevne eet Folk med de Danske«, turde dog
være noget forhastet..

Efterat i Frankrige Rolf og hans Mænd først havde
nedsat sig ved Seinebredderne, bleve de danske
Nybygder der paa lignende Maade, ja strax endnu
kjendeligere, end i England, til aabenbar Velsignelse for de
omliggende Egne. Istedetfor at disse forhen meest
havde været udsatte for Overfald og Plyndring, bleve
de nu blandt de Steder i Frankrige, hvor Folket boede
sikkrest og bedst beskyttet. Rolfs mægtige Haand
hvilede over det nye Land, og selv Frankerne indsaae
snart, at det i en saa lovløs og blodig Tid ikke var at
foragte at boe under en forhenværende hedensk
Vikings Herredømme. Seine-Landet nød i det Hele under
Rolf en saa stor Retssikkerhed, at en gammel
Fortælling, der iøvrigt minder om Sagn i flere andre
Lande, lader Rolf hænge Guldringe paa Træerne ved
alfar Vei, uden at Nogen vovede at borttage dem.

Men Rolfs Erobring blev tillige en Velsignelse for
en stor Deel af det øvrige Frankrige. Den Ro, som
Landet ved Seinemundingen nød, meddeelte sig til de
længere inde liggende Egne, og om der end vedblev
at føres Krige mellem Seinelandets Beherskere og
Frankerne, især dem som boede nærmest op til
Grændserne, var dette dog ikke at sammenligne med
den tidligere sørgelige Tilstand, da der saa at sige
ingensinde var Fred for denne eller hiin
Vikingeskare.
Indbyggerne ved Loiren fik dog ikke slet saa tidlig
Ro, som Indbyggerne ved Seinen. Selv efter
Seinelandets endelige Erobring og efter de talrige danske
Vikingers Bosættelse der, vedblev en mægtig
Vikingeflaade uafbrudt at være leiret i Loirefloden under
Anførsel af Høvdingen Ragnvald. Stundom synes disse
Loire-Normanner at have adlydt Rolfs Overherredømme
og at have kæmpet enten i Forening med ham eller
dog for hans Sag. Til andre Tider derimod optraadte
de saa selvstændigt, ja endog saa fjendtligt mod
Seine-Normannerne, at Rolf maatte gjøre Tog imod dem.
Det er derfor ogsaa uvist, om det var paa egen Haand
Loire-Normannerne ved Aar 919 hærgede paa
Bretagne, eller om dette muligen snarere skete i den
Hensigt at understøtte Rolf i hans Bestræbelser for at
erhverve Herredømmet over dette Land. Under de indre
Stridigheder i Frankrige, da først Grev Robert af Paris
og efter hans Fald Grev Rudolph af Burgund udraabtes
til Modkonge mod Karl den Eenfoldige, optraadte
Seine- og Loire-Normannerne bestemt i Fællesskab til
Fordeel for Rolfs Lensherre Kong Karl. Til en Tid
var nemlig Kong Karl i den Grad forladt af sine
oprørske Vasaller, at han ikke havde Andre at støtte sig
til, end sine gamle Fjender Normannerne, der ogsaa
villig fulgte hans Opfordring om Hjelp, dog vistnok ikke
alene af den i det gamle Norden herskende
Troskabsfølelse, men tillige, og maaskee væsentlig, af klog Politik,
i det Haab, at de derved vilde kunne bedre hævde,
eller endog udvide deres Besiddelser.

Loire-Normannernes Høvding Ragnvald, hvis
Venskab og Understøttelse Grev Robert af Paris allerede
i Aaret 921 havde villet sikkre sig ved Afstaaelsen af
den stærkt ødelagte Stad Nantes med det omliggende
Distrikt — en Afstaaelse, som imidlertid neppe dengang kom
til Udførelse — stod nu, efter Roberts Død, i Spidsen
for den forenede Hær af Danske fra Seinen og Loiren,
som hærgede paa de af Modkongen Rudolph beherskede
Egne. Men Ragnvalds Hær blev overrumplet og leed
et ikke ubetydeligt Tab. Ikkedestomindre vedblev den
at hærge, indtil Kong Rudolph selv fra Burgund gik
ind i Rolfs Land, og foer frem med Ild og Sværd.
Der aabnedes da Underhandlinger mellem Rudolph og
Rolf. Et foreløbigt Forlig blev afsluttet og fulgt af
en Fred, hvorved Rolf erholdt et Par Landskaber
paa den venstre eller sydlige Seinebred (Bessin og le
Mans) som Tillæg til sine tidligere Besiddelser, og
desuden en betydelig Sum Penge (Aar 924). Det maa
følgelig have været Rudolph meget om at gjøre at holde
Fred med Rolf, som saaledes strax havde sin Fordeel
af den indre Strid i Landet. Freden overholdtes dog
ikke længe. De følgende Aar gjorde Normannerne
atter Indfald i Nabolandene. Fra Loiren gik
Ragnvald heelt ind i Burgund, medens Seine-Normannerne
hærgede Beauvais, Amiens og flere Stæder. Men
Frankerne gjorde alvorlig Modstand og anfaldt
Seinelandet fra flere Sider. Indbyggerne i Beauvais og
Paris og tillige Kong Rudolph med hans Bundsforvante
Grev Heribert af Vermandois angrebe Seinelandet fra
Østen og Syden; fra Norden af rykkede Indbyggerne
i Picardiet og Grev Arnulf af Flandern frem mod
Borgen Eu paa den nordlige Grændse af Rolfs Land.
De indtoge den, og de 1000 Krigere, som Rolf havde
lagt ind i Borgen, omkom næsten alle enten ved
Fjendens Sværd eller ved at drukne i Havet.
Under alt Dette udvidedes dog stadig
Normannernes Magt. Af Grev Hugo af Paris, med hvem Rolf
kæmpede, om end uheldigt, imod Kong Rudolph og Grev
Heribert ved Arras, hvor Rolf atter mistede 1100
Mand, fik Normannerne afstaaet et nyt Stykke Land.
Senere ved Fredens Fornyelse erholdt de ovenikjøbet
en anseelig Sum Penge. Ogsaa de Danske ved Loiren
fik (927) Bekræftelse paa den dem tidligere (921)
tilsagte Besiddelse af Nantes med omliggende Egn,
hvilket dog formeentlig i Hovedsagen var en Udvidelse
af Rolfs Herredømme, da Ragnvald sikkert anerkjendte
ham som sin Overherre.

Imidlertid skete en Vending i Sagernes Tilstand i
Frankrige, idet Grev Heribert af Vermandois, som
forhen havde været een af Kong Karls og Normannernes
ivrigste Modstandere, nu paa eengang vilde
gjenindsætte Karl som Konge, i hvilken Anledning han ogsaa
nærmede sig til de Kong Karl hengivne Normanner.
Rolf lod ikke alene sin Søn William sværge
Troskabseed til Karl som hans vordende Lensherre (928), men
han skal ogsaa have bevæget flere franske Stormænd
til paany at aflægge Eed til Kong Karl, der saaledes i
ikke ringe Grad kunde takke Rolf for sit gjenvundne,
Skjøndt kortvarige Kongedømme.

Rolf nærmede sig nu sit Livs Ende. Det var i
Sandhed ikke nogen ringe Arv, han kunde efterlade
sin Søn William; thi foruden Seinemundingens
Omgivelser baade mod Nord og Syd, strakte hans
Herredømme sig formeentlig over idetmindste en Deel af
Bretagne og tillige over Egnene omkring Nantes.
Rundtom i hans Rige var der forhen ukjendt Orden
og Fasthed, og fredelige Sysler vare igjen i god Gang 
Mærkeligt nok er der endnu ikke opdaget Mynter, prægede i
Seinelandet med Rolfs Navn. Muligen har Kong Karl som Lensherre
forbeholdt sig Myntretten..
Seinelandet var rigtignok deelt mellem de normanniske
Erobrere og saaledes tilsyneladende svækket. Men
Rolf havde grundlagt en Slags militær Lensforfatning,
der igjen sammenknyttede de adsplittede Dele og
gjorde dem til en kraftig og fast Eenhed. De stolte
Erobrere, der betragtede sig som rundne af en høiere,
ædlere Stamme, end de Indfødte, toge heller ikke i
Betænkning at bøie sig for deres overlegne, strængt
retfærdige og daadkraftige Høvding.

Kort efter Forliget til St. Clair (911) var Rolf
med en Deel af sit Folk bleven omvendt til
Christendommen. Store Fordomme mod den christne Lære
har han neppe havt, siden det fortælles, at han alt
ved sin første Ankomst i Seinen medbragte fra
England den hellige Jomfru Hameltrudes Liig, som han
lod nedlægge ved Jumiéges paa St. Vaast's Alter, hvilket
Sted senere blev kaldet St. Hameltrude. Det var
ligesom en billedlig Fremstilling af, at den Christendom,
der alt havde slaaet Rødder hos de Danske i England,
ogsaa gjennem dem skulde virke tilbage paa de Danskes
Frænder i Frankrige. Det er end ikke
usandsynligt, at der fra England strax med Rolf tillige er
kommet flere Christne, som alt vare blevne døbte
med Gudrum-Ethelstan efter Forliget med den
angelsaxiske Konge Alfred. I den første Tid efterat Rolf
var bleven christnet, har der dog sikkert endnu
omkring i Normandiet og selv i Rouen været drevet
endeel Afguderi. Rolf selv skal engang, uagtet han
forlængst havde udgivet sig for Christen, have offret hundrede
christne Fanger til de gamle hedenske Guder, muligen
for ikke ganske at forspilde sine forrige Guders Yndest.
Ulige mere søgte dog Rolf aabenbart at vinde
Geistligheden for sig ved rige Gaver til kirkeligt Brug og ved
Opførelsen af Kirker og Klostre. Navnlig betænkte han
strax ved sin Daab Domkirken i Rouen, hvor han ogsaa
efter sin Død, der synes at være indtruffen ved Aar
931, fandt sit sidste Hvilested 
Over hans Grav ligger nu en Billedstøtte af ham, hvorved staaer en
Indskrift, som beretter, at hans Been først vare lagte i Choret, men at
dette senere ved en Ombygning blev til Skib i Kirken, og at Rolfs
Been da efter Altrets Flytning ved Erkebiskop Mauritius af Rouen Aar
1063 bleve nedlagte paa det nærværende Sted, i et af de sydlige
Sideskibe. Billedstøtten, som rigtignok først hidrører fra en sildigere Tid,
viser ingenlunde Rolf som en overordentlig stor eller svær Mand. Han
er fremstillet i den Art Rustninger, som almindelig brugtes i det
fjortende Aarhundrede, da Billedstøtten udførtes..

Omtrent samtidig med Rolf, maaskee noget før,
var Loire-Normannernes Høvding Ragnvald ligeledes
afgaaet ved Døden. Han havde stadig hærget i det
mellemste og sydlige Frankrige, hvor han bl. A. ganske
skal have ødelagt Karolingernes gamle Slot Cassignol
ved Garonne. Paa sit sidste Tog ved Loiren var han
ifærd med at plyndre i Omegnen «af St. Benedikts
Kloster i Fleury. Men om Natten slog den hellige
Benedikt, idetmindste drømte Ragnvald det, ham i
Hovedet, og da han vaagnede, følte han saadanne
Smerter, at han strax kaldte sin Hær tilbage og drog
til sin Hjemstavn Seinelandet, hvor han kort efter døde
i Rouen. Ved hans Død indtraf en saa frygtelig Storm,
at Husenes Tage ødelagdes, at endog Fanger løstes
af deres Lænker, og at de Danskes Qvæg, som var
tøiret i Omegnen af Byen, og som beløb sig til over
12,000 Stykker, reves løst af Tøirene og adsplittedes
til alle Sider. En frankisk Munk, der i en Fremstilling
af den hellige Benedikts Mirakler beretter dette,
tilføier, at Ragnvald blev lagt i Høi, og følgelig
begravet paa hedensk Viis, men at Jorden ikke engang
der vilde gjemme hans Liig. Gravhøien ligesom
udspyede det, og det blev da stoppet i en Sæk med
Stene og druknet i Seinen 
Kilderne til Rolfs og Ragnvalds Historie ere fornemmelig, foruden
Dudo fra St. Qventin, Flodoardi Remensis Historia (hos
Bouquet Recueil des historiens de France VIII p. 163—65), Sammes
Annales ad an. 919—930 (hos Pertz Mon. Germ. Hist. Script. III. p.
368 sq.), Ademari Historiar. Lib. III. (Pertz Script. IV. 127 sq.),
Richardus Pictavensis (Bouquet IX. 23), Diplom af Karl den
Eenfoldige (ibd. 536), Aymoinus Floriacensis de Miraculis S. Benedicti (hos
Duchesnius: Hist. Norm. Script. p 31) m. fl. Jfr. Depping livr. III ch.
III og liv. IV ch. I, Munch: Det norske Folks Historie I. 653—683..

*



II.

Den danske Bebyggelse af Seinelandet. Danske Steds- og Folkenavne.
Dansk Sprog. Danske Institutioner. Tilsvarende Forhold i Danelagen i
England. Den danske Nationalitets Styrke og Betydning i England og
Frankrige.

*

Fra den Tjd af, da danske Vikinger første Gang
(omtrent 842) havde sat sig fast paa Øer i
Seinemundingen, og indtil Rolfs Erobring (911), var der hengaaet
halvfjerdesindstyve Aar. Under saa hyppige, tildeels
langvarige og stadige Ophold havde de Danske ikke
sjelden sluttet fredelige Forbindelser med de omboende
Folk. Flere af Hedningerne, især de, som tidlig, om
end kun tildeels lode sig paavirke eller formilde af
Christendommen, nedsatte sig sikkert som Nybyggere
blandt Frankerne ved Seinens Munding. Det er endog
høist sandsynligt, at en dansk Kongesøn Gudrød eller
Godfred, som ved Aar 853 bl. A. havde hærget
Seinebredderne, og som af den franske Konge erholdt
afstaaet for sig og sine Mænd et Stykke Land, netop
erholdt dette i Seinens Nærhed 
Jfr. ovenfor S. 68., og at derved
Grunden allerede er bleven lagt til en dansk Nybygd,
som senere tjente Rolf til Støtte for hans Erobring
og videre Bebyggelse af Seinelandet. For een af
Vikingernes Næssekonger, der fortrinsviis yndede at lægge
ind under høie Næs og efterhaanden sætte sig fast
der, maatte navnlig Forbjerget eller Næsset la Hague
under Normandiets Kyst øve en særegen
Tiltrækningskraft. Det havde en god Havn, en temmelig stor
Udstrækning (indbefattende sex Kirkesogne), og var dog
let at forskandse. Som Vidnesbyrd om en ældgammel,
dansk Bosættelse her, maaskee den ældste i
Seinelandet, har la Hague endnu deels i sin nærmeste
Omegn, deels selv bevaret baade flere danske Stedsnavne
og (i Lighed med de gamle, upaatvivlelig af Vikinger
opførte eller benyttede Volde ved Flamborough i
Yorkshire og Burghead i Morayshire i Skotland) desuden
Rester af en Vold og Grav, det saakaldte Haguedige,
der vel besat kunde afskjære Halvøen fra det
tilgrændsende Fastland 
Det er imidlertid uvist, om de Danske fra først af have opført det
saakaldte »Haguedick«. I al Fald have de sikkert benyttet dette,
hvorom endnu Endelsen »dick« eller Dige synes at vidne. Af andre
danske Stedsnavne paa la Hague (Olddansk: »hagi«, en Indhegning?) maae
mærkes Tourp, Tourplin, Bombec, Merquetot, Chemin aux
Dalles, Nez de Jobourg m. fl., i hvilke de gammeldanske Ord Torp,
Bæk, Toft, Dal og Næs ere umiskjendelige.. Flere Stedsnavne under
Normandiets Kyster med de danske Endelser nez (eller
Næs), ey(Øe) 
T. E. Chausey, som første Gang nævnes i et Document af Aar 1022,
hvorved Hertug Richard bortgiver til Abbediet Mont St. Michel Baroniet
af Saint-Pair »cum Insula qve dicitur Calsoy«. Endelsen ey
forekommer ogsaa i de normanniske Ønavne Jersey, Guernsey o. fl. og homme (»hulmus« Holm eller Øe) 
Øen »le Hommet« med et Fort ved Krigshavnen i Cherbourg hedder
t. E. i gamle Documenter: »insula ulmi« (hulmi eller Holm).
godtgjøre ogsaa klart, hvorledes de danske Vikinger
stadig færdedes og gjerne bosatte sig saavel paa
lignende Næs som paa Øer ved Kysterne.

Da Rolf, foruden Bayeux-Egnen, som han tidligere
havde erobret, derefter ved formelig Afstaaelse fik de
Egne ved Seinen, der nu indbefattes af
Departementerne de la Seine inférieure og det Syd
derfor beliggende de l'Eure, skal Landet, som Følge af
Vikingernes Hærgen, for en Deel have været øde og
ubeboet. Rolf besatte det derfor deels med sine egne
Mænd deels med Folk, som han allevegne fra
indkaldte. Delingen af Jorden skete paa gammeldansk
Viis ved Rebning — en Skik, der ellers var ukjendt
baade i Frankrige og England, ja selv som det synes
i Norge. I det herlige, frugtbare Land, der var ypperlig
skikket til Korn- og Frugtavl, opstode saaledes Gaarde,
som stundom baade i Navn (»gard« eller »gort«) 
Nubrugelige Stedsnavne i Normandiet ere Auppegart og Epegard (i gl.
Doc. »Appelgar« ɔ: Æblegaard). Blandt de ældre, nu forsvundne vare
t. E. Vingart (Viingaard) ved Bayeux og Fisigard (Fiskegaard?) ved
Djeppe. Den gammeldanske Form for Gaard var »garðr«.
og Bygning svarede til Gaardene i Moderlandet
Danmark 
Imellem Rouen og Dieppe og Nord for Dieppe op ad imod Treport
sees endnu ikke faa Huse af Bindingsværk, tildeels med klinede Vægge
og med Straatag, af selvsamme Form og Ydre, som de danske, især
de sjællandske Bønderhuse. End ikke den halvrunde Udbygning til
Bagerovnen, dækket af et Halvtag, mangler. Disse Huse ligge desuden,
som i Danmark, ikke sjelden samlede i Landsbyer og omgivne af
Eege- og Bøgetræer. Talrigst ere de dog i de mindre gode Egne ved
Tôtes, Omondville og Longueville, hvor Rester af det Gamle ogsaa
bedst have kunnet vedligeholde sig.. Erobrerne sysselsatte sig forresten neppe selv
med den egentlige Agerdyrkning. Derimod gave de
sig mere af med Fiskeri 
De Steder i Seinefloden, hvor Normannerne nedramme Pæle til
Fiskegarn, kaldes den Dag i Dag »gorts« eller Gaarde, i Lighed med de i
Danmark saakaldte Aalegaarde og Laxegaarde. og Jagt, med Heste, for
hvis Opdræt de fra Danmark af havde medbragt en
bestemt Forkjærlighed, endvidere med Hestevæddeløb
og lignende Forlystelser, men isærdeleshed dog med
Krig og Vaabenfærd i det Hele. Som ægte Nordboer
yndede de ogsaa høilig Nydelsen af Mjød (»modo«,
»medum«) og Øl, hvilket hos Frankerne skaffede dem
Tilnavnet »Øldrankere« (»draconniers«, »draschiers«).

Fra Kyster og Flodbredder af strakte den nye
danske Befolkning sig længere og længere ind i Landet,
ikke gjerne dog til altfor afsides Egne (som det
nuværende Departement de l'Orne, hvor ogsaa ikkun faa
danske Minder forekomme), men helst bredte den sig
ud over de smukkeste, løvrigeste og frugtbareste Egne,
hvis Skove, især af Eeg og Bøg, ovenikjøbet levende
gjenkaldte Erindringen om Nybyggernes danske
Hjemstavn. Ligesom i Danmark benyttede de
Benævnelserne Skove (»les Ecoves«) og Lunde (»Lunda«,
»Londe«, »Lont« eller »Lon«), ja gave Steder Navne
efter de der voxende Træers Beskaffenhed, t. E. efter
Bøg, Lind, Torn, EI og Esk, hvortil stundom føiedes
Endelsen -tot (Toft) 
T. E. »Iquelon« (Egelund), »Ecquetot« (Egetoft), »Bouquelon«
(Bøgelund), »Bouquetot« (Bøgetoft). »Tournelon« (Tornelund), »Tornebusc«
(Tornebusk), »Lintot« (Lindetoft), »Eletot« (Elletoft) o. m. fl., der ogsaa hyppig brugtes i andre
Sammensætninger t. E. »Appetot«, (forhen »Apletot«,
Æbletoft), »Lilletot« (Lilletoft). Opryddet Skovland eller
Jord, afsondret til Dyrkning, blev, ligeledes efter dansk
Skik, kaldet -»tuit« eller -tvede. Andre Steder fik
tilsvarende, reent danske Navne, efter Bække t. E.
»Lillebec« (Lillebæk), »Langebec« (Langebæk), »Mobecq«,
forhen »Molebec« (Møllebæk?), efter Dale som
»Becdale« (Bækdal). Enkelte, mindre Gaarde eller
Jordstykker kaldtes »boel« eller Boel 
Om »Boel« i Normandiet see Leopold Delisle: Études sur la
condition de la Classe Agricole et l'État de l'Agriculture en Normandie.
Evreux 1851. 8. pag. 396—397.. Flere samlede
Gaarde kaldtes ogsaa paa ægte dansk Viis By, »bu«,
»but«, som »Bourguebu« (Borgeby), hvoraf igjen
»Butot« (Bytoft), medens Udflyttergaarde stundom bleve
kaldte Torp eller »tourp« 
At Stedsnavnene i Normandiet paa -torp virkelig ere gammeldanske,
fremgaaer deraf, at de i Frankrige kun findes i Normandiet ligesom de
ogsaa i England kun forekomme indenfor Danelagens forrige Grændser,
hvor de tilmed hyppig ere sammensatte med reent danske Ord og
Navne. Den i det elvte Aarhundredes Slutning i England affattede
Domes-day-book har t. E. Torgrimestorp og Aschiltorp (i Yorkshire),
Sculetorp (Northamptonshire), Haroldestorp (Lincoln), Ollauestorp
(Nottingham), Sueinestorp (Norfolk) o. fl. altsaa med de danske Folkenavne
Thorgrim, Eskil, Skule, Harald, Olaf og Svend. Domesday-book
indbefatter heller ikke et eneste Stedsnavn paa -torp fra den
gammelsaxiske Deel af England. Den har de første ved Danelagens Grændser,
nemlig et enkelt i Surrey, Berk- og Gloucestershire, men derefter
længere mod Nord ind i Danelagen har den i Suffolk 5, Norfolk 33,
Northampton 21, Leicester 15, Nottingham 23, Lincoln 75 og York
128 -torpe'r, hvilke ovenikjøbet paa det Nøieste slutte sig til de
utvivlsomt danske -by'er. Saaledes Danebi og Danetorp (Yorkshire),
Frisebi og Frisetorp (Leicester og Lincoln), Scotebi og Scotorp
(Nottingham og York), Wichingeby og Wichingastorp (Lincoln og York) m. fl..
Selv i Stedsnavne, som beholdt den tidligere
brugelige, oprindelig latinske Endelse villa eller ville,
indflettede de danske Erobrere deres Navne som Tegn
paa deres nye Herredømme 
De nuværende Byer i Normandiet Quetteville, Teurteville, Tocqueville,
Tourgeville, Toutainville, Tremauville, Trouville og Turqveville heed t. E.
ifølge gamle Dokumenter forhen: »Ketilsvilla«, »Torqvetelvilla«,
»Tokevilla«, »Turgisvilla«, »Turstenivilla«, »Tormotvilla«, »Turulfivilla« og
»Torclevilla«, i hvilke de danske eller nordiske Folkenavne Ketil,
Thorketil, Toke, Thorgils, Thorstein, Thormod, Thorolf og Thorkil
uomtvistelig ere bevarede.. Mange saadanne
Stedsnavne ere vel i Tidernes Løb forsvundne (t. E. i
Departementet de l'Eure »Anschetivilla«, Asketils villa, nu
St. Simeon), men i det Hele taget vare de dog, selv i
Rolfs Tid, uden Sammenligning færre, end de ældre
og oprindeligere frankiske Navne, og det endog i de
af Danske stærkest bebyggede Egne. Alligevel kunne
de flere hundrede, endnu kjendelige danske Stedsnavne
(af hvilke Departementet de la Seine inférieure alene
indbefatter henved halvandet hundrede) give en mærkelig
Oplysning til Krønikernes Udsagn om den danske
Bebyggelses og det danske Folkeelements oprindelige
Udstrækning og Betydning paa Seinelandets Kyster og
Flodbredder.

Endnu i Rolfs Tid maa derfor aabenbart det
danske Sprog have havt en ret anseelig Udbredelse i
hans Land. Seine-Normannerne synes ogsaa efter
nordisk Skik at have kaldet Rolf »Jarl«. Desuden
maatte deres Sprog og øvrige nordiske
Eiendommeligheder jævnlig opfriskes og vedligeholdes ved deres
stadige og livlige Forbindelser med de danske Riger i
England, upaatvivlelig baade med de gammeldanske
Lande og med de nye norske Riger i Irland, hvorved
tillige Søfart og Handel fik et hidtil ukjendt Opsving.
Selv om de sædvanligst ægtede indfødte frankiske
Qvinder, hvilket udtrykkelig siges, idetmindste stundom,
at være skeet »paa dansk Viis«, glemte de ikke
strax deres Modersmaal. Tvertimod satte de sig senere
endog kjækt til Modværge mod det fremtrængende
Frankersprog og de dertil knyttede frankiske Sæder og
Skikke. Thi ogsaa særegne Retssædvaner i deres
gammelnordiske Form og med deres gammelnordiske
Navne havde Normannerne fra Danmark overført til
deres nye Hjem ved Seinens Bredder 
T. E. Nam, »Namp«, »Nemp« (hvoraf de nyere franske Ord nantir,
nantissement). Normannerne medbragte sikkert tillige den første
Begyndelse til den senere Jury i de vestlige Lande, hvorom Mere i det Følgende.. Som Erobrere
og Herrer havde de heller ikke nødig strax ganske at
opgive Institutioner, hvortil de af stolt Frihedsfølelse
vare nøie knyttede, og for hvis Bevarings Skyld de
tildeels vare udvandrede fra deres Fædreland.

Men ere Sporene af disse Institutioner i den
allerførste Bebyggelsestid, som Følge af de historiske
Efterretningers Mangelfuldhed, svage og næsten, paa Navnene
nær, forsvundne i Seinelandet, fremtræde de samtidig
noget klarere i Danelagen i England hos
Seine-Normannernes her uden Sammenligning talrigere bosatte
danske Frænder. Det var ikke alene i de saakaldte
»danske Femborge«, at den danske Lov væsentlig
gjaldt, men det Samme var, efter de angelsaxiske
Loves stadige Vidnesbyrd, ligeledes Tilfældet i
Danelagens øvrige Omraade, saa Daneloven i den
kommende Tid med Føie kunde stilles ved Siden af den
brittiske Lov for Wales, den merciske for det sydlige
Mercien og den saxiske for Wessex. Daneloven var
følgelig een af Englands fire Hovedlove. Ja blandt
disse var Daneloven endog den, der oprindelig
forholdsviis gjaldt i den største Udstrækning, nemlig i
Østangel, det østlige og nordlige Mercien og i
Nordhumberland.

At flere af Danelovens Bestemmelser maatte være
fælles for Danelagen og Seinelandet, var en naturlig
Følge saavel af Nybyggernes fælles Herkomst som af
den eensartede Maade, hvorpaa Landenes Erobring og
Bebyggelse var gaaet for sig. I Danelagen havde de
Danske, som i Seinelandet, bredt sig fra Kyster og
Flodbredder af ind over Landet; kun vare de i
England trængte længere frem til det Indre. Men selv i
de stærkest bebyggede Egne paa Englands Kyst havde
Danerne, som i Seinelandet, indskrænket sig til, ikkun
at forandre nogle af Stedernes tidligere Navne,
omendskjøndt denne Forandring i den ulige mere vidtstrakte
Danelag foregik efter en langt større Maalestok, ja i
tusindeviis 
I »Minder om de Danske og Nordmændene i England, Skotland og
Irland« S. 95—108 er Antallet af de indenfor Danelagens gamle
Grændser endnu bevarede danske Stedsnavne omtrentlig anslaaet til
halvandet Tusinde. Men ifølge senere Undersøgelser, tildeels foretagne
i England selv, er dette Antal altfor lavt ansat og beløber nærmere
to Tusinde. En Sammenligning med Stedsnavnene i
Domesday-book godtgjør ogsaa, at mange danske Stedsnavne i de siden denne
Bogs Affattelse forløbne otte Aarhundreder ere forsvundne i England.
Under eet af de meest danske Grevskaber eller Shirer i Danelagen,
Lincoln, har Domesday-book ialt 1000—1100 Stedsnavne, men
af disse ere alligevel ikkun omtrent 350 altsaa en Trediedeel af
dansk Oprindelse; de to Trediedele ere aabenbart angelske eller
angelsaxiske. De forholdsviis faa danske Stedsnavne i Østangel (see
ovenfor S. 114 Anm. 2), hvor dog en anseelig dansk Befolkning havde
nedsat sig, afgive yderligere Vidnesbyrd om, at de Danske ved deres
Bosættelser i England (og i Seinelandet) have bibeholdt de fleste af de
ældre Stedsnavne, og at derfor selv de talrige danske Stedsnavne her
ikke staae i noget Forhold til den danske Bebyggelses egentlige Antal
og Udstrækning.. Paa selvsamme Maade som i Seinelandet
og paa ægte dansk Viis fik Stedernes nye Navne i
Danelagen hyppigst Endelserne -by, -thorpe, thwaite,
-toft, -bek, -holm, garth, -næs o. s. v., medens de
forøvrigt dannedes deels af Rester af de ældre
Stedsnavne, deels af danske Folkenavne og deels endelig af
danske Benævnelser paa Træer, Skove, Lunde, Bække,
Dale m. m. Danelagens og Seinelandets gammeldanske
Stedsnavne maatte derved faae den meest overraskende
indbyrdes Overeensstemmelse og tillige en slaaende
Lighed med Stedsnavnene i det nuværende Danmark 
Som enkelte Prøver i denne Henseende kunne anføres de endnu
brugelige Stedsnavne i:

Normandiet.Danelagen i England.Danmark.
Carquebu.Kirkby.Kirkeby.
Tournebu.Thornby.Tornby.
Tourp.Thorpe.Thorp.
Thuit.Thwaite.Tvede.
Longuetuit.Longthwaite.Langtved.
Braquetuit.Brackenthwaite.Bregentved.
Languetot.Langtoft.Langtoft.
Bek.Beck.Bæk.
Houlbec.Hole-beck.Holbek.
Le Houlme.Holme.Holm.
Auppegart.Applegard.Abildgaard.
Londe, Lon.Lont, Lund.Lund.
Nez.Ness.Næs

De samme danske Folkenavne: Ketil, Thorketil, Toke, Thorgils,
Thorstein, Thormod, Thorolf og Thorkil, som forekomme i Normandiets
Stedsnavne, indbefattes ogsaa i Danelagens: Chetelesbi, Chetelestorp,
Turchitelestone, Tochebi, Turgisby, Turstanestone, Tormozbi,
Turmodestun, Thoroluesbi, Turulfestorp, Torulfestune, Torchileby,
Turchilestone m fl. (efter Domesday-book). Ligesom i nogle af de
tilsvarende Stedsnavne i Normandiet den ældre, romersk-frankiske
Endelse -ville er bleven bibeholdt (see S. 179 og Anm.), saaledes
fremtræder her i flere af disse den fra de ældre, angelsaxiske Navne
overførte Endelse -tone eller -tún, som vel ogsaa havde hjemme i Norden,
men dog mere i Sverige, i Norge og paa Island, end i Danmark..
Derimod bleve de kjendelig forskjellige baade fra
Angelsaxernes, som gjerne endte paa -ceaster, -byrig, -burh,
-wic, -wyl, -ford, -ham, -tún, og tillige fra de af
Nordmændene dengang i deres Nybygder paa
Atlanterhavets Øer og Kyster almindeligst benyttede
Stedsnavne med Endelserne -bólstaðir, sammentrukken
buster eller -bost, og -staðir, sammentrukken -ster,
hvilke Navneformer, der endnu fra den Tid af ere saa
overordentlig talrige paa Shetland, Orkney, i
Nordskotland og paa Syderøerne, sikkert vare ganske ukjendte
baade i Seinelandet og i Danelagen. Ikkun ved
Danelagens yderste nordlige Grændser, hvor netop en
Strømning af norske Nybyggere, kommende vesterfra,
ikke usandsynlig har mødt de østerfra, lige til Øen Man
og Irland fremtrængende Danske, synes, Skjøndt usikkert
nok, enkelte, ligesom mere norske Former at gjøre
sig gjeldende i Stedsnavnenes Endelser paa -fell
(Fjeld), -haugh (Høi), -tam (»tjørn« ɔ: en Indsø) og
-force (en Fos, et Vandfald) m. fl.

De Danskes Indvandringer til og Bosættelser i
Danelagen, som allerede meget tidlig, maaskee ved
Aar 800 eller endog før, og selv ad reent fredelig
Vei, havde taget deres Begyndelse, og som sikkert,
idetmindste tildeels, bestode baade af Mænd og
Qvinder, maatte, paa Grund af det erobrede Lands
Størrelse og dets nære Beliggenhed ved Moderlandet
Danmark, aabenbart naae en heel anden Styrke og
Betydning i national Henseende, end de tilsvarende
danske Bosættelser i det fra Danmark mere afsides
liggende Seineland. Efter det indbyrdes Forhold
mellem de endnu bevarede danske Stedsnavnes Antal i
England og Frankrige, synes ogsaa den danske Befolkning
i Danelagen at have været idetmindste tre Gange større,
end den tilsvarende danske Befolkning af Seinelandet.

De Danske i Danelagen vare nemlig nu, i
Begyndelsen af det tiende Aarhundrede, saa talrige, at
de, indtil da stadig styrkede ved Tilstrømninger fra
deres Fædreland, kunde optage en national Kamp med
Englands tidligere Beherskere Angelsaxerne. Tiltrods
for den fremmede Christendom, som de Danske antoge
i det angelsaxiske Land, tiltrods for de mange
Ægteskaber, som snart bleve indgaaede mellem dem og
Angelsaxerne, og tiltrods for den store Fare, der
saaledes truede Danelagens danske Sprog og danske
Folkeliv i det Hele, var dog den danske Nationalitet
ved sit Tilhold i de nærliggende og nærbeslægtede
norske (eller norsk - danske) Kongeriger paa Man
og i Irland mægtig nok til vedvarende hen i det
tiende Aarhundrede at give Striden mellem de Danske
i Danelagen og Angelsaxerne i den anden Halvdeel af
England Præget af en virkelig Folkekamp paa Liv og
Død om idetmindste lige Frihed og Selvstændighed, ja til
samtidig, endog udenfor Danelagen og selv under uheldige
politiske Forhold, ved Indblanding af dansk Blod at
undergrave den angelsaxiske Nationalitets Reenhed paa
dens egne Enemærker.

I Seinelandet derimod, hvor ikke saameget en
vidtstrakt dansk Befolkning, som snarere væsentligst
en dansk Herskerstamme var indkommet med Rolf og
hans Mænd, og hvor Rolf selv strax ved sit
Ægteskab med en indfødt Qvinde havde i national Henseende
givet sine Krigere et farligt Exempel, kunde den
forholdsviis lidt udbredte og stærkt afsondrede Danskhed
ikke tænke paa at maale sig med, end sige fortrænge
den frankiske Nationalitet, og endnu mindre udenfor
Seinelandets Grændser i det øvrige, vidtstrakte
Frankrige. Den danske Nationalitet kom herved til at
indtage en anden og, for det egentlige Frankriges
Vedkommende, mere underordnet Stilling, end i England.
Det var dog allerede i og for sig mærkeligt nok, at
de Danske og deres Efterkommere i Seinelandet kunde
under en stadig og stærk christelig, frankisk
Paavirkning hævde baade deres Erobring og tillige mange, ja
i Hovedsagen vel de fleste af deres fra Fædrehjemmet
i Danmark nedarvede Eiendommeligheder.

*



III.

Rolfs Søn og Efterfølger William Langsværd. Riulfs Oprør. Bernhard den
Danske. Williams Mord. Fare for de Danske i Seinelandet.
Angelsaxernes Konge Ethelstans Seire over de Danske i Danelagen. Nordmænd
ved hans Hof. Hans Søn Edmunds Afstaaelse af Danelagen til Olaf
Sigtrygsøn. Erik den sidste nordhumbriske Konge (950). Danelagens
Uafhængighed tilintetgjort.

*

Da Seinelandets mægtige Erobrer og kraftige
Behersker Rolf var død, da efterhaanden de fleste af de
med ham indvandrede Mænd havde fulgt ham i Graven,
og da desuden Tilstrømningen af danske Nybyggere fra
Norden af var standset, maatte det frankiske Parti
naturligen nære nyt Haab om at gjenvinde sit tabte
Herredømme ved Seinens Bredder.
Virkningerne af de blandede Ægteskaber mellem
Danske og Franker viste sig allerede, da Rolfs Søn
William som Danernes eller Normannernes Jarl 
Dudo af St. Qventin (Duchesnius Hist. Norm. Script. p. 92) kalder
William »Dux Dacorum« og hans Normanner: »Dacigenæ«.
besteeg sin Faders Høisæde. Williams halv frankiske
Herkomst og hans Hovedstad Rouens Nærhed ved de
øvrige frankiske Egne, bragte ham, som det synes,
strax ind under en overveiende frankisk Indflydelse.
Forbittrede herover gjorde de i Bayeux og den
nærmeste Omegn bosiddende normanniske Høvdinger Oprør.
I Spidsen for dem stod Riulf, som, sandsynligviis for
ret at kunne optage Kampen med Frankerne, havde af
William forlangt Afstaaelsen af al Landet Vest for
Floden Rille. Da imidlertid William havde afslaaet
dette Forlangende, gik Riulf med sine Mænd mod
Rouen, hvorefter William tilbød at ville afstaae en
endnu større Landstrækning, end Riulf fra først af
havde forlangt. Men Riulf, som ved sit Held var
bleven overmodig, fordrede nu hele Seinelandet med
Tilføiende, at William skulde begive sig bort til sine
frankiske Frænder. William, der ved denne Leilighed
havde tabt Modet, vilde ikke alene ikke møde Riulf i
Kampen, men var endog tilsinds at forlade sit Land
og søge Hjelp hos sin Slægtning Grev Bernhard af
Senlis. Han havde allerede begivet sig udenfor Rouen
og saa fra de herværende Høider med Skræk ned paa
Fjendernes store Skarer, da een af hans mægtigste
Høvdinger, Bernhard den Danske 
Denne af Seinelandets Uafhængighed ogsaa senere høit fortjente Mand
kaldes af Dudo af St. Qventin (Duchesnius: Hist. Norm. Script. p. 95-96,
119-22 sq.), stadig den Danske: »Dacigena Beruardus«; (Willelmus)
dixit ad »Bernardum Dacigenum militem« &c. Til Forskjel
fra Grev Bernhard af Senlis benævnes han ogsaa Bernardus
Rothomagensis (ɔ: fra Rouen) et Dacigena (p. 121). Et lignende Tilnavn
»den Danske« (»Dacus«, »Danus«, »Dacigena« »de Danimarche«)
havde senere mange af de Danskes Efterkommere baade i Frankrige og
England. Endnu den Dag i Dag bære ikke faa Familier i Normandiet
det tilsvarende Navn »Le Danois«., truede ham med,
at hverken han eller nogen af hans Landsmænd
vilde følge ham længere, end til Grændsen af
Seinelandet til Eptefloden. Var han endda, vedblev
Bernhard, svag nok til at ville opgive eller forlade sit Land,
vilde baade han og alle de andre Danske med ham
gaae ombord og seile hjem til deres gamle Fædreland
Danmark. William fik derved saadant Mod, at han i
Spidsen for ikkun 300 Krigere, der »efter dansk Skik«
ved Vaabengny havde tilkjendegivet deres
Samdrægtighed og Troskab, kastede sig over Oprørerne og
tilintetgjorde ganske deres Hær. Riulf flygtede, men
blev senere forraadt af sin Søn Asketil eller
(»Anschetillus») og overgivet til William, der lod ham blinde 
Willelm. Malmesbur. Lib. II. cap. VII..

Ogsaa paa et andet Punkt, ved Loiren, var William
heldig. En Deel af Bretagne synes nemlig tilsidst at
have været underlagt Rolf. Men da Rolf var død, maae
Bretonnerne formodentlig have afkastet det normanniske
Herredømme. Efter hemmelig Aftale overfaldt de paa
een Dag (d. 29de Septbr. 931) Normannerne og
dræbte først deres Høvding og siden en stor Mængde
af dem. Men Loire-Normannernes nye Høvding Inge
gjorde nu i Forening med William selv et Hævntog
til Bretagne. Folket maatte paany underkaste sig, og
den bretonske Fyrste Alan, der havde gjort Oprør,
flygtede til England til den angelsaxiske Konge
Ethelstan, som netop paa den Tid krigede mod de Danske.
En anden bretonsk Høvding anerkjendte derimod
Williams Overhøihed, hvorved Normannernes Magt i
Bretagne synes at være bleven endnu større, end i
Rolfs Tid. William forstod saaledes nok at føre det
lange, med Guld og Ædelstene prydede Sværd, han
altid bar ved sin Side, hvoraf han fik Tilnavnet
»Longaspada», »Longucpee« eller Langsværd. I
Mellemriget efter Karl den Eenfoldiges Død (929) hyldede
William den samme Kong Rudolph, med hvem hans
Fader før havde kæmpet og senere sluttet Forlig.
Rudolph forlenede i den Anledning William (933) med
Bretagnes Kyster og med endeel af de Loiren
omgivende Egne 
Flodoardi Annal. ad an. 930—33. (Pertz: Mon. Hist. Germ. Script III).. Kort efter at William havde været
saa heldig at seire over Oprøreren Riulf, nedkom hans
Hustru Sprota, hvem han havde ægtet »paa dansk
Viis», i Bayeux med en Søn, der blev kaldet Richard.
Denne Søn sendte William senere fra Rouen til Bayeux
for at opdrages paa Dansk, da Folket i Bayeux og
Omegn, der laa mere afsides, end Rouen, dengang talte
almindeligere Dansk, end Fransk eller Romansk 
Dudo af St. Qventin (Duchesnius p. 112) lader William sige til nogle
af Høvdingerne, navnlig til Botho: »Qvoniam qvidem Rotomagensis
ciuitas Romana potius qvam Dacisca utitur eloquentia, & Bajocacensis
fruitur frequentius Dacisca lingua quam Romana; volo igitur ut ad
Bajocacensia deferatur quantocius moenia, & ibi volo ut sit, Botho,
sub tua custodia, & enutriatur & educetur cum magna diligentia,
feruens loquacitate Dacisca, tamqve discens tenaci memoria, ut queat
sermocinari profusius olim contra Dacigenas«. Til en særegen dansk
Nybygd i og ved Bayeux hentyder ogsaa Dudo (p. 98), idet, efter
hans Fremstilling, William forbereder sin Gidsel, den tydske Hertug
Kuno, paa at han skal opholde sig i Bayeux, hvortil Kuno svarer:
»Mitte me quo vis, etiam Dacis tuæ ditioni subditis«..
Men medens William saaledes ved Tapperhed,
Djærvhed og ved Omhu for Bevaringen af det danske
Sprog i sin Slægt mindede om sin danske Herkomst,
var han i andre Henseender, især i religiøs Retning,
saa stærkt paavirket af sit frankiske Slægtskab og af
sine frankiske Omgivelser, at der ikke mere var noget
Spor til, at han var Søn af en Mand, der havde
offret hundrede christne Fanger til de hedenske Guder.
William var allerede i den Grad behersket af sin Tids
religiøse Sværmeri, især for Munkevæsnet, at han altid
bar en Haarskjorte paa sit blotte Legeme, og at han
for Alvor stadig nærede den Plan at ombytte sit
Langsværd med en Munkekutte i Klostret Jumiéges.

Tiltrods for denne sygelige Livsanskuelse hos
ham, hævede Seinelandet sig dog i indre Kraft og
ydre Anseelse under hans Herredømme. Da Ludvig
med Tilnavnet »d'Outremer« fra England var kommen
hjem til Frankrige og var bleven udraabt til Konge
her (936), stillede William sig vel i Begyndelsen paa
hans Side. Men William brød sin Eed og først da
Ludvig truede med at angribe hans Land, faldt
William til Føie og blev til Gjengjeld paany
forlenet med Seinelandet 
Richeri Histor. lib. II c. 20 og Flodoardi Annales an an. 940 (hos
Pertz: Mon Germ. Hist. Script. III. p. 386, 591)., som indbefattede de til
Bretagne grændsende Egne ved Avranches og Coutances.
William synes fra nu af at have viist sin Lensherre
baade Troskab og Hengivenhed. Senere (941) stod
han ogsaa Fadder til Kong Ludvigs Søn Lothar.
Seinelandets Behersker, som fuldtvel kunde maale sig med
de fleste af den franske Krones mægtigste Lensmænd,
og som efterhaanden kom i nært Slægtskabsforhold til
flere af disse, begyndte nu i det Hele at træde mere
frem paa den politiske Skueplads end forhen. William
var saaledes tilstede ved et stort Møde i Attigny
mellem Kong Ludvig af Frankrige, dennes Svoger Kong
Otto af Tydskland 
Dudo har her, istedetfor Otto, urigtig Henrik. og adskillige af de franske
Stormænd, navnlig Greverne Hugo af Paris, Heribert af
Vermandois og Williams og Normannernes gamle Uven
Arnulf af Flandern. Ved denne Sammenkomst
underholdt William sig ikke alene paa Dansk med den
saxiske Hertug Herman, som i Fangenskab hos de
Danske havde lært deres Sprog, men William forstod
tillige ved sit Kjendskab til Dansk de spydige
Bemærkninger, som Saxerne og Lothringerne i Kong
Ottos Følge gjorde om ham og Normannerne. De
herover forbittrede Normanner begyndte at øve Vold i
Kongens Huus og hele Sammenkomsten kunde let
derved være bleven forstyrret, hvis ikke William hurtig
ved en Afsending, hvem Normannerne dog først vilde
erkjende, da han medbragte Williams eget Langsværd,
havde befalet Normannerne at forholde sig rolige 
Dudo (hos Duchesnius p. 99—100), bl. A. »Regibus secretius
colloquentibus coepit affari Dacisca lingua Ducem Willelmum Saxonum
Dux Herimannus. Tunc Dux Nortmannorum Duci Saxonum Willelmus:
Quis tibi Daciscæ regionis linguam Saxonibus inexpertum docuit?
Respondit: Bellicosum egregiumqve genus tuæ armipotentis progeniei me
nolente Daciscam linguam docuit. Willelmus: Quomodo nolentem?
Herimannus: Quia invadens sæpissime plurima castra mei Ducaminis
innumerabilia proelia in me exercuit, meqve proelio captum ad sua
detruxit, et ideo nolenter eam didici«..
Under Mødet synes der iøvrigt at have udviklet sig et
spændt Forhold mellem William og Kong Otto, som
maaskee endog allerede dengang ophidsede Williams
gamle Modstander, Grev Arnulf af Flandern til at stræbe
William efter Livet.

Kort Tid efter indbød nemlig Grev Arnulf William
til et Møde i Sommefloden, for at bilægge nogle
tidligere Stridigheder. William havde just forsonet sig
med den bretonske, til Kong Ethelstan i England
flygtede Fyrste Alan, som nu efter paany at have
svoret William Troskabseed, var kommen tilbage til
Bretagne. Med Glæde modtog William Opfordringen
til ogsaa nu at forsone sig med Arnulf. De mødtes
paa en Øe i Sommefloden ved Pecquigny, og
Forhandlingerne endtes snart, saa de efterat have givet
hinanden Fredskysset skiltes ad. William, som kun
havde nogle faa Mænd med sig, var allerede i Begreb
med at roe tilbage, da Arnulfs Mænd raabte, at Noget
var glemt. Han vendte om til Øen, men blev her
overfalden og dræbt (17de Decbr. 942 eller 943).
Under Sorg og Klage førte hans Krigere Liget til
Rouen og begravede det i Domkirken 
Williams Grav er ligeoverfor Faderen Rolfs og prydet med en
Billedstøtte fra samme Tid og af samme Art som Rolfs..

Normannerne i Seinelandet havde tilvisse al Grund
til at sørge ved Williams uventede Død. Thi deres
nye Erobring stod nu i ulige større Fare, end
nogensinde forhen. Williams Søn Richard var rigtignok
allerede i Faderens levende Live hyldet som hans
Efterfølger, men han var endnu et Barn, og man
kunde altid befrygte, at de Franske, som stadig
harmedes over, at eet af de skjønneste og bedste
Landskaber i Frankrige var faldet i Normannernes Hænder,
skulde benytte denne Leilighed til atter at vriste det
fra dem.

Paa samme Tid, som det saa misligt ud med den
danske Erobring af Seinelandet, vare ogsaa de Danske
i Danelagen i England stadig og stærkt truede i deres
Besiddelser af de angelsaxiske Konger.

Omendskjøndt Kong Ethelstan (Sagaernes
»Aðalsteinn«) ved sin Fader Kong Edvards Død (924—925)
synes at have havt et Slags Overherredømme over
Danelagen, stod det dog klart for ham, at
Englands indre Kraft mere og mere fortæredes ved de
foreløbig standsede, men derfor ikke endte blodige
Kampe mellem de Danske og Angelsaxerne, og at kun
en fuldstændig Sammensmeltning af de to stridende
Folk var istand til at skaffe England Ro. Som et
Forsøg paa ad fredelig Vei at vinde de Danske, gav
han strax efter sin Thronbestigelse een af sine Søstre
til den danske Konge Sigtryg i Nordhumberland, en Søn af
den dansk-nordhumbriske Konge Gudrød og følgelig en
Broder til den Ragnvald, der tidligere havde villet
ægte Ethelfledas Datter, den merciske Prindsesse
Elfwyn. I Anledning af dette Giftermaal med Ethelstans
Søster siges Sigtryg at være bleven døbt.

Aaret efter døde imidlertid Kong Sigtryg og
efterlod sig to Sønner af et tidligere Ægteskab, Olaf og
Gudrød. Men Ethelstan vilde nu gjennemføre sin Plan
til Nordhumberlands fuldkomne Indlemmelse i det
angelsaxiske Rige. Han gjorde Indfald i Landet,
fordrev begge Kongesønnerne og underlagde sig hele
Nordhumberland. Olaf gik over til Irland og Gudrød
til Skotland, hvis Fyrste Constantin tog vel imod ham,
og lovede ham Understøttelse. Ligeledes fik han Løvte
om Hjelp af Fyrsten i Kumberland. Men da Ethelstan
bydende fordrede hans Udlevering, undveg han
hemmelig med sin Ven Thorfred og gik paa Hærtog. Efter
forskjellige Skjebner, og navnlig, efterat Thorfred var
druknet i et Skibbrud, begav han sig ydmyg til
Ethelstans Hof og bad om en gjæstfri Modtagelse.
Ethelstan behandlede ham ogsaa godt. Men da han i
nogle Dage havde siddet rolig i Hallen ved Arnestedet,
kunde han som en ægte Viking ikke udholde det
længere. Han flygtede bort og gik atter tilsøes. Thi
det var for ham saa umuligt at leve længe paa
Landjorden, som »for Fisken at leve udenfor Vandet«.

Kong Ethelstan søgte derefter at sikkre sig sin
nye Erobring af Nordhumberland. Han nedrev de
Danskes Fæstningsværker i York, og deelte Styrelsen
af Landet mellem to af sine Jarler. Ikke alene lod
han nu i sit Navn præge Mynter i York. Men da
snart efter flere brittiske og skotske Konger anerkjendte
hans Overherredømme, var det med Stolthed at han,
saavel paa adskillige af de yorkske som ogsaa
fremtidig paa sine andre Mynter antog Titlen »hele
Britanniens Konge« (»rex totius Britanniæ«), istedetfor at
han tidligere kun havde kaldt sig »Konge« eller
»Saxernes Konge« 
En Mynt af denne Art med Omskrift ETHELSTAN RE SAXORVM og
BOIGA MOT DEORABVI, er afbildet: Ruding Pl. XVIII flg. 21.
Mærkeligt nok forekommer allerede her Staden Derby med sit danske
Navn i den første Begyndelse af det tiende Aarhundrede og paa en
angelsaxisk Overkonges Mynt. De fleste af Ethelstans Mynter fra York
ere ogsaa prægede af en dansk Myntmester Ragnvald (REGNALD. MO.
EFORWIC. el. EBORAC). Ruding: Pl. XVII flg. 18 og XVIII
fig. 23 og 27..
Men tiltrods for Ethelstans høitklingende Titel og
hans forskjellige Forsvarsanstalter, stod Angelsaxernes
Overherredømme i Nordhumberland kun paa saare
svage Fødder. De Danskes Konge Sigtryg var vel
død, men endnu levede flere af hans Ætlinger og
Frænder, som efter deres Mynters Vidnesbyrd maae
have udøvet en større Magt i Nordhumberland, end
Krønikerne ellers vide at berette. Omtrent
samtidig med Kong Sigtryg, i Slutningen af Edvards og
Begyndelsen af Ethelstans Regjering, lode nemlig to
andre Konger i Nordhumberland »Anlaf« (Olaf) og
»Regnald« (Ragnvald), upaatvivlelig Sønner af Kong
Gudrød og Brødre til Sigtryg, udpræge Mynter, som
ved eiendommelige tværlagte Skjolde og ved Fanemærker
have den meest slaaende Overeensstemmelse med
Sigtrygs 
Om de høist mærkelige Skjolde- og Fanetyper see for Sigtrygs
Vedkommende: Catalogue of the Pembroke Collection 1848 p. 5, og for
Anlafs og Regnalds sammesteds, saavelsom: Ruding Pl. 11 og
Hawkins Pl. IX fig. 128 og 126. Anlafs Mynter med Forestillingen af en
Fugl (den danske Ravn) og de øvrige Typer af Anlaf og Regnald med
Omskriften »CVNVNC« ere afbildede Ruding: Pl. 11. Hawkins pag.
46, Pembroke: Numismata antiqva p. 4 o. fl. St. Hawkins, som i
»Silver-Coins of Engl.« p. 45—46 stiller endeel dansk-nordhumbriske
Anlafs- og Onlafs-Mynter under een og samme Konge (Anlaf 941—
945), har imidlertid selv (p. 46) en Formodning om, at de hidrøre fra
flere forskjellige Konger af samme Navn., ja som ovenikjøbet synes at forekomme i flere
forskjellige Præg, end disse, omendskjøndt ikkun Lidet
meldes om Ragnvalds og endnu Mindre om hans
Broder Olafs egentlige Kongedømme
The Saxon Chronicle siger, at »Kong Reginald« (Ragnvald) Aar
923 vandt York og at han Aaret efter anerkjendte Edvards
Overherredømme. Den overraskende Lighed mellem Ragnvalds, Olafs og
Sigtrygs Fanemynter, hvortil ellers slet ingen Sidestykker haves fra den
Tid, synes at tyde hen paa, baade at de nævnte Konger samtidig have
hersket i Nordhumberland, og at de, hvad allerede Adam af Bremen
beretter (Hist. I. 41. II. 22), have været Brødre og Sønner af Kong
Gudrød.. Foruden denne
Olaf Gudrødsøn, der, som sine Brødre, til Forskjel fra
de angelsaxiske Konger benævner sig paa Mynterne
paa nordisk Viis »Cununc« (»konúngr«), optræder paa
Datidens Mynter endnu en anden »Anlaf« (Olaf), »Konge
i York« (ikke mere som «Cununc«, men som «Rex
Eb«) 
Cataloguc of the Pembroke-Collection har en † ANLAF. REX. EDR.
(EBR?), præget af den samme Myntmester INGELGAR, som ogsaa har
præget Mynt for Ethelstans Efterfølger Edmund og de med ham
samtidige danske Konger i Nordhumberland. Mynter med ANLAF. REX.
EB. og REX. S. omtales af Shepherd: On the Mint marks of certain
Saxon Coins struck at York (Proceedings of the Archæol. Instit. at York
1846). En anden Typ ANLAF. REX. og Revers: VADTER under en
Blomst (Ruding Pl. 11 fig. 3) minder vel om de noget ældre Mynter
af Edvard (Ruding Pl 16 fig 18). Men Myntmestren Ingelgars Navn
staaer ogsaa paa senere Mynter under en lignende Blomst., sandsynligviis den Søn af Sigtryg, som strax
efter Faderens Død maatte flygte, men som senere
ofte gjorde Ethelstan Herredømmet over
Nordhumberland stridigt.

De fra Nordhumberland fordrevne danske
Kongesønner og deres Venner søgte nemlig og fandt Hjelp
baade hos de norske Konger i Irland og hos Kongerne
i Skotland, der havde al Grund til at være
misfornøiede med og urolige over de angelsaxiske Kongers
jævnt tiltagende Magt. Ikke længe efter Ethelstans
Erobring af Nordhumberland ved Sigtrygs Død siges
han at have kæmpet mod en skotsk Konge af dansk
Æt, Olaf den Røde, som meente at have
Arvefordringer paa Nordhumberland, og som i den Anledning
havde dræbt een af Ethelstans der indsatte tvende
Jarler, forjaget den anden, og bemægtiget sig Landet.
I et stort Slag paa Vinheden ved Vineskoven lykkedes
det dog Ethelstan at overvinde Olaf, der selv faldt 
Beretningen findes i Egils Saga (c. 40—45), som kjendelig maa have
sammenblandet denne Kamp med det senere Slag ved Brunanborg, og
som derfor her kun med Varsomhed tør benyttes som historisk Kilde..
Nogle Aar senere blev Ethelstan ligeledes nødsaget til
at gjøre et Tog mod den skotske Konge Constantin,
hos hvem de oprørske nordhumbriske Danske stadig
havde Tilhold. Men uagtet Constantin maatte indgaae
Forlig med Ethelstan og paany anerkjende hans
Overherredømme, varede det dog ikke længe, før han mod
Ethelstan understøttede og ophidsede den af ham
fordrevne Olaf (»Anlaf«) Sigtrygsøn, som først var flygtet
til Irland og som siden, efter at have streifet om paa
Hærtog, var bleven gift med en Datter af Constantin.
Olaf fik en stor Flaade til Hjelp fra Irland, hvorfra
ogsaa Kong Gudrødsøn (enten den forjagede
dansk-nordhumbriske Konge eller den daværende norsk-irske
Konge af samme Navn) sluttede sig til ham 
Denne Olaf fremhæves endog af enkelte Kilder som Kong Ethelstans
egentlige Modstander. Tilstrækkelige Hjelpemidler til, i alle Tilfælde
nøiagtig at skjelne mellem de mange og ofte sammenblandede Olaf'er
paa den Tid ere dog ikke tilstede.. Det var
i det Hele som om de dansk-norske Nybyggere i
Nordhumberland, Irland og Skotland ret vilde samle deres
Kraft, for at gjenvinde det tabte danske Herredømme
i Nordengland. Med en Flaade paa 615 Skibe og et
stort Følge af Konger og Jarler, hvoriblandt hans
Svigerfader, den skotske Konge, kunde derfor Olaf
lægge ind i Humberen og opkaste sig til Konge, ikke
alene i York, men sandsynligviis i hele Danelagen 
Herom vidner sikkert en høist mærkelig Mynt, liig de ovenfor (S. 195
Anm. 1) omtalte af denne Olaf, med Indsk. Advers: ANLAF. REX. TO. D.,
formodentlig »rex totius Danelage«,  svarende til Ethelstans Titel »rex
totius Britanniæ«. Paa Reversen staaer RADVLF under en Blomst.
Den samme Myntmester forekommer paa andre Mynter fra Kong
Edmunds Tid. Anlaf har overhovedet til forskjellige Tider ladet udpræge
flere Typer af sine Mynter. Aftryk af denne og af de fleste andre
gammeldanske Mynter fra Danelagen findes i det kong. Myntkabinet i
Kjøbenhavn..
Baade nordiske og angelsaxiske Sagn og Skjaldeqvad
bevarede for Eftertiden Erindringen om den
paafølgende, storartede og betydningsfulde Kamp ved
Brunanborg (Brumby i Lincolnshire?). Uagtet Ethelstans
hele Opmærksomhed nylig havde været henvendt paa
at indsætte den til England flygtede Louis d'Outremer
paa Frankriges Throne, hvorfor han netop dengang
havde samlet en Flaade under Englands Sydkyst og
tillige indgaaet Forbund med den normanniske Hertug
William og med flere franske Stormænd, var han dog
snart rede til, med en stærk Hær at gaae imod Olaf.
Efterat Olaf, forklædt som Harpespiller, havde udspeidet
sin Fjendes Stilling, gjorde han et natligt Angreb paa
Leiren, men traf ikke Ethelstan uforberedt. Lykken
var endog afgjort paa Ethelstans Side. I Olafs Hær
faldt fem Konger og syv Jarler, foruden et talrigt
Mandskab. Ikkun med Møie kunde Kong Olaf
Gudrødsøn, ledsaget af ganske faa Folk, naae til sine Skibe
og vende tilbage til Irland. Olaf Sigtrygsøn selv
derimod maatte sandsynligviis atter, i al Fald foreløbig,
søge til Skotland med sin Svigerfader Kong Constantin.

For denne vigtige Seir, som vel ikke endelig
sikkrede, men dog væsentlig fremmede det
angelsaxiske Overherredømme over Nordhumberland, kunde
Ethelstan tildeels takke sin Frænde, Kantsleren
Thorketil, der med stor Tapperhed havde anført Mændene
fra London og Mercien. Saavel i Ethelstans Hære
som i hans nærmeste Omgivelse baade før og efter denne
Tid fandtes ikke faa Høvdinger og Mænd med lignende
nordiske Navne og upaatvivlelig, idetmindste tildeels af
nordisk Herkomst 
T. E. Jarlerne (»eorl« eller »dux«): Urm, Guðrum, Haldan, Scule,
Gunner, o. Fl. See Underskrifterne paa de af Ethelstan udstedte
Kongebreve i Kemble: Codex diplom. Aevi Sax. Jfr. Minder om de
Danske og Nordmændene S 180—181.. Disse vare dog ikke alene
Efterkommere af danske Nybyggere, som allerede nu begyndte lidt
efter lidt at smelte sammen med Angler og Saxer. Men
det var ogsaa Nordboer, især vistnok Nordmænd, der,
som t. E. Brødrene Egil og Thorolf, Sønner af den til
Island fra Norge udvandrede Skallegrim, ligefrem kom
over til England for at tage Tjeneste hos Ethelstan
og kæmpe i hans Hære 
Egils Saga (cap. 40—45 og 54—56) fortæller omstændelig, hvorledes
Brødrene Egil og Thorolf med 300 Mand gik i Ethelstans Tjeneste,
hvorledes de væsentlig bidroge til at Ethelstan seirede i et stort Slag
mod de Danske (paa Vinheden eller ved Brunanborg?), i hvilket Thorolf
faldt, og hvorledes Egil derefter gjentagne Gange var hos Kong
Ethelstan, som, efter forgjæves at have tilbudt Egil at blive hans
Landeværnsmand, ved hans Bortreise overøste ham med rige Gaver.
Enkelthederne i den interessante Fremstilling ere dog, som ovenfor berørt,
neppe alle fuldkommen paalidelige.. Ethelstan synes nemlig tillige
klogt at have benyttet sig af den mellem de Danske
og Nordmændene i Norden selv herskende Skinsyge
og indre Splid, for at han ved en nærmere Forbindelse
med Nordmændene kunde erhverve sig en Modvægt
mod de Danskes altid farlige Antal og Indflydelse i
England.

Ethelstan, der i det Hele mere, end sine
Forgængere blandede sig i andre Landes Anliggender, stod
saaledes ogsaa i nøie Venskabsforhold til Norges
mægtige Enekonge Harald Haarfager. Ikke alene
Ordsendinge med rige Gaver gik imellem dem, men Kong
Ethelstan synes endog at have modtaget til Opfostring
Kong Haralds yngste Søn Hakon, som idetmindste efter
sit Ophold hos en Konge Ethelstan i England fik
Tilnavnet Ethelstans- eller »Aðalsteinsfostri«. »Kong
Ethelstan (siger Sagaen) lod Hakon døbe og oplære i
den sande Tro, i god Skik og alle Slags Idrætter.
Han elskede Hakon høiere end sine egne Frænder,
men selv var han ligesaa høit elsket af Andre. Han
var en Mand af Forstand og Veltalenhed og en god
Christen«, hvortil Sagaskriveren føier den for
Nordboens krigerske Tænkemaade betegnende Slutning:
»han skjænkede Hakon et Sværd, hvis Fæste var af
Guld, men hvis Klinge var endnu bedre. Dermed
kløvede Hakon en Qværnsteen lige til Øiet, hvoraf det
blev kaldet Qværnbider. Et bedre Sværd er
ingensinde kommet til Norge og det bar Hakon til sin
Dødsdag« 
Snorre Sturlesøn: Harald Haarfagers Saga cap. 41—43, hvor dog
Fremstillingen af Gavevexlingen mellem Ethelstan og Harald Haarfager
røber en senere Udsmykning..

Kong Ethelstan gjorde saaledes den hedenske
norske Kongesøn til Christen, ja gav ham Vaaben til
at kæmpe for Christendommens Indførelse i Norge.
Thi da Hakons Fader Kong Harald Haarfager var død,
og hans Broder Erik Blodøxe, der var bleven
Overkonge i Norge efter Harald, ved sin Grusomhed havde
paadraget sig almindelig Had, opfordrede de
misfornøiede Nordmænd Hakon til at vende hjem og overtage
Kongedømmet. Udrustet med Skibe og Mandskab af
Kong Ethelstan kom han til Norge (934—935), hvor
han under Folkets Jubel udraabtes til Konge, og hvor
han strax begyndte med at indføre den Christendom,
han havde antaget i England. Hans store Iver førte
ham for vidt, saa han maatte opgive sit Forsæt, men
en følgerig Begyndelse var hermed gjort til
Christendommens senere Seir over Hedenskabet i Norge.

Kong Erik Blodøxe, som ved Hakons Ankomst til
Norge maatte flygte med sin Dronning Gunhilde og
sine Børn, begav sig paa Hærtog, først til Orknøerne
og derefter til Skotland og England, hvor Kong
Ethelstan overdrog ham et Rige i Nordhumberland. Mulig
var ogsaa dette en Yttring af Kong Ethelstans
Venskab for Eriks Fader Kong Harald og for hans Broder
Kong Hakon, hvis Herredømme Ethelstan ved Eriks
endelige Bosættelse i det fjerne York desuden bidrog
til at sikkre. Da Erik var Nordmand, har Ethelstan
heller ikke taget i Betænkning at overdrage ham
Styrelsen af et Len i det danske Nordhumberland,
hvor han som udmærket Kriger kunde yde Ethelstan
væsentlig Hjelp mod de oprørske Daner 
Erik Blodøxes Sæde i York allerede i Kong Ethelstans Tid fremhæves
navnlig af Egils Saga (cap. 52—55) Men da de angelsaxiske
Krøniker aldeles ikke vide Noget herom, og da de af Erik i Nordengland
prægede Mynter fordetmeste synes at være yngre end Ethelstans Tid
(hvorom Mere nedenfor), er det sandsynligt, at Erik først i Ethelstans
sidste Leveaar er kommen til Nordhumberland, og at han ikkun har
havt en forholdsviis ringe Deel af Landet under sin Styrelse. Jfr.
Munch: Det norske Folks Hist I. 726—727..

Men om end de Danske i Nordengland under
Ethelstans Regjering stadig søgte at hævde deres
Uafhængighed og Selvstændighed, maatte de dog, ifølge
Sagens Natur, mere og mere smelte sammen med de
indfødte Angler og Saxer. Den forhen jævnlige
Tilstrømning af danske Nybyggere fra Danmark var ikke
alene ophørt, men de for største Delen christnede
Nybyggere i Nordengland stode ikke engang endnu i
synderlig Forbindelse med deres fordetmeste hedenske
Frænder i Danmark, hvis Konger heller ikke strax
kunde være gunstig stemte mod de nærmeste
Efterkommere af deres udvandrede, aabenbare Modstandere 
Heraf lader det sig forklare, at baade de ældste, i Danelagen af danske
Konger udprægede Mynter og de samtidige angelsaxiske Mynter
(omtrent fra Aar 860 til 960) overordentlig sjelden forekomme i danske og
nordiske Myntfund uden som tilfældig indblandede mellem yngre Mynter..
Paa den anden Side vedblev Kong Ethelstan at nærme
sig til de Danske og paa forskjellig Maade at benytte
dem i sin Tjeneste, ligesom han ogsaa synes at have,
idetmindste nogenlunde, forstaaet, om ikke talt det
danske Sprog 
Beretningen (hos Wallingford) om Ethelstans Besøg i Danmark ei
vel, som Lappenberg (I. 373) antager, opstaaet ved en Forvexling
med Kong Gudrum-Ethelstan i Østangel. Men om Ethelstans
Kjendskab til Dansk turde hans fortrolige Forhold til Thorolf, Egil og
mange andre Nordboer ligefuldt vidne. Ethelstan er ogsaa den første
angelsaxiske Konge, paa hvis Mynter ikke alene det danske Stedsnavn
Derby, men tillige en dansk Myntmester forekommer, nemlig »Regnald«
(Ragnvald), som kalder sig MOT. (ɔ: Monetarius) »EBORAC« og
»EFORVIC« eller »Myntmester i York«. Om hans Mynter, som tilmed
have et noget særeget Præg, see Ruding: Pl. 17, 18..

Det var saaledes neppe udelukkende ved
Vaabenmagt at Ethelstan omsider opnaaede at blive den
første, egentlige Enekonge i England. Men et
angelsaxisk Enekongedømme og navnlig et angelsaxisk
Overherredømme over Danelagen var alligevel mere et
Skin, end en Virkelighed. Det kunde derfor heller
ikke overleve Ethelstan længe. Endnu samme Aar
(940—941) som Edmund (»Eadmund«) var bleven
Konge i England efter sin afdøde Broder Ethelstan,
gjorde de nordhumbriske Danske Oprør og sluttede sig
til Kong Olaf (eller »Anlaf«) fra Irland, sandsynligviis
den fra Slaget ved Brunanborg først vel til Skotland
og senere til Irland flygtede Olaf Sigtrygsøn. Hvis den
fordrevne norske Konge Erik Blodøxe i Ethelstans
sidste Levetid har havt et Len i Nordhumberland, maa
han da efter Ethelstans Død enten frivillig eller
nødtvungen have veget Pladsen for Olaf, der havde gyldige
Fordringer paa Nordhumberland, eller i al Fald paa en
Deel deraf, som sin Fædrearv. Olaf havde i sit Følge
en Hob hedenske Nordmænd, ved hvis Hjelp han satte
sig i Besiddelse af en stor Strækning af Danelagen og
navnlig af de vigtige »danske Femborge«. Uagtet
ogsaa Olaf selv var Hedning, fandt han dog kraftig
Understøttelse hos den yorkske Erkebiskop Wulfstan, hvem
altsaa Nordhumberlands politiske Selvstændighed maa
have ligget mere paa Hjerte, end Christendommens
Sag. Forbittret over Nordhumbrernes Frafald og
Hedningernes Herredømme i et christent Land, gjorde
Edmund store Anstrængelser, for at tilbageerobre de
tabte Femborge og befrie de under det hedenske
Trældoms Aag sukkende Christne, hvilket dog kun for en
Deel lykkedes ham. Endnu Aar 943 stormede Kong
Olaf 
The Saxon Chronicle siger rigtignok ved Aar 942: »Dette Aar døde
Kong Anlaf«. Men da den umiddelbart efter tilføier ved A. 943: »dette
Aar stormede Anlaf Tamworth« etc., hvilket øiensynlig er en
Fortsættelse af de under A. 941 ommeldte, ved Anlaf eller Olaf Sigtrygsøns
Oprør fremkaldte Begivenheder, er det høist sandsynligt, at den ved
A. 942 nævnte afdøde Kong Olaf har været en anden, formodentlig
den fra Slaget ved Brunanborg til Irland flygtede dansk-nordhumbriske
Kongesøn Olaf Gudrødsøn. Staden Tamworth (mellem Birmingham og Derby).
Der var et stort Blodbad paa begge Sider. Men de
Danske seirede og vandt et meget rigt Bytte. Samme
Aar havde Kong Olaf og hans Bundsforvante
Erkebispen i York, Wulfstan, kastet sig ind i een af
Femborgene, Leicester. Kong Edmund beleirede Staden og
glædede sig allerede ved Haabet om at tage den, da
Olaf og Wulfstan hemmelig en Nat brøde op fra Borgen
og droge bort. I Edmunds Leir befandt sig Englands
øverste Geistlige, Erkebispen af Canterbury, Oda, som,
mærkeligt nok, var en Søn af en dansk Viking, der i
sin Tid havde kæmpet i Gudrum-Ethelstans Hær imod
den angelsaxiske Konge Alfred den Store. Da
Englands to Erkebisper, hver paa sin Side, saae, at
Kampen mellem Kongerne kunde blive baade langvarig
og fordærvelig, traadte de sammen, for at mægle
mellem de Stridende. Et Forlig kom ogsaa istand paa
det for de Danske fordeelagtige Vilkaar, at Kong
Edmund afstod til Olaf hele den nordostlige Deel af
England med Watlingastræt som Grændse, følgelig hele
Danelagen i dens forrige og oprindelige Udstrækning.

En Fredslutning paa saadanne Betingelser, som
igjen tilintetgjorde det af Kong Ethelstan møisommelig
grundlagde angelsaxiske Enekongedømme i England,
lader med Grund formode, at de Danskes Styrke og
Seirvindinger maae have været langt anseeligere, end
der berettes i de fordomsfulde Krøniker fra den Tid,
som endogsaa gjerne ville skjule, at den yorkske
Erkebisp havde forenet sig med de oprørske Danske.
Efter Forliget sluttede Edmund og Olaf Venskab og
Edmund selv stod Fadder til Olaf ved hans paafølgende
Daab, ved hvilken Leilighed Edmund skjænkede ham
rige Gaver. Omtrent paa samme Tid ægtede Olaf
Alditha, en Datter af Jarlen Orm (efter Navnet en Dansk),
der ved sine snilde Raad mægtig havde fremmet Olafs
Lykke. Senere hen paa Aaret stod Kong Edmund
ligeledes Fadder til en anden dansk-nordhumbrisk
Konge, Ragnvald Gudrødsøn, ved hans Confirmation.
Men den gode Forstaaelse mellem Edmund og
Nordhumberlands Konger varede kun kort. Allerede
det følgende Aar (944) undertvang Edmund paany hele
Nordhumberland og forjog begge Kongerne Olaf og
Ragnvald 
Denne Ragnvald var formodentlig en Søn af Kong Gudrød Sigtrygsøn
og følgelig en Brodersøn af Olaf. At Munch i »Det Norske Folks
Hist. I. 689—703« har forvexlet de dansk-nordhumbriske Ragnvald'er
og Olaf'er med samtidige norsk-irske Konger med tilsvarende Navne,
er paaviist af Maurer (»Die Bekehrung des Norwegischen Stammes«
etc. S. 130-137)..

Samtidig med denne for det danske Herredømme
i England uheldige Begivenhed, aabenbarede der sig
ogsaa en vis Svaghed i de norske Nybygder i
Irland og Skotland. De gamle Uenigheder mellem
Nordmændene indbyrdes, eller maaskee rettere mellem
Nordmændene og de Danske i Dublin, vare levede op
igjen og havde til Følge, at en irsk Konge
Congelach med en Deel andre irske Høvdinger tvang den
norske Konge Blakar til at forlade Dublin,
hvorefter de brændte de der bosatte Nordmænds Huse,
plyndrede eller tilintetgjorde deres Eiendele og
bortførte deres Qvinder og Børn i Trældom. Under et
senere Forsøg paa at tilbagevinde sit Rige, faldt Blakar
med et talrigt Mandskab. En Konge ved Navn Olaf
Kvaran, høist sandsynlig den fra Nordhumberland nylig
forjagede danske Konge Olaf Sigtrygsøn, skal da have
været heldig nok til at komme i Besiddelse af det
norske Kongerige i Dublin, hvor han nu synes at have
indført eller fremmet den Christendom, han kort i
Forveien havde antaget i Nordhumberland 
Om Identiteten af Olaf Kvaran og Olaf Sigtrygsøn see Maurer's paa
Henricus Huntendunensis og the Annals of the four Masters grundede
Bemærkning (»Die Bekehrung« &c. S. 134 Anm. 30)..

I Skotland var Nordmændenes Herredømme paa
det faste Land ikke af synderlig Omfang eller
Udstrækning. Fra Orknøerne gjordes der vel stundom
Erobringer ud over Caithness og Sutherland, som ellers
dannede Nordmændenes vanlige Sydgrændse, hvorfor det
sidstnævnte nordligste Shire i Skotland havde af
Orkningerne faaet Navnet »Suðrland« ɔ: det sydlige Land.
Thorstein den Rødes med Vaabenmagt erhvervede Besiddelser
heelt ned over Skotlands Østkyst vare ogsaa for
vidtstrakte til at kunne sammenholdes. Nordmændene maatte
snart igjen indskrænke sig til deres tidligere Nybygder
i det nordligste Skotland.

Kong Edmunds Overmagt over Danelagen var
imidlertid ikke større, end at de Danske uafbrudt kunde
vedblive at gjøre Forsøg paa at tilbagevinde deres
gamle Selvstændighed. Aldrig saasnart var Kong
Edmund, efter en kort Regjering, dræbt (i Aaret 946),
før Nordhumbrerne atter bleve urolige. Edmund havde
efterladt sig to Sønner Edwig og Edgar, men de vare
begge for unge til at overtage Kongedømmet under
saa vanskelige Forhold, som Englands Deling mellem
to indbyrdes kæmpende Folkefærd frembød.
Ethelstans og Edmunds yngre Broder Edred (»Eadred«)
blev derfor Konge. Baade det nordhumbriske Folk og
deres Erkebisp Wulfstan svore ham vel strax
Troskabseed. Men ikkun kort efter faldt de fra Edred
og hyldede Kong Erik Haraldsøn, upaatvivlelig den
tilbagekomne norske Konge Erik Blodøxe. Edred rykkede
frem med en Hær (948) og hærgede hele
Nordhumberland. Paa Hjemveien blev han dog overfalden af
»Hæren fra York«, som tilføiede ham et stort Nederlag
ved Chesterford. Da imidlertid Edred i sin Harme
svor, at han vilde tage Hævn og ødelægge hele
Nordhumberland, bleve de Danske betænkelige, svigtede
Erik og lovede Edred Bøder for deres Frafald. Men
allerede Aaret efter indkaldte de nordhumbriske Danske
deres tidligere forjagede Kongesøn Olaf Sigtrygsøn,
som nu under Navnet Olaf Kvaran var bleven Konge
i Dublin.

De urolige og ustadige Nordhumbrer vare dog
ikke længe tilfredse med Olaf Kvaran, men forjoge
ham og udraabte atter Erik til Konge. Kong Edred,
som med Rette indsaa, at det fornemmelig var
Erkebiskoppen Wulfstan i York, hos hvem de oprørske
Danske fandt Medhold og Støtte, tog Mod til sig og
lod denne sin farlige Modstander fængsle. Omsider
beqvemmede da Nordhumbrerne sig til foreløbig at
slaae sig til Ro under Edreds Overherredømme.
Wulfstan fik sin Frihed igjen, men blev forflyttet til
Bispesædet Dorchester i Sydengland, og Kong Erik
maatte, atter forjaget (954), fortsætte sit forrige,
omflakkende Vikingeliv. Men ikke længe efter blev han
ved Høigerefen Aasulfs Forræderi lokket ind til
Stanmor, i en vild, øde Egn i det nordvestlige England
mellem Richmond, Cumberland og Westmoreland, og
der efter en heftig Kamp dræbt tilligemed sin Søn
Henrik (Sagaernes »Hárekr«), sin Broder Ragnvald,
og tre andre Høvdinger. Om Eriks Fald lod hans
Dronning Gunhilde senere digte et herligt Qvad,
»Eriksmaal«, i hvilket Odin og Valhals øvrige Guder
med Glæde og Hæder modtage den djærve Kæmpe,
som med fem Konger i sit Følge kommer til Valhal,
for at øge Einheriernes stolte Skare. »Erik var en
høi og smuk Mand, stærk og meget modig, en stor
Kriger, seiersæl, men af faa Ord, iilsindet, uvenlig og
grusom. Hans Dronning Gunhilde var den fagreste
blandt Qvinder; hun var klog, havde Kjendskab til
mange Ting, var underholdende og vittig. Men hun
var tillige i høieste Grad underfundig og grusom« 
Snorre Sturlesen: Harald Haarfagers Saga cap 46. Den udførligste
og bedste Sammenstilling af Sagaernes og Krønikernes Beretninger om
Erik Blodøxe findes iøvrigt hos Munch (Det norske Folks Hist. I.
583-604, 703-710 og 726—733). Uomtvistelige Vidnesbyrd om
Eriks Kongedømme i Nordhumberland og om hans Samtidighed med
Olaf Kvaran og Kongerne Edmund og Edred afgive disse Kongers
Mynter, af hvilke flere ere prægede af de samme Myntmestre, ja endog
stundom med de selvsamme Myntstempler og i samme By, York. Jfr.
t. E. 1) Adv. ONLAF. REX. Rev. INGELGAR. MO. 2) ERIC. REX. N.
Rev. INGELGAR. MO. 3) EADMVND. REX. EB Rev. INGELGAR. MO.
Ligeledes 1) Adv. ONLOF. REX. I. Rev. BACIALER. 2) Adv. EADMVND.
REX. Rev. BACIALER. (Ruding Pl. 11 og 18). Een af Eriks
Myntmestre HVNRED har ogsaa præget Mynter for Kong Edred. Erik,
som i det Hele, maaskee til sine forskjellige Regjeringstider, har
ladet udpræge flere forskjellige Mynttyper, kalder sig paa disse, foruden
REX. N. (sandsynligviis Northumbriæ?) tillige REX. EFOR † (ɔ: Eforvic
eller York), REX. E. N. (ɔ: Eforvic Northumbriæ), og REX. AL.,
formeentlig enten i Almindelighed ANGLORVM eller særligt med Hensyn
til Østangel, hvis Hersker han da ogsaa, idetmindste til en Tid, maa
have været. Ligeledes ANLAF (Eriks Samtidige, Olaf Sigtrygsøn) kalder
sig paa een af sine Mynter REX. A (Ruding Pl. 11). Originalerne til
disse Mynter ere i det Brittiske Museum i London. Aftryk af dem
findes i det Kgl. Myntcabinet i Kjøbenhavn..
Det var hende, Erik for en stor Deel kunde takke for,
at han havde mistet sit Kongedømme i Norge, og det
var vistnok ogsaa hende, som væsentlig bidrog til, at
det ikke gik Erik bedre i Nordhumberland.
Ovenikjøbet var Erik Nordmand og Hedning, hvilket yderligere
maatte vanskeliggjør hans Stilling der. Thi selv om
de Danske vilde lade sig beherske af en fordreven
norsk Konge, efterat han og hans Sønner først nøie
havde sluttet sig til Danekongen Harald Blaatand, kunde
dog saa fromme og ydmyge Christne, som de danske
Nybyggere i Reglen vare, neppe i Længden finde sig i
at lyde under en hedensk Vikings skaanselløse
Herredømme.

Efter Eriks Forjagelse (954) og Fald ophørte
Nordhumberland at have særegne danske eller
dansk-norske Konger. Det blev et Jarledømme i Eriks
Banemand Aasulfs Æt. Men ligesom Kong Edmund efter
Nordhumberlands Undertvingelse havde kaldt sig REX.
EB. (ɔ: Eboraci eller Ebraice) eller Konge i York,
saaledes kaldte hans Efterkommere sig endnu stundom
REX. N. eller Konge i Nordhumberland, hvilket
unægtelig bestemt tyder hen paa, at Nordhumberland
under de angelsaxiske Kongers Overherredømme
vedblev at betragtes som et særeget Kongerige 
»Perhaps in Northumbria the existence of the kingdom was not
considered destroyed by its dependence upon a southern prince. If he was
their king, it was as being king of Northumbria or York, apparently
a synonymous title«. E. J. Shepherd »On the mint marks of
certain Saxon Coins, struck at York« i Proceedings of the Archæol.
Inst. at York 1846.. Hele
Danelagens Selvstændighed var saaledes ikkun
tilsyneladende kuet og tilbagetrængt. Snart igjen skulde den
yttre sig levende under andre Former.

*


IV.

De Danske i Frankrige og England længe uden Hjelp fra Norden.
Normandiets mislige Stilling. William Langsværds Søn Richard et Barn.
Kong Ludvigs Planer mod Normannerne. Sigtryg med en Flaade i Seinen.
Kong Harald (Blaatand?) fra Danmark kommer to Gange med
Hjelpeflaader. Richard og Hugo Capet. Richards Magt grundfæstet. Danelagens
Danske endnu isolerede. Deres nordiske Eiendommeligheder. Forbund
med Erkebiskop Dunstan og Benediktinerne. Deres Venskab med Kong
Edgar. Eneherredømmet i England forberedt for dem.

*

I første Halvdeel af det tiende Aarhundrede havde
de danske Nybygder i Frankrige og England ikke
modtaget nogen egentlig Understøttelse fra Moderlandet
Danmark eller i det Hele fra det skandinaviske Norden.
Baade Danmark og Norge vare efterhaanden ved de
tidligere store Udvandringer temmelig godt rensede for
de meest misfornøiede Mænd, som agtede at søge sig
et nyt Hjem i fremmede Lande, og Enekongerne havde
fuldtop at gjøre med deres egne Anliggender, navnlig
med at hævde Ledelsen af Gjæringen mellem
Hedenskabet og Christendommen, og af den derved
fremkaldte nye Tingenes Orden. Paa at foretage større
Tog til de vestlige Lande havde de ikke ret kunnet
tænke, saalænge de endnu ikke vare tilstrækkelig sikkre i
deres Magt hjemme, og saalænge de heller ikke kunde
trygt stole paa, at de stridige Høvdinger villig vilde
følge deres Fane og kæmpe for dem med den samme
Tapperhed og Udholdenhed, hvormed de før havde
kæmpet selvstændig for egen Fordeel og Hæder.

I den Mellemtid, der saaledes hengik i Danmark
inden Kongerne fik deres Vælde nogenlunde sikkret
og derved Kraft til med en større samlet Hærstyrke
at gjøre Tog udenlands, vare de Danske i Frankrige
og England væsentligst henviste til, ganske alene at
bestaae Kampen mod deres langt talrigere Fjender,
Frankerne og Angelsaxerne. Det var derfor intet Under,
at det danske Jarledømme i Seinelandet efter en
trediveaarig, næsten fuldkommen afsondret Bestaaen kunde
være paa Afgrundens Rand, eller at de danske
Kongeriger i Danelagen efter en endnu længere, fortvivlet
Kamp kunde miste deres tidligere Selvstændighed og,
tildeels idetmindste, gaae op i det angelsaxiske
Kongedømme.

Men ikke destomindre, tiltrods for al Tilbagegang
i de danske Nybygder, var hverken de Danskes Kraft
eller deres Fremtidshaab derved endnu knækket. Den
overhængende Fare lod dem søge Hjelp hos Venner
og Frænder, fornemmelig dog hos Danmarks Konger.
Indtil Omstændighederne her bleve saavidt modnede,
at Hjelpen kunde ydes, vidste de med ægte
gammelnordisk Snildhed og Seighed ikke alene at holde sig
oppe i deres afskaarne og stærkt udsatte Stilling, men
endog i flere Henseender at udvide deres eengang
vundne Omraade.

Da saaledes i Seinelandet efter William
Langsværds Mord (942 eller 943) hans Søn og Efterfølger
Richard ikkun var et Barn, søgte de normanniske
Høvdinger og blandt dem Rodulf, Asmund og især
Bernhard den Danske (den Samme, som forhen saa kraftig
havde opmuntret William til at bekæmpe Oprøreren
Riulf), af al Magt at bevare det Herredømme for
Richard, som den franske Konge Ludvig aabenbart nok
vilde tilegne sig. Med den dem egne Snuhed fattede
de snart, at det var sikkrere strax, idetmindste paa
Skrømt, at nærme sig til Kong Ludvig, der ovenikjøbet
altid havde viist sig som den afdøde Jarls Ven, end
at udsætte sig for, ved aaben Kamp paa eengang at
tabe Alt.

Netop paa den Tid løb en dansk (eller norsk?)
Vikingeflaade under Høvdingen Sigtryg ind i Seinen.
Om den kom fra Danmark eller maaskee snarere
fra Irland eller Danelagen i England, hvor just Kong
Edmund underlagde sig store Strækninger, er uvist.
Med Sigtryg forenede sig Normannen Thormod, der
baade selv var Hedning og havde Hedninger i sit
Følge, og som ved sin Ankomst til Rouen opreiste
Altre for Odin og tvang de Christne til at offre paa
dem. Endogsaa den unge Jarl Richard skal han have
søgt at formaae til at omvende sig til Hedenskabet.
Thormod og Sigtryg hærgede rundt om i Seinelandet
og anrettede saa megen Skade, at Bernhard den
Danske, der havde sluttet sig til Kong Ludvig, sendte
Bud til Kongen, for at bede om Hjelp. Ludvig skal
ogsaa selv være kommen med en Hær og have kæmpet
heldigt mod Hedningerne, saa baade Thormod og
Sigtryg fældtes og med dem flere tusinde Hedninger.

Beretningerne om disse Høvdingers stærke og
hurtige Fremrykning over store Strækninger af
Seinelandet, hvor de kunde opføre sig som Herrer, ja reise
hedenske Altere, selv midt i Hovedstaden Rouen, lader
med Grund formode, at Sigtryg neppe er kommen
ganske tilfældig. I og for sig var det meget naturligt,
at det gammeldanske Parti i Seinelandet, som forudsaa
de af Williams Drab følgende Farer, hemmelig har
tilkaldt en Vikingeflaade, som da med Understøttelse af
de Danske i Bayeux-Egnen har kunnet vinde saa stor
Fremgang. En anden Sag var det, at denne Hjelp
kunde blive altfor ængstelig, navnlig med Hensyn til
Udbredelsen af Hedenskab, saa selv de dansksindede,
men christne Høvdinger i Seinelandet, grebne af Frygt,
have henvendt sig til Kong Ludvig om Understøttelse
imod den. Umuligt var det heller ikke, at nogle af de
normanniske Høvdinger ved denne Paakaldelse af
Ludvigs Hjelp have villet lede Kongen i en Snare i det
Haab, at hans Hær kunde blive slagen og hans Magt
derved svækket — en List, som i al Fald ganske
mislykkedes 
Richeri: Historiar. lib. II cap. 35 sq. Flodoardi: Annales ad an.
943-945..

Efterat Sigtrygs og Thormods Skare var
overvunden, voxede Modet hos det franske Parti i
Seinelandet. Kong Ludvig selv forblev i Rouen, hvor han
hyklede stor Deeltagelse for den unge Jarl. Han
tilkjendegav det endog som sin Hensigt, at ville føre
ham med sig, for, efter Foregivende, at faae ham bedre
opdraget til hans tilkommende høie Kald. Men
herover bleve Normannerne som Rasende. Da det
ovenikjøbet blev fortalt, at Kongen vilde ikke alene bortføre
deres unge Herre, men ved første Leilighed lade ham
dræbe, stimlede de sammen udenfor Kongens Bolig
og udstødte frygtelige Trudsler. Kun en saa anseet
og fædrelandsksindet Høvding, som Bernhard den
Danske, formaaede at berolige det oprørte Folk. Senere
blev det afgjort, at Kongen tog Richard med sig til
Frankrige. Men den unge Jarl vedblev dog at have
Normanner i sin nærmeste Omgivelse, navnlig
Høvdingen Asmund, der skulde være hans egentlige
Opdrager. Til Greve eller Befalingsmand i Rouen
indsatte Ludvig midlertidig Herloin, som i en tidligere
Strid med Arnulf af Flandern havde havt Normannerne
til Bundsforvante og som endnu var fjendtlig sindet
mod Arnulf, men som alligevel snart paa Kong Ludvigs
Opfordring forsonede sig med ham, uagtet Arnulf som
William Langsværds Morder maatte være Normannerne
særdeles forhadt. Kort efter viste det sig tydeligere,
hvorledes alle Kongens Bestræbelser gik ud paa, at
tilbagevinde Seinelandet. For nemlig at faae udført de
Planer hertil, hvormed han ikke selv vovede at træde
aabenlyst frem, sluttede han en hemmelig Forbindelse
med een af Normannernes og deres Jarlers nærmeste
og farligste Naboer, den mægtige Grev Hugo af
Paris. Da der vesterpaa i Seinelandet endnu viste sig
Skarer af hedenske Vikinger, gik Hugo imod dem,
hvorefter han erobrede Staden Evreux. Det saa i
Førstningen ud som om denne Erobring var bestemt
for Hugo selv. Men da han kort efter overgav Byen
til Kong Ludvig, der viste ham særdeles Gunst, ja
endog udnævnte ham til Hertug af Francien, fik
Normannerne Mistanke om videre gaaende Aftale imellem
dem, og begyndte for Alvor at frygte for deres Lands
Selvstændighed og for deres unge Jarls Sikkerhed.
Asmund, Richards Opdrager, besluttede sig omsider til at
flygte med ham fra den kongelige Residentsstad Laon,
hvor de holdtes som i et Slags Fangenskab. Richard
skulde anstille sig syg, medens Asmund under en
Forklædning som Staldkarl skulde bære ham bort i et
Høknippe. Planen var lagt med ægte normannisk List,
saa de undkom lykkelig, hvorover der hos
Seine-Normannerne hævede sig en umaadelig Jubel, som længe
efter gjenlød i deres Sagn og Sange.

Ved Richards Slægtning Grev Bernhard af Senlis
lykkedes det Asmund at vinde Hertug Hugo af Paris
for Richards Sag. Men Normannernes snilde Fjende,
Grev Arnulf af Flandern, raadede Kong Ludvig til at
foreslaae Hertug Hugo at deeltage i en Sønderlemmelse
af Seinelandet, saaledes at han som sin Part skulde
erholde Bayeux med Omegn. Hugo nærmede sig nu
ogsaa paany til Kong Ludvig, drog med en Hær ind i
Seinelandet, skjændte og brændte, og beleirede Bayeux.
Da det tegnede til, at Seinelandet efterhaanden kunde
blive næsten ødelagt, ansaae Normannerne med
Bernhard den Danske i Spidsen det for klogest, om end
kun for et Syns Skyld, at hylde Kong Ludvig og
opvække hans Skinsyge imod Hugo. Med forstilt Glæde
og stor Hæder modtoge Normannerne Kongen ved
hans Ankomst til Rouen. Gjennem Bernhard den
Danske lode de ham sige, at han alene burde være
Herre i deres Land, og at han ikke skulde taale, at
Andre hærgede paa de Besiddelser, der tilhørte ham.
Seinelandet havde fra Rolfs Tid været et Heelt for sig,
og det skulde det ogsaa vedblive at være. »De
Danske vilde kun lyde under een Herre«. Skulde
Landet ligefuldt deles, truede Bernhard med, at baade
han og de andre Danske vilde drage hjem til
Danmark, og vende tilbage med en saa stærk Hær og
Flaade, at hverken Kongen eller Hugo skulde kunne
hævde deres Besiddelser. Bevæget herved tog Kong
Ludvig, paa Bernhards Raad, sit Løfte om Afstaaelsen
af Bayeux tilbage fra den forbittrede Hugo. Men snart
efter begyndte Forholdet mellem Kongen og Hertugen,
der mulig gjennemskuede Normannernes List, at blive
venskabeligere, ja Frankerne i Ludvigs Følge ymtede
stærkt om, at Kongen burde udjage alle Normannerne
dg fordele deres store Eiendomme og selv deres
Hustruer blandt sine egne troe Mænd.

Forfærdede herover saae Normannerne ikke nogen
anden Udvei til Frelse, end en kraftig Hjelp fra deres
danske Frænder, i hvilken Anledning den utrættelige
Bernhard den Danske i al Stilhed henvendte sig til de
Danskes Konge Harald.

Allerede i Slutningen af Williams Levetid siges en
dansk Konge Harald at være kommet til Seinelandet,
hvor han fandt en god Modtagelse, og hvor William
overlod ham Landskabet Cotentin. Ellers fortælles det,
at Kong Harald var Herre i Bayeux paa den Tid, da
Bernhard den Danske anmodede ham om Understøttelse.
Ikke usandsynligt er det, at Harald noget tidligere
kunde være bleven indkaldt til Hjelp mod de Franske,
og det er da ganske naturligt, at han har havt sit
Standqvarteer og søgt sin væsentligste Støtte i det
meest danske Landskab, i Egnen af Bayeux, hvilket
mulig endog nærmest kan have fremkaldt eller
fremskyndet Hertug Hugos Angreb paa og Beleiring af denne
Stad. Med sin fra Danmark medbragte stærke Flaade
var Harald landet ved Cherbourg, og Ludvig fandt derved
Tilstanden saa betænkelig for sig, at han gik ind paa
at møde Harald ved Floden Dive paa Grændsen af
Landskabet Bessin, for at underhandle med ham.

Men ved dette Møde opførte hverken Normannerne
eller Harald sig ganske ærligt mod Ludvig. Det kom
til Strid mellem Frankerne og de Danske. Herloin,
Greve af Rouen, blev strax dræbt af de over hans
Frafald og hans Forbund med William Langsværds
Morder forbittrede Normanner; Kong Ludvig selv blev
fanget af de Danske, og Skjøndt det lykkedes ham at
undslippe til en Øe i Seinen eller til Rouen, blev han
dog snart gjenkjendt, og i nogen Tid holdt i
Fangenskab af Bernhard den Danske og det af ham ledede
nationale, normanniske Parti. Kong Ludvig fik heller
ikke sin Frihed igjen, før han havde erklæret sig
tilfreds med for Fremtiden at blive hyldet som
Normannernes Lensherre uden derfor at gjøre nogen videre
Paastand paa deres Land, og før han til Sikkerhed for
Opfyldelsen heraf havde stillet een af sine Sønner som
Gidsel. I en højtidelig Sammenkomst med
Normannerne ved St. Clair ved Eptefloden maatte Kongen
derefter formelig paany afstaae Seinelandet til Richard,
som endog skal have erholdt vedtaget den for de
franske Konger ydmygende Bestemmelse, at ved Møder
imellem de franske Konger og de normanniske Jarler,
skulde Jarlerne have Ret til at bære et Sværd,
hvorimod Kongerne ikke maatte have noget Værge, ikke
engang en Kniv. Under alle Omstændigheder
betragtedes Richard nu næsten som Konge i Seinelandet;
»han viste heller ikke Lydighed mod Nogen uden imod
Gud«. Først efter i en saadan Grad at have sikkret
Richard Besiddelsen af hans Fædrenerige, vendte
Harald hjem til Danmark med sin Flaade, rigt beladt
med Bytte 
Dudo af St. Qventin lib. III (Duchesnius p. 114—128). Willelmi
Gemmeticensis Monachi Hist. Norman, lib. IV cap. I—X (ibd. 239—
243). Orderici Vitalis Uticensis Monachi Eccles. Hist. lib. VI (ibd.
619-621). Jfr. Richeri Histor. lib. II. cap. 43-45. Flodoardi
Ann. ad an. 945. J. Bromton Chronicon (I 1steTome af Twysden:
Hist. Angl. Script. X col. 959)..
Under Richards endnu vedvarende Mindreaarighed,
sluttede Normannerne sig nærmere til Hertug Hugo af
Paris , som fra nu af ikke alene viste sig oprigtig
velsindet mod Richard, men endog overlog Værgemaalet
for ham. Dette nøie Venskabsforhold mellem Hertugen
og hans Myndling ængstede Kong Ludvig saameget
mere, som Hugo forlovede sin Datter Emma med
Richard. Kong Ludvig henvendte sig derfor til sin
Svoger Kong Otto af Tydskland om Hjelp mod Hugo
og Normannerne. Baade Otto og Normannernes stadige
Modstander, Grev Arnulf af Flandern kom til
Seinelandet med anseelige Hære (946). Men, trods alle
Anstrengelser, opnaaede de Intet. Ægteskabet mellem
Richard og Hugos Datter Emma fuldbyrdedes i Aaret
960, fire Aar efter Hugos Død, som var indtruffet
Aar 956.

Imidlertid var ogsaa Kong Ludvig d'Outremer død
(954) og den svage Lothar fulgt efter ham paa
Thronen. Lothar nærede en ikke ugrundet Frygt for
det Slægtskabsbaand, der sammenknyttede den mægtige
Behersker af Seinelandet med den nye, ikke mindre
mægtige Hertug af Francien, Grev Hugos Søn Hugo
med Tilnavnet Capet. Men da Lothar ikke selv turde
møde Richard i aaben Kamp, stræbte han ham deels
efter Livet, deels søgte han upaatvivlelig at hidse sine
Vasaller imod ham. Greven af Chartres, Thetbald,
trængte saaledes endogsaa ind i Seinelandet, indtog
Evreux og naaede lige til Rouens Porte. Men under
det gamle Krigsraab »Diex aie« (Dieu aide eller Gud
hjelpe) stormede Normannerne ud af Byen, nedhuggede
600 af den chartriske Greves Folk og forfulgte ham
lige ind i hans eget Land.
Richard skal imidlertid have indseet, at det i
Længden kunde blive vanskeligt nok for ham at staae
sig mod de Rænker, der uafladelig opspandtes imod
ham, naar han ikke igjen fik Hjelp fra de Danske.
Han henvendte sig paany til Danekongen Harald, der
ogsaa villig gav Møde, og med sin Flaade seilede op
ad Seinen til et Sted, kaldet Geffosse (mellem Vernon
og Bonniére), hvor han paa gammeldansk Viis
indrettede en befæstet Leir. Herfra gjorde han Udflugter
langs ned ad Frankriges Kyster, idet han hærgede og
plyndrede baade paa Lothars og den chartriske Greve
Thetbalds Lande. Klostre og Kirker gik igjen op i
Luer, Præsterne dræbtes og Skræk og Jammer greb
alle Folk. Biskoppen af Chartres kom som Sendebud
til Richard, for at skildre Landets Ulykker og forestille
ham, hvor uforsvarligt det var af en christen Fyrste,
at kalde Hedninger ind til et christent Lands
Ødelæggelse. Richard undskyldte sig med Lothars og
Grev Thetbalds Adfærd. Imidlertid indgik han senere
Forlig og Venskab med Grev Thetbald. Ogsaa med
Kong Lothar sluttede han en ny Fred i Aaret 969,
hvorved Seinelandet yderligere tilsikkredes ham. Men
det stod tilbage for Richard at befrie Frankrige for de
hedenske Vikinger, der havde ydet ham en saa
væsentlig Understøttelse. Efter et mislykket Forsøg havde
han tilsidst en Sammenkomst med dem om Natten i en
Skov ved Gefosse, og i Maaneskinnet talte han saa
kraftigt til dem om Guds Almagt og Viisdom, at Mange
af dem lode sig døbe og forbleve i Landet; de øvrige
foretrak at gaae ud paa nye Vikingetog længere mod Syd, og,
efter Richard Jarls Anviisning, til Spaniens Kyster 
Efter Dudo, Willelm. Gemmet., Flodoardi Annales, Richeri Hist.
m. fl. Jfr. Depping liv. IV chap. I..
Efterat dette Land i omtrent hundrede Aar havde
været forskaanet for Angreb af Vikinger, hjemsøgte en
normannisk Flaade (Aar 951) Galliciens Kyst. Nogle
Aar senere (964) viste Normannerne sig igen der,
indtoge atten Stæder og hærgede vidt og bredt.
Forgjæves søgte Spanierne at modsætte sig dem.
Betegnende nok berettes det, hvorledes Normannerne
efter et Slag, i hvilket de havde overvundet Spanierne,
randsagede Valpladsen og mellem de Døde fandt Sorte
eller Blaamænd, som vakte deres høieste Forbauselse.
Igjen i Aaret 969 landede en normannisk Flaade paa
100 Skibe, under Anførsel af Kong Gudrød, i Gallicien,
især for at hærge den rige Stad Compostella.
Normannerne kæmpede sig frem, tiltrods for den
Modstand, de mødte, og gjorde rigt Bytte, indtil Greven af
Gallicien slog dem i Nærheden af Havnen Ferrol i
Gallicien, dræbte en stor Mængde af dem, blandt andre
Høvdingen Gudrød, og opbrændte deres Flaade 
Werlauff: Om Nordboernes Bekjendtskab med den pyrenæiske Halvø
(Annaler for Nord. Oldkynd. 1836—37 S. 29-31. Den her ommeldte
Gudrød og hans Tog til Spanien nævnes ligesaalidt i de nordiske
Kilder, som den danske Konge Harald (»Haygrold«, »Hagrold«, »Herold«,
»Heroult«) og hans Tog til Seinelandet. Sædvanlig antages denne
Harald for at have været den danske Konge Harald Gormsøn med
Tilnavnet Blaatand. Andre (navnlig N. M. Petersen i sin Danmarks
Historie i Hedenold II.) formode, at det kan have været Harald
Gormsøns Brodersøn Guldharald (eller Harald Knudsøn).

De Vikingeskarer, der saaledes hærgede paa Spaniens
Kyster, have vistnok tillige været blandede med Resterne
af de Danske, som i længere Tid havde sat sig fast
ved Loirefloden, da disse, efterat de havde vundet Nantes
og den omliggende Egn, pludselig forsvinde af Historien.
Det Rimeligste er vel, at de ikke have formaaet
vedvarende at holde sig saa langt borte fra Seinelandet
og saa afsondrede ligeoverfor de frankiske Vasaller.
De have da paa fordums Viis atter givet sig ud paa
Vikingetog.

Richard Jarl, som var en stor Ven af Jagt, og
som berømmes særdeles for den Dygtighed, hvormed
han kunde fælde Hjorte og Vildsviin, gjorde paa een
af sine Jagter Bekjendtskab med Gunnor eller Gunvar,
en Datter af en dansk Mand, og blev saa forelsket
i hende, at han tog hende til sig. Hun fødte ham
derefter Sønnen Richard, som blev hans Efterfølger
paa den normanniske Throne. Skjøndt han først havde
levet med Gunnor »paa dansk Viis«, ægtede han hende
senere formelig, hvormeget end Geistligheden havde
gjort Forestillinger derimod. Dette Ægteskab kunde
neppe være behageligt for Richards Nabo og Svoger
Hugo Capet (Broder til Richards første Hustru Emma),
som imidlertid efter Lothars Død 986 var opstegen paa
den franske Throne, og som forøvrigt havde anerkjendt
Seinelandets Uafhængighed i en ganske anden Grad,
end nogen af de foregaaende franske Konger.

Imidlertid blev dog det gode Forhold mellem
Hugo Capet og Richard ikke, idetmindste ikke
aabenbart, forstyrret. Efter en lang og daadrig Regjering
døde Richard i Aaret 996 efterladende sin Søn Richard
den Anden Seinelandet i en ulige mere selvstændig og
blomstrende Tilstand, end dengang, da han selv som
Barn havde modtaget det efter sin Faders Drab.
Henimod denne Tid fik Seinelandet det indtil nu almindelige
Navn Normandie, som dog først bestemt forekommer
i et Diplom af Aar 1024, altsaa over hundrede Aar
efter Rolfs Erobring. Hverken Rolf selv eller hans
Efterkommere havde i Begyndelsen ført anden Titel,
end Jarl (hvorfor de af Nordboerne benævntes Rude-
eller Rouen-Jarler, og af de Franske comites eller
marchiones). Men ogsaa nu synes Titlen Hertug (eller
dux) at være fulgt samtidig med Normandiets sikkert
grundfæstede Magt.

Med Hensyn til det nordiske eller danske Element
i Normandiet foregik der en betydelig Omvæltning.
De Danskes Efterkommere bleve mere og mere
romaniserede, og glemte lidt efter lidt deres gamle Sprog 
Ademari Histor. lib. III (Pertz: Mon. Germ Script. IV p. 127):
»Tunc Roso (alias Rollo) defuncto, filius ejus Willelmus loco eius
præfult, a puericia baptizatus, omnisqve eorum Normannorum, qvi iuxta
Frantiam inhabilaverant, multitudo fidem Christi suscepit et gentilem
linguam obmittens, Latino sermone assuefacta est«. Den her omtalte
Sprogovergang kan dog neppe være fuldstændig skeet, før senere hen, i
Richard den Førstes og hans Søns Tid..
Alligevel glemte de ikke Erindringen om det Land,
der fra først af havde fostret dem og senere hjulpet
dem til at bevare Herredømmet over Normandiet,
ligesaalidet som de fornægtede den Charakter, de
oprindelig havde medbragt fra Danmark.

Saa kraftige Krigere, som Normannerne vare og
saa virksom den Hjelp var, som de til enkelte Tider
fik fra Danmark og fra danske Konger, vilde det dog
neppe være lykkedes dem at skaffe Normandiet den
Anseelse, Magt og selv Uafhængighed, som det i den
nærmest følgende Tid kunde udvikle, naar ikke de
indre Stridigheder i Frankrige havde givet dem
fortrinlig Leilighed til at slutte sig til eet eller andet
mægtigt Parti og derved til at erhverve sig et stærkt
Tilhold i Landet selv. Navnlig i de Kampe, som endte
med at omstyrte det ældre, frankiske, mere tydske
Kongedømme, hvis egentlige Hovedsæde Laon havde
været, bidroge Normannerne væsentlig og ikke mindst
ved deres stadige nøie Forbindelser med Greverne af
Paris (der tillige vare Hertuger af Francien), til at danne
og befæste det nye franske, mere galliske Rige, hvis
bestemte Hovedstad fra nu af Paris stadig blev. For
dette Rige maatte ogsaa Normandiet, som forsvarede
Indløbet til Seinefloden og derved Adgangen baade til
Paris og til det indre Frankrige, fremdeles være en
næsten uundværlig Formuur.

Paa lignende Maade, men efter en langt større
Maalestok, virkede Normannernes danske Frænder i
Danelagen uafbrudt hen til at undergrave og omstyrte
det angelsaxiske Kongedømme i England. Rigtignok
var foreløbig Danelagens politiske Selvstændighed
tilintetgjort (ved Aar 955), og Danmarks Konger eller
Kongesønner kunde i et langt Tidsrum, ja næsten i et
halvt Aarhundrede, endnu ikke yde Hjelp, som ogsaa
her maatte være langt kraftigere, end i Normandiet,
da det gjaldt om at bekæmpe eller fortrænge den hele,
samlede angelsaxiske Magt. Men indtil denne Hjelp
kom, vidste den danske Indflydelse i Danelagen
ligefuldt mere og mere at gjøre sig gjeldende. Den var
kun gaaet over paa et andet Udviklingstrin, idet den
danske Folkeaand ad mere fredelige Veie trængte ind
paa det angelsaxiske Omraade, hvor den efterhaanden
gjorde Erobringer, som i Betydning neppe stode
tilbage for de Seirvindinger, der tidligere vare vundne
ved Sværdet.

De Danske i Danelagen vare nemlig nu alle
omvendte til Christendommen, og i flere Henseender ved
jævnlig Samqvem paavirkede af Angelsaxernes Dannelse.
Tilsyneladende maatte de derfor let kunne finde sig
i at leve under en angelsaxisk Konges Herredømme.
Men det er en Kjendsgjerning, at de alligevel
paafaldende længe midt i det fremmede Land bibeholdt
saavel deres egne Love som ogsaa deres Sprog,
deres egen Myntberegning efter Mark og Øre, deres
egen nordiske Runeskrift 
Gammeldanske Indskrifter med Runer fra denne Tid ere i Nordengland
for ikke længe siden opdagede i Domkirken i Carlisle (Robert
Ferguson: The Northmen in Cumberland & Westmoreland. London
1856. p. 71—77), og i Lincoln. En paa det sidstnævnte Sted funden,
A. Trollope Esq. tilhørende Beenkam har den mærkelige Runeindskrift:
»kamb . goðan . giari . Thorfastr« (ɔ: en god Kam gjør Thorfast),
hvorved Kammageren vistnok ligesom har villet anbefale sine Arbeider.
Det ægte nordiske Navn Thorfast er af Kemble (Proceedings of the
Archæol. Inst. at Lincoln 1848 p. XVII) urigtig læst som »Thorfutt«.
Nogle andre, men fra en senere Tid stammende Runeindskrifter i
England ville blive ommeldte i det Følgende., desuden en særegen
Dragt, mange af deres hjemlige Skikke og deres
fra Norden medbragte eiendommelige Smag eller
Kunststiil, som vel kjendelig havde nogen
Overeensstemmelse med den angelsaxiske, da de ogsaa begge
havde udviklet sig paa Ruinerne af den ældre,
undergaaede romerske Kultur, men som dog i Enkeltheder
var fuldkommen selvstændig Ikke faa eiendommelig danske eller nordiske og fra de angelsaxiske
forskjellige Oldsager, navnlig Sværd, skaalformede Spænder m. m. ere
opdagede deels i, deels udenfor Grave i Nordengland. See t. E. Journal
of the Archæol. Institute Vol. V p. 220, Vol VI p. 74, Vol. VII p. 36—
44. Artis: Durobrivæ identified pl. LVI fig. 5, endvidere Samlingen
af brittiske Oldsager i det Brittiske Museum i London.
Oldsagsamlingerne i Edinburgh, Glasgow, paa Dunrobin Castle i Sutherland og i
Dublin gjemme endeel ganske lignende Fund fra de norske Nybygder i
Skotland og Irland. Forskjellen mellem dem og de samtidige skotske
og irske Oldsager er aldeles umiskjendelig Jfr. Journal of the Archæol.
Association Vol. II p. 328 sq. Wilson: Archæology and Primeval
history of Scotland p. 523. »Minder om de Danske og Nordmændene
i Engl., Skotl. og Irl.« S. 404-412 og fl. St.. Endogsaa ved lige
fremme Efterligninger af angelsaxiske Forbilleder
yttrede sig den gammelnordiske Aand. Den ikke
ubetydelige, yngste Række af dansk-nordhumbriske Mynter,
prægede af de danske Konger Sigtryg, Ragnvald, Olaf
og Erik under Edvards og Ethelstans, Edmunds og
Edreds Tid (900—955) fremvise saaledes til Forskjel
fra de angelsaxiske Mynter deels krigerske Emblemer,
som tværlagte Skjolde, Sværd, Faner, ja endog en Fugl
med udbredte Vinger, upaatvivlelig det gamle danske
Fanemærke Odins hellige Ravn, deels have de (som
ovenfor antydet) ikke Kongetitlen udtrykt, som hos
Angelsaxerne, med den latinske Form rex, men paa dansk Viis
med Cununc (Oldn. konúngr), hvilken Benævnelse udenfor
Danelagen alene forekommer paa adskillige af de ved
norske Konger i Dublin, men først i en noget senere
Tid, prægede Mynter 
De norsk-irske Konger vare nemlig vel de Første, der i Irland lode
udpræge Mynter, som Følge af at det først var ved dem, at Handelen
mellem Irland og andre Lande flk noget egentligt Opsving. Men med
Undtagelse af en enkelt Runemynt af Knud fra Dublin og en ligeledes
enkeltstaaende Mynt af »oolaef i divielen« eller Olaf i Dublin, som
maaskee turde være fra det niende eller første Halvdeel af det tiende
Aarhundrede, kjendes ellers ingen norsk-irske Mynter før fra
Slutningen af det tiende Aarhundrede. See Minder om de Danske og
Nordmændene S. 419—423, 445-446. J. Lindsay: A View on the
Coinage of Ireland. Cork 1839..

Ved Siden af en afgjort Tilbøielighed hos de
Danske i Danelagen til at hævde deres nordiske
Eiendommeligheder, aabenbarede der sig en stærk Stræben
hos dem efter at trænge ind i Angelsaxernes Leir og
selv ind i deres høieste verdslige og geistlige Embeder,
hvilket muligen var udviklet ved de Danskes større
aandelige Friskhed og Kraft ligeoverfor de stærkt
vanslægtede og svækkede Angelsaxer. Ikke at tale om de
begyndende ægteskabelige Forbindelser mellem den
angelsaxiske og den danske Kongeslægt, var der i
Kong Ethelstans nærmeste Omgivelse, foruden endeel
nordiske Høvdinger, tillige Kantsleren Thorketil, som
hørte til den angelsaxiske Kongeæt, men som
upaatvivlelig ogsaa var af dansk Herkomst. Det var
væsentlig ved hans Hjelp Ethelstan havde vundet Seiren
ved Brunanborg, og det var ved ham at senere det af
de Danske ødelagte Kloster Croyland atter blev
opbygget og udstyret til at virke til Christendommens
Befæstelse blandt de omboende Danske og derved
ogsaa til Christendommens Udbredelse i de nordiske
Stamlande. Thorketil selv gav sig tilsidst ind i Klostret,
hvis Abbed han længe var.

Det er overhovedet høist paafaldende, hvor
mange Danske der i England saare tidlig beklædte
endog de høieste Poster i den engelske Kirke. Ikke
alene Erkebiskop Odo af Canterbury, Englands Primas,
var en Søn af en dansk Viking, ikke alene den
samtidige Erkebiskop Wulfstan af York, den anden af
Englands øverste Geistlige, turde ligeledes tildeels have
været af dansk Slægt (idetmindste arbeidede han
uafbrudt for de Danske imod Angelsaxerne), men ogsaa
hans Efterfølger paa Erkebispestolen i York var i Slægt
med de Danske (nemlig som nær Frænde af Erkebispen
Odo), og bar til Vidnesbyrd herom det nordiske Navn
Oscytel eller Asketil. Dennes Eftermand igjen var
ligeledes af dansk Æt og i Slægt baade med Oscytel
og Odo, nemlig Oswald, af hvem der haves Love,
udstædte for det dansk-nordhumbriske Præsteskab, i
hvilke ogsaa Bøderne paa dansk Viis ere beregnede i
Mark og Øre 
Videre herom i »Minder om de Danske og Nordmændene i England,
Skotl. og Irl.» S. 169-181..

Forøvrigt synes netop disse Love at bekræfte,
hvad der i og for sig var en Selvfølge, at den
Verdslighed, Usædelighed og Mangel paa Tugt, som i hiin
Tid altfor ofte yttrede sig hos de Geistlige, baade i og
udenfor Klostrene, ogsaa maatte træde stærkt frem
hos de dansk-nordhumbriske Præster, der vare de
nærmeste Efterkommere af krigerske og tildeels.
tøilesløse Hedninger. De samtidige Geistlige »af dansk
Herkomst« i Normandiet siges ligeledes, Skjøndt de vare
i Besiddelse af Kirkens Embeder, at have bibeholdt
flere af deres hedenske Forfædres Uvaner. De havde
Friller og gjorde sig til af at have mange Sønner og
Døttre. Med deres Oplysning og Lærdom stod det sig
kun daarligt. De bare Vaaben for at værne om deres
timelige Gods og gave sig i det Hele mere af med
Vaabenfærd, end med at læse og skrive 
Ordericus Vitalis Ecclesiast. Hist. Lib. V (Duchesnius Script. p.
574—575) siger: »Tunc quippe in Neustria post adventum
Normannorum intantum dissoluta erat castitas Clericorum, ut non solum
Presbyteri, sed etiam Præsules libere uterentur thoris concubinarum,
et palam superbirent multiplice propagine filiorum ac filiarum.
Huiusmodi mos inoteuit tempore neophytorum, qvi cum Rolione baptizati
sunt, et desolatam regionem non litteris sed armis instructi violenter
invaserunt. Deinde Presbyteri de stirpe Dacorum litteris tenuiter
edocti parrochias tenebant, et arma ferentes laicalem feudum militari
famulatu defendebant«.. Mærkeligt
nok, var det dog fornemmelig de Danske eller deres
dansk-angelske Efterkommere, som i England
medvirkede til Gjennemførelsen af en strængere
Klostertugt, af en større Sædelighed hos Geistligheden og
derved tillige af en heel kirkelig Reform, hvis
Virkninger i religiøs og politisk Henseende bleve af den
største Betydning.

Allerede i Kong Edmunds Tid havde Dunstan i
Klostret Glastonbury for første Gang i England
begyndt at indføre Benedikt af Nursias Klosterregler,
som paabøde Benediktinerordenens Medlemmer den
strængeste Kydskhed, og som tillige befalede dem, at
de, saavidt muligt, skulde frasige sig verdslige Sysler,
for at de ganske kunde offre sig til Kirkens hellige Krav.
Dunstans Færd billigedes af fiere af Englands høieste
Geistlige, t. E. af den danskfødte Odo, Erkebiskop af
Canterbury, af Odo's Slægtning Oswald, den senere
Erkebiskop af York, og af Kantsleren Thorketil,
Croylands høitfortjente Abbed. Under Kong Edreds
Regjering havde Benediktinerordenen en temmelig
jævn og stadig Fremgang. Men neppe var han død
(955) og hans Brodersøn den svage Edwig (Edmunds
Søn) kommen paa Thronen, før Dunstans mægtige
Fjender, alle Tilhængerne af den gamle kirkelige Tilstand,
benyttede sig af en mellem Kongen og Dunstan, som
Følge af Dunstans altfor djærve Adfærd mod Kongen,
opstaaet Uenighed til at styrte Dunstan, der i al Hast
maatte forlade England. Det gik nu for Alvor ud
over de af Dunstan yndede Benediktinere og tillige
over deres Klostre, som enten bleve inddragne af
Kongen eller dog forfulgte og udsugede paa forskjellige
Maader. For en Tid tegnede det endog til, at den
kirkelige Reform i England skulde blive qvalt i sin
første Begyndelse.

Men Dunstan havde flere Venner og større Magt,
end Kong Edwig forudsaa. Navnlig Danelagens
Indbyggere, som desuden vistnok have følt sig trykkede i
flere Retninger af Angelsaxerne, og som heller ikke
kunde glemme deres nylig tabte Uafhængighed, sluttede
sig med levende Iver til Dunstans og Benediktinernes
Sag. Da derfor Edwigs eller rettere det
gammelkirkelige Partis Voldsomheder antoge et bestandig større
Omfang, sønderreves atter for en Tid det Baand,
hvormed de foregaaende Kongers Klogskab og Kraft havde
sammenknyttet den angelsaxiske og den dansk-angelske
Deel af England. Indbyggerne af Mercien, af de østlige
Landskaber saavelsom tilsidst af Nordhumberland gjorde
formeligt Oprør mod Edwig, og udvalgte til Konge
Edwigs yngre Broder Edgar, der allerede havde havt
Styrelsen af Mercien. Udstrækningen af Edgars Rige,
der netop faldt sammen med Danelagens gamle
Grændser, var strax en Følge af, at nationale og andre
politiske Bevægelser hos de Danske havde sluttet sig til
den religiøse Gjæring. Een af Edgars første
Regjeringshandlinger var det derefter at kalde Dunstan
tilbage fra Flandern, udnævne ham til Biskop først af
Worcester og derefter af London, og i det Hele paa
enhver Maade beskytte og begunstige de af ham og
de Danske saa meget yndede Benediktinere 
Jfr. Kemble (Proceedings of the Archæol. Inst. at Norwich 1847 p. 45):
»The fusion of different races and once hostile political bodies is not
an easy thing. Mercia and East Anglia long felt that they did not
belong to Wessex, although the king of Wessex might be king of
England. The key to the troublous events of Eádwig's and Æðelred's
reigns is partly to be found in this. Dunstan would hardly have
triumphed had Mercia been truly incorporated with Wessex«. — »The
revolution which tore the prowinces north of the Thames from the
sceptre of Eádwig, and which rendered the restoration of monkery in
England possible, was in reality not so much a religious as a national
revolution«..
Men det varede ikke længe, før Edgars
Herredømme fik en uventet Udvidelse. Den svage Edwig
maatte, ydmyget fra alle Sider, finde sig i, at hans
elskede Dronning Elfgiva, hvis altfor nære Slægtskab
med ham strax fra først af havde givet Anledning til
bestemte Indsigelser af Geistligheden, blev skilt fra ham
med Magt og omsider dræbt under mange Piinsler.
Nedbøiet af Sorg døde Edwig selv kort efter (i Aaret
959), og Edgar blev da Enekonge i England. I
Forening med Dunstan, som snart blev Erkebiskop af
Canterbury og Englands Primas, styrede nu Edgar
England med ikke ringe Dygtighed og Held. Hans
nærmeste Forgængeres mislykkede, for dem selv og for
deres Rige uheldige Forsøg paa at gjøre hele England
til en virkelig angelsaxisk Stat, tjente ham til Advarsel
om, at Danelagens talrige Danske, som ovenikjøbet
støttede sig til et mægtigt religiøst Parti, ikke lode sig
underkue, og at som Følge deraf et eensidigt
angelsaxisk Overherredømme ikke kunde gjennemføres i
England. Fra sin tidlige Barndom havde desuden Edgar
havt den bedste Leilighed til at blive nøie bekjendt, ja
fortrolig med de Danske. Han var opfostret hos sin
Slægtning Alfwena, Enke efter den danske Konge
Ethelstan i Østangel, (enten den til Christendommen i Kong
Alfreds Tid omvendte Gudrum-Ethelstan, eller maaskee
snarere den noget yngre østangelske Konge, Ethelstan
den Anden). Edgars Opdragelse under slige,
idetmindste halvdanske Forhold, var vistnok een af
Aarsagerne til, baade at han tidlig fik Styrelsen af det af
Danske stærkt bebyggede Mercien, og at senere de Danske
under deres Kamp for Benediktinerne og i det Hele
for deres religiøse og politiske Selvstændighed udvalgte
ham til Konge for hele Danelagen og som saadan til
Modkonge imod den svage og tyranniske Edwig.

Dobbelt naturligt var det derfor, at Kong Edgar
under hele sin Regjering vedblev at ynde og beskytte
de Danske, og at det danske Element derved i høi
Grad maatte udbrede sig i England. Paa Mynterne fra
denne Tid, og fornemmelig paa Danelagens, forekomme
blandt Myntmestrenes Navne flere og flere nordiske
(som Thurmod, Grim, Rafn, Thurstan). Blandt de Kong
Edgar stadig ledsagende Høvdinger gjenkjendes fremdeles
ikke faa nordiske Navne (som Jarlen Oscytel og
Thanerne Ulfcytel, Rold og Thurcytel), ligesom ogsaa hans
Kongebreve ere undertegnede af flere høie danske
Geistlige (t. E. Erkebispen Oscytel af York og hans
Frænder Oswald, Oscytels Eftermand paa Yorks
Erkebispestol, og Abbeden Thurcytel). Paa eet af Edgars
Tog til Westmoreland førte den danske Høvding Thored
eller Thord Gunners Søn Overbefalingen. En Datter
af den storættede Thored blev senere gift med Edgars
Søn Ethelred, den som Konge saa ulykkelige Ethelred
den Anden.

Endnu klarere Vidnesbyrd om Edgars
Forkjærlighed for de Danske, afgive hans Love, i hvilke det
hedder: »Og byder jeg, at hos de Danske skulle de
Love gjelde, som de helst ville vælge, hvilket jeg
bestandig har tilladt dem og hvilket jeg fremdeles,
saalænge jeg lever, vil tillade dem, som en Belønning
for den Troskab, de altid have viist mig«. I Lovene
anerkjendes derfor stadig de Danskes særegne
Lovbestemmelser, saaledes f. E.: »Lad de Danske
overeensstemmende med deres Love vælge den
Straffemaade, som de helst ville« 
Edgars Love ere trykte i Thorpe's: Ancient Laws and Institutes of
England..

Gamle angelsaxiske Krøniker udtale endog deres
Harme over den synlige Yndest, som Edgar saaledes
viste de Danske, i hvem de naturligviis kun saae
foragtelige Fjender, som berøvede Angelsaxerne den Magt
og Indflydelse, deres Forfædre ene havde havt. De
fremhæve med kjendelig Overdrivelse, at der nu neppe
var en eneste Landsby i England, uden at der
fandtes Danske i den, og at de Danske allevegne
indførte en hidtil ukjendt Umaadelighed i Nydelsen af
stærke Drikke 
The Saxon Chronicle ad an. 958. Willelmus Malmesbur. lib.
II cap. VIII. Henricus Huntendun. o. Fl. Lappenberg, som i
sin iøvrigt fortjenstfulde »Geschichte Englands« stadig betragter de
Danskes Færd fra et altfor eensidigt tydsk Standpunkt, har ogsaa her
(Vol. I S. 409) sluttet sig til den aabenbart uretfærdige Beskyldning
imod Edgar, at han viste sig for eftergivende mod de Danske ved at
lade dem beholde deres egne Love. Lappenberg er imidlertid i
denne Henseende med Føie bleven tilretteviist af sin Landsmand
Maurer (»Die Bekehrung des Norw. Stammes« I. S. 136 Anm. 26).. For at standse den ved de Danske
overhaandtagende Drikfældighed siges Kong Edgar at
have befalet, at der i Drikkehornene eller Bægrene
skulde sættes. Knapper eller Mærker, for at bestemme,
hvor langt Enhver, naar Drikkebægrene gik rundt ved
Bordet, maatte drikke — en Fortælling, som synes at
have sin Oprindelse fra en Misforstaaelse af den i
Norden, idetmindste i senere Tider, brugelige Skik, at
indsætte slige Mærker eller smaae Pæle i Drikkehornene,
for derved at forebygge Uenigheder ved Drikkelagene.

Men selv om de Danske paa denne Maade ved
Tilbøielighed til overdreven Nydelse af stærke Drikke
bidroge til, noget at forøge de i Forveien hos
Angelsaxerne i rigeligt Maal herskende Udsvævelser og
Laster, havde dette dog ikke Meget at betyde i
Sammenligning med de store Fordele, Venskabet mellem
Edgar og de Danske i andre Retninger ydede England
og selv det angelsaxiske Folk. De fordærvelige
nationalpolitiske og religiøse Stridigheder mellem Danske og
Angelsaxer holdtes nede. Handelen, som ved de
Danskes Søfart og Forbindelser begyndte at faae en ny
Udstrækning og Betydning 
Mynter af Edgar ere de første angelsaxiske Mynter, som begynde at
vise sig i noget større Antal i de skandinaviske Myntfund. I Reglen
synes de dog deels at være prægede i Edgars sidste Regjeringsaar,
deels at være indkomne til Norden i Forbindelse med de senere
Mynter af Ethelred den Anden. See Hildebrand: Anglosachsiska
Mynt i Svenska Kgl. Myntcabinettet. Stockholm 1846. S. XXI., trivedes ikke mindre end
andre fredelige Sysler. Edgars og Englands Anseelse
og Magt var i bestandig Tiltagende. En stærk Flaade
værnede om Rigets Kyster, medens den indre Rolighed
i Landet selv satte Edgar istand til at udvide sit
Herredømme over flere nærliggende mindre
Kongeriger, ja, som det hedder, over tilgrændsende norske
Riger, navnlig i Dublin, hvis Konger i saa Fald
maaskee endog tildeels frivillig have sluttet sig til den mod
de Danske og Nordboerne venligsindede Edgar. Blandt
disse norske Konger var Syderøernes og Mans
krigerske Konge Mak Haraldsøn, som med syv andre
Smaakonger fra Skotland, Westmoreland og
Cumberland forherligede Edgars Nærværelse i Chester (i Aaret
973), idet de til Tegn paa deres Anerkjendelse af hans
Overmagt roede ham, der selv sad tilroers, paa en
Baad op ad Deefloden. Det var ligesom en levende
Fremstilling af den Høihed og Glands, hvortil Edgar
havde hævet sin Kongemagt.

Det Fortræffelige i Edgars Politik, som vilde yde
Danske og Angelsaxer lige Retfærdighed, og det
Farlige i at forlade den viste sig strax under hans Søn
Edvard den Andens Regjering. Efter Edgars Død
(975) havde der nemlig været Uenighed om
Kongevalget, idet Nogle, der hadede baade den nye, ved
Benediktinerne grundlagte kirkelige Tilstand, og
Benediktinernes Venner de Danske, søgte at faae Edgars
yngste Søn, den stærkt angelsaxisk sindede Ethelred paa
Thronen. Det andet Parti, som med den kloge og
mægtige Dunstan i Spidsen vilde have den ældste Søn Edvard
til Konge, gik rigtignok af med Seiren. Men
fornemmelig paa Grund af Edvard den Andens Ungdom og Mangel
paa Kraft og Anseelse, begyndte de gamle indre
Partistridigheder paany at sønderslide England. Edvard
blev myrdet paa sin Moders Foranstaltning kort efter
(978), og nu tiltog ved den tiaarige Ethelred den Andens
Thronbestigelse Spliden i en saadan Grad, at Erkebiskop
Dunstan med strænge og ildevarslende Ord paany
forudsagde, hvorledes Sværdet uafbrudt skulde rase i
Ethelreds Slægt, indtil hans Kongerige omsider skulde
tilhøre en Fremmed. For den statskloge Erkebiskop
kunde det ikke være skjult, at det angelsaxiske Parti
aldrig vilde være istand til, især med Voldsomhed, at
beherske de Danske, men at det snarere maatte blive
dette Folk, som, efter i næsten to fulde Aarhundreder
med Kraft at have udbredt sin Indflydelse i England,
nu, ved Hjelp fra de danske Stamlande, stod i Begreb
med at bane sig Veien til Eneherredømmet i England.
Til samme Tid iagttog man over hele England luende,
blodigtudseende Skyer og andre Jertegn, der, efter hvad
man troede, varslede om Himlens Straf for den ved
Kong Edvards Mord begaaede skrækkelige Udaad 
Florentii Wigorniensis Chronicon ad an. MXV. Henrici
Huntendunensis Hist. Lib. V ad an. 978. The Saxon Chronicle
ad an. 979..

Ligesom forhen ved Vikingetogenes første
Begyndelse, saaledes var det i England atter nu
fornemmelig indsigtsfulde Geistlige, som stærkest vare grebne
af Datidens store Brøst, og som meest levende maatte
ahne, at en Trængselens og derved omsider en
Gjenfødelsens Tid ikke kunde udeblive. Snart skulde ogsaa
det engelske Folk faae en følelig Stadfæstelse paa
Rigtigheden af den hellige Dunstans truende
Forudsigelser.

*



DEN
DANSKE EROBRING
AF
ENGLAND OG NORMANDIET.
————
TREDIE AFDELING.
DE STORE EROBRINGERS TID.
————



I.

Danmarks Tilstand ved Aar 1000. Uafbrudt Kamp mellem Hedenskab og
Christendom. Kong Harald Blaatand christnet af den tydske Keiser.
Oprør af Hedningerne under Haralds Søn Svend Tveskjæg. Svends
Forjagelse. Tog til England. Hans Hjemkomst til Danmark. Nyt Oprør.
Harald Blaatand dræbt. Svend Konge. Jomsborg og Jomsvikingerne.
Svend fanget af Jomsvikingerne. Hans paafølgende Tog til England i
Forening med Olaf Trygvesøn. Dennes Forlig med Kong Ethelred. Svends
fortsatte Hærgen. Forlig. Ethelreds hemmelige Blodbad paa de Danske
i England. Hævn fra Danmark i Vente.

*

Uagtet de mange og store Udvandringer, som i det
niende og tiende Aarhundrede vare foregaaede fra de
skandinaviske Lande, uagtet den idetmindste
tilsyneladende Slappelse, som ved Midten af det tiende
Aarhundrede havde hindret Nordboerne i kraftigen at
understøtte de danske Nybyggere i Danelagen, kunde
Norden atter henimod Aar 1000 indgyde sine Naboer
velgrundet Frygt. Sverige, som baade ved Vikingetog
og fredelige Handelsforbindelser havde grundlagt
Nybygder paa Østersøens østlige Kyster og medvirket til
Dannelsen af nye Riger i det nuværende Rusland, var
fremdeles den største Magt i hine Egne og herskede
enevældig paa Havet i den botniske og finske Bugt.
Med ikke mindre Enevælde raadede Nordmændene over
hele den nordlige Deel af Atlanterhavet, navnlig over
alle Øerne der, hvorfra de endog nu seilede baade
over Island til Grønland og selv til Amerikas Kyster,
og hvorfra de stadig truede Skotland, Irland og den
nordvestligste Deel af England. Men endnu farligere
for det øvrige Europa, end de altid mere afsides
liggende Lande Norge og Sverige, var aabenbart
Danmark. Thi hvad enten det virkelig var dets daværende
Konge Harald Gormsøn med Tilnavn Blaatand eller
maaskee snarere hans Brodersøn Harald Knudsøn,
ogsaa kaldet Guldharald, som understøttede og paany
grundfæstede den danske Erobring af Normandiet, saa
er det dog vist, at Danmark under Kong Harald
Gormsøn maa have været stærkt nok til at yde en slig
Hjelp, endogsaa i et fjerntliggende Land. Kong Harald
havde nemlig fra Danmark af udstrakt sit Herredømme
saavel over Viken eller det sydligste Norge, som ogsaa
over den nordlige Deel, hvor Hakon Jarl maatte svare
ham Skat. Desuden havde Harald Besiddelser paa
Østersøens sydlige Kyster, hvor de Danske havde
erobret og tildeels bebygget en Strækning af Samland,
og hvor de tillige ved Oderens Munding som
Støttepunkt for deres Overherredømme over en Deel af
Vendernes Land havde paa Øen Wollin den vigtige,
forhen vendiske Handelsstad Jomsborg, i hvilken
dengang Orientens og Nordens Varer i riig Mængde bleve
omtuskede.

End ikke to hundrede Aars Udvandringer eller
indre Kampe havde indtil da formaaet at knække
Hedenskabets vilde Aand og sikkre Christendommens
fuldstændige Indførelse i nogen Deel af Norden, selv
ikke engang i det sydligste Grændseland Danmark. De
uafbrudt fortsatte Indvirkninger deels fra Tydskland paa
den jydske Halvø og deels fra England, Skotland og
Irland paa de danske Øer og paa den skandinaviske
Halvø havde af og til fremkaldt Seire for det jævnt
tiltagende christelige Parti. Men den milde
Christendom maatte snart igjen vige for det Nordboerne ulige
mere tiltalende Hedenskab, der gav den djærve Kriger
en lokkende Udsigt til et fortsat, herligt Kampliv med
Heltene i Odins lysende Valhalla. Saaledes svandt under
Kong Harald Blaatands Herredømme den Christendom,
som Kong Hakon »Aðalsteinsfostri« fra England havde
søgt at udbrede i Norge, og saaledes svandt paa samme
Tid den Christendom i Danmark, hvorfor indtil da især
tydske Udsendinge saa ivrig havde virket.

Men de tydske Keisere iagttoge med lige Frygt
deres danske Naboers Tilbagefald til Hedenskabet og
deres i foruroligende Grad tiltagende Vælde, saameget
mere som Keiserrigets egne Grændser ingenlunde vare
sikkre for Angreb fra Danmark. Mellem Aarene 970
og 980 skal derfor ogsaa den tydske Keiser Otto selv
have gjort et Tog til Danmark. Han blev længe
standset af den stærke Grændsevold Danevirke, som
var forsynet med faste Træbeklædninger og talrige
Trætaarne, og som blev kjækt forsvaret baade af Kong
Harald Blaatand og af den ham undergivne Hakon
Jarl fra Norge. Men en fordreven norsk Kongesøn
Olaf Tryggvesøn, som var en Fjende baade af Harald
Blaatand og af Hakon Jarl, fordi de sade inde med hans
Fædres Rige, og som tildeels derfor havde sluttet sig
til Keiseren paa hans Tog mod Danmark, siges at have
givet det Raad at opbrænde Danevirkets Træmure,
hvilket Keiseren udførte med saadant Held, at han
uhindret med sin Hær kunde rykke heelt op i Jylland
og tvinge baade Harald og Hakon til med deres Mænd
at antage Christendommen. Neppe var dog Hakon
Jarl hjemkommen til Norge, før han ikke alene selv
afsvor, men tillige forfulgte Christendommen, der fra
Tydskland af gjennem Danmark havde begyndt at brede
sig til Viken. Hakon optraadte derefter igjen som en
af Hedenskabets ivrigste og mægtigste Forkæmpere.
Heller ikke i Danmark vilde endnu de trodsige
Hedninger overalt bøie sig for den nye Lære, der jo
ogsaa med Vaabenmagt udenfra var bleven dem
paatvungen, omendskjøndt deres Konge tilsidst synes at
have holdt fast ved sit Løfte til Keiseren. Det talrige
gammelhedenske, senere i den eventyrlige Palnetokes
mægtige Skikkelse 
Beretningerne om denne foregivne fyenske Høvdings Færd i Harald
Blaatands og Svend Tveskjægs Tid turde nemlig i det Hele mere
tilhøre Sagnet, end den virkelige Historie. Jfr. ogsaa Maurer (»Die
Bekehrung des Norw. Stammes« I. S 244—245 Anm. 6—7). ligesom levendegjorte Parti, i
Spidsen for hvilket Kong Haralds egen Søn Svend
Tveskjæg stillede sig, vakte et farligt Oprør, som vel
blev dæmpet, men som dog efterlod Kampen mellem
Hedenskab og Christendom endnu uafgjort.

Svend Tveskjæg var imidlertid overvunden og
søgte nu som Landflygtig paa ægte hedensk Viis ud
paa Havet paa Hærtog til de vestlige Lande 
Olaf Tryggvesøns Saga cap. 84, 130., navnlig
til England. Rygtet om de her tiltagende indre
Partikampe, om Angelsaxernes Mangel paa Kraft og
Fædrelandskærlighed og samtidig om de Danskes stadig
voxende Magt baade i og udenfor Danelagen, begyndte
at vække stolte Forhaabninger for en dansk Erobrer.
Men selv om Svend i denne Retning havde modtaget
ligefremme Opfordringer fra Frænder i England, kunde
han med sine forholdsviis faa Vikingeskibe i det Høieste
ikkun tænke paa at begynde med at vinde sig et
mindre Rige i England, som flere af hans Landsmænd
før ham havde maattet gjøre. Paa sine første
Hærgetog i Aarene 980—988 angreb han slet ikke den
mere venskabeligsindede Danelags Kyster. Derimod
holdt han sig alene til det sydlige og vestlige England,
fornemmelig til det angelsaxiske, fjendtlige Wessex, og
desuden til Britternes Land eller Wales 
The Saxon Chronicle melder om Hærgninger af Vikingeskibe ved
Aar 980 paa Øen Thanet, paa Southampton og Chester; ved Aar
981 paa Devonshire og Wales; ved 982 paa Portland i Dorsetshire og
ved 988 paa Watchet i Somersetshire. Kong Svends Navn forekommer
vel ikke her. Men efterat der i omtrent halvfjerdesindstyve Aar ikke
i de angelsaxiske Krøniker har været Tale om Angreb af danske
Vikinger paa Englands Kyster, fremtræde disse Efterretninger netop
samtidig med Svends Forjagelse fra Danmark og med de nordiske Sagaers
Vidnesbyrd om Svends Ophold og Vikingefærd i de vestlige Lande., hvor Sagnet
lader Svends Fosterfader Palnetoke være gift med den
brittiske Jarl Stefnirs Datter Oløf 
Det er ikke usandsynligt, at denne Fortælling kan være opstaaet ved
en Forvexling mellem Palnetoke og en i Vestengland boende,
danskfødt Jarl »Paling«, som senere var gift med Kong Svend Tveskjægs
Søster Gunhilde.. Men uagtet
upaatvivlelig Britterne, idetmindste stundom, toge Parti med
Svend og de Danske imod deres Arvefjender
Angelsaxerne, uagtet samtidig norske og norsk-danske
Vikinger fra Syderøerne og Man, blandt hvilke selv
Syderøernes Konge og hans Søn Gudrød, gjorde ødelæggende
Hærgetog til Vestkysten af Wales og England 
Annales Cambriæ ad an 982, 987. The Annals of Ulster ad an.
979, 981., lykkedes
det dog ikke Svend eller de Danske endnu at vinde
nogen synderlig Fremgang i England. Den kloge og
kraftige Erkebiskop Dunstan, som saa længe med
Anseelse havde styret Landet, levede endnu og bidrog
upaatvivlelig væsentlig til at tilbørlige Forsvarsmidler
allevegne kom til Anvendelse. De Danske traf hyppig
stærk Modstand, og Mange af dem faldt. I eet af
disse Slag blev Kong Svend selv tagen tilfange af en
brittisk Høvding og kastet i Fængsel tilligemed en heel
Deel af sit Følge, hvoriblandt var Islænderen Thorvald
Kodransøn med Tilnavnet »Viðförli« (eller den
Vidtberejste). En mægtig Mand der i Egnen, hvis Sønner
Thorvald tidligere ædelmodig havde udfriet af dansk
Fangenskab, tilbød Thorvald til Gjengjeld at ville skaffe
ham løsladt. Men den ædle Thorvald vilde ikke
forlade sin Konge og sine Venner i deres Nød, hvilket
da bevirkede, at de Alle fik Frihed til uhindrede at
drage bort 
Olaf Tryggvesøns Saga cap. 180. Kristnisaga cap. 1. Thorvalds Saga
Viðförla &c..

Medens England saaledes var udsat for nye og
altid betænkelige Angreb af de Danske, udbrød der en
Uenighed mellem Kong Ethelred af England og
Normandiets Hertug Richard (den Første) af en saa
alvorlig Art, at Ethelred landsatte en Hær ved Barfleur 
Dette Sted, der i gamle Dokumenter kaldes »Barbaflotum«, »Bareflotum«,
»Barefleu«, »Barfleu«, hvoraf senere Barfleur, indbefatter, ligesom de
normanniske Stedsnavne Harfleur, Honfleur og Fiquefleur, den oprindelig
gammeldanske og gammelnordiske Endelse »fljót«, flot, flaat eller flet
Jfr. N. M. Petersen: »Om danske og norske Stedsnavne«, i Nord.
Tidsskr for Oldkyndighed II. S. 65. Samme: »Om Stedsnavne i
Normandiet« (ibd. S. 226).
i Normandiet med Befaling til at skjænde og brænde
allevegne. Ethelred havde i sin Harme svoret, at hele
Normandiet skulde lægges øde med Undtagelse af den
tildeels i Havet staaende Klippe Mont St. Michel, og
at Hertug Richard skulde som Fange blive bragt til
England. Men Ethelreds Hær var for hidsig og trængte
for langt frem, uden at sikkre sig Tilbagetoget. Mændene
fra Cotentin samlede sig under Anførsel af Niel af St.
Sauveur og tilintetgjorde den saa aldeles, at kun en
eneste Mand kunde redde sig og melde Ethelred hans
Hærs fuldstændige Nederlag. Ved Efterretningen om
en saa fordærvelig Kamp mellem to christelige Fyrster,
som ellers skulde anvende deres samlede Styrke mod
Hedningerne, lagde Paven sig imellem og mæglede
Forlig 
Ved Aar 991. See Willelm Malmesbur. Lib. II cap. 10. Om
nogle Tvivl med Hensyn til Tidsbestemmelsen for Toget til Normandiet
og om de bistoriske Kildeskrifters paafaldende Taushed desangaaende
jævnfør Lappenberg I. S. 422—424.. Ikke umuligt er det, at Svend Tveskjæg, før
han begyndte paa at udføre sine Erobringsplaner i
England, kan have søgt og erholdt Understøttelse i
Normandiet, hvis Hertug Richard netop for en Deel
skyldte hans Fader eller Frænde Kong Harald, at det
normanniske Herredømme var bleven bevaret for ham.
I saa Fald var der fuldgyldig Anledning for Ethelred
til at bekrige Richard.

Det afgjørende Nederlag i Normandiet bidrog under
alle Omstændigheder ikke til at hæve det angelsaxiske
Folks Selvfølelse og Mod. Allerede strax, da Svend
havde viist sig som Fjende paa Englands Kyst, saa Folket
i ham det Redskab, der var sendt af Gud, for at hævne
det paa Kong Edvard begaaede blodige Mord. Edvards
Liig blev paany høitidelig begravet i Shaftesbury, men
hverken den Ære, der vistes den Afdøde, eller
Geistlighedens Bønner formaaede at afværge den truende,
formeentlige Straffedom. Imidlertid havde Svend ikke strax
havt Leilighed til at benytte sig af det store Tab,
Angelsaxernes Hærstyrke havde lidt i Normandiet. Vigtige
Begivenheder i Danmark havde gjort hans personlige
Nærværelse i Hjemmet uundgaaelig nødvendig.
Misfornøielsen med hans Fader Kong Harald Blaatand
og med den af ham begunstigede Christendom havde
nemlig vakt et nyt Oprør af Hedningerne i Danmark.
Svend blev udraabt til Konge, og hans og Faderens
Hære mødtes til Kamp (omtrent ved Aar 988). Her
faldt den gamle Kong Harald, der som god Christen
gravlagdes i den af ham opbyggede Hellig
Trefoldigheds Kirke i Roskilde, efterat endnu hans Forældre
paa hedensk Viis vare blevne høilagte i Jellinge.

Svend havde altsaa ved det hedenske Partis
Hjelp naaet at blive Enekonge i Danmark.
Sandsynligviis var dog Christendommen saa almindelig udbredt i
Landet, at Svend som Konge, Skjøndt selv Hedning,
ikke kunde tænke paa, fuldstændig at gjenindføre
Hedenskabet eller endog kun alene at støtte sig til
Hedningerne. Kort efter kom det til et formeligt Brud
mellem ham og de mægtige, saakaldte Jomsvikinger,
som af Venderne havde erholdt afstaaet den vigtige,
Danmark forhen tilhørende, Plads Jomsborg, imod at
de skulde forsvare Landet ved Oderens Munding. De
havde befæstet Jomsborg overordentlig stærkt, udvidet
Havnen og givet strenge Love for deres Samfund af
Nordens, navnlig Danmarks meest udmærkede Vikinger,
som her efterhaanden fandt et Fristed for Kongernes
tiltagende Magt, og som snart bleve stærke nok til
paa egen Haand at optage Kampen med Riger som
Danmark, Norge og England.

Strax efter Svends Thronbestigelse lykkedes det
Jomsvikingerne ved List at tage Kongen tilfange,
hvormed de upaatvivlelig tilsigtede, deels at hævne sig paa
ham, deels vel ogsaa at skaffe Jomsborg og de
omliggende vendiske Egne Uafhængighed af Danmark.
Svend fik dog snart igjen Frihed og Fred, saa han,
efter Sagnet, med Jomsvikingernes Høvding Sigvald Jarl
kunde i Ringsted feire et dobbelt Gravøl: for sin egen
Fader Kong Harald og for Sigvalds Fader, den i Skaane
afdøde Jarl Strutharald. Ved dette Gilde aflagde Kong
Svend efter Fortids Skik ved Bægeret det Løfte at
ville erobre hele England, hvorpaa Sigvald Jarl med
sine Jomsvikinger overmodigen lovede at ville erobre
Norge (eller maaskee rimeligst ikkun sammes nordlige
Deel, som nu lød under den fra Danmark faldne Hakon
Jarl). Men selv Jomsvikingernes Tapperhed og
Dødsforagt formaaede Intet mod Hakon Jarl, der i det
paafølgende blodige Slag i Hjørungavaag paa Norges
Vestkyst tilintetgjorde Jomsvikingernes stolte Styrke og
hævdede sit Riges Selvstændighed.

Heldigere var Kong Svend med Udførelsen af sit
Løfte. Forholdene i England vare nu ogsaa forsaavidt
gunstigere, end før, som Erkebiskop Dunstan i Aaret
988 var afgaaet ved Døden og havde efterladt Landet
i en bestandig voxende Splid og Svaghed. Svends
forøgede Magt som Konge over hele Danmark satte ham
desuden istand til med en ganske anden Kraft, end
tidligere, at drive paa Erobringen af det store og
herlige Land, som han ved sine første Tog allerede saa
temmelig havde lært at kjende. Har endogsaa Svend,
som det idetmindste fortælles, paany været fordreven
fra Danmark og givet sig paa Hærtog, som Følge af
den svenske Konge Erik Seirsæls Erobring af hans
Lande, har han dog sikkert havt en større Flaade og
en større Mandsstyrke, end da han første Gang som
fordreven Kongesøn flakkede om i Vikingefærd. Togene
fra Danmark strakte sig nu ogsaa videre til andre
Lande, t. E. til Nordtydskland, hvor de vare saa
betydelige og farlige, at Hertug Bernhard af Saxen
i Aaret 994 efter et Slag ved Stade indgik Forlig
med de danske Vikinger og lovede at betale dem syv
tusinde Pund Sølv. Andre Afdelinger af Danske hærgede
ved Weserfloden og flere Steder, hvor de af Krønikerne
benævnes »Askmanner« 
Adami Bremensis Hist. Eccl. lib. II cap. 21—24. Thietmari
Merseburgensis Chron. lib. III. 14, IV. 16 (hos Pertz Mon. Script.
III. 766, 774—75. Snorre Sturlesøn Olaf Tryggvesøns Saga c. 59.. Svends og Hedningernes
Seir over det christelige, af de Tydske stærkt
beskyttede Parti, maatte naturlig strax fremkalde et
fjendtligt Forhold mellem Danmark og Tydskland.

Svend optraadte i England ved Aar 991, altsaa
tre Aar efter Dunstans Død. Hvad der gjorde ham
endnu farligere for Ethelred, var hans Forbund med
den norske Kongesøn Olaf Tryggvesøn, som fordreven
fra Norge efter sin Faders Død havde undergaaet
mange besynderlige Skjebnens Tilskikkelser. Opdraget
i Rusland, hos sin Slægtning Kong Valdemar, havde
han af ham faaet Skibe og Mandskab, hvormed han
drog paa Hærtog, deels med den tydske Keiser til
Danmark, deels til England, Nordhumberland, Skotland,
Syderøerne, Man og Irland. Paa Scilly Øerne eller
»Syllingerne« blev han døbt, og i England ægtede han
Gyda, Søster til den dansk- eller norsk-irske Konge Olaf
Kvaran (eller maaskee rettere Olaf Kvarans Datter), der
tidligere havde været gift med en engelsk Høvding.
Olaf opholdt sig nu snart i England, snart i Irland og
havde saaledes gunstig Leilighed til at blive bekjendt
med Englands Forhold og til desuden at skaffe sig
Anseelse og Magt i Landet 
Olafs Barndoms- og Ungdomshistorie er udførlig og kritisk skildret af
Munch (Det norske Folks Hist. II. 225 sq.).

Efterat Svend og Olaf havde lagt Planer op om i
Fællesskab at hærge, ja mulig endog gjøre Erobringer,
indtoge »de danske Mænd« (991) Gipesvik (Ipswich i
Suffolk), og udstrakte deres Ødelæggelser til andre
Egne af Østangel. I dette af mange danske Slægter
tildeels bebyggede og beherskede Land vare de Danske
og Nordmændene i det Hele heldige. Ealdormannen
Byrthnoth, som blev haanlig udæsket af dem, skjænkede
sine Eiendomme til Kirken, og gav sig derpaa tappert
i Kamp mod de Fremmede. Efter en djærv
Modstand blev han dog overvunden og fældet, ved Maldon
i Essex, og hans Hoved bortført som Seirstegn af de
Danske. Angelsaxerne havde sat særdeles Lid til den
af Byrthnoth sammenbragte, men nu ødelagte
Hærstyrke; thi kort efter hans Fald var Ethelred ude af
Stand til med noget Haab om godt Udfald at møde
sine Fjender. Paa Grund af den store Rædsel, der
allerede herskede ved Søkysten, blev han endog
nødsaget til at antage det Raad, som Erkebiskop Sigeric
gav ham, nemlig at bortkjøbe de Danske eller i al
Fald kjøbe sig Fred af dem paa samme Maade, som
de franske Konger i sin Tid havde maattet tilkjøbe sig
Fred af de i Frankrige hærgende Vikingeskarer. Den
Sum, England saaledes maatte udrede, beløb sig til
10,000 Pund (Sølv) 
The Saxon Chronicle ad an. 991 (Jfr 993).. Det var første Gang de Danske
eller Danehæren i England fik den saakaldte »Danegeld«
eller »Heregeld«, der senere gav Anledning til en formelig
Skat, som med Hensyn til Størrelse rettede sig efter
de forskjellige Tidsomstændigheders Krav, og som
anvendtes til Rigets Forsvar mod de Danske, navnlig dog
til dermed at underholde »Danehæren« i England eller
til ganske at bortkjøbe den.

Tiltrods for den betydelige Sum Penge, de Danske
havde faaet, vedbleve de dog at opholde sig i England.
I Aaret 993 var Danehærens Stilling igjen saa fjendtlig,
at Ethelred og hans »witan« eller Raad besluttede at
udruste saa stærk en Flaade, som muligt, imod den.
Anførselen over Flaaden blev betroet til Biskopperne
af London og Dorchester Elfstan og Escvig, til
Ealdormannen Elfric og til Ethelreds egen Svigerfader
Thored eller Thord, den samme danske Høvding, som
allerede under Edgars Regjering havde anført den
angelsaxiske Hær paa et Tog mod Westmoreland.
Mærkeligt nok deeltog saaledes en Mand af dansk Æt
i med Iver og Kraft at føre den angelsaxiske Flaade
imod de Danske, medens en anden af Anførerne
Ealdormannen Elfric, der snarest synes at have været af
angelsaxisk Herkomst, blev sit Fædreland utro. Da
nemlig den angelsaxiske Flaade lavede sig til at
angribe og indeslutte den danske, gav Elfric hemmelig
om Natten de Danske Underretning om den truende
Fare, idet han endogsaa selv med sit Skib sluttede sig
til den fjendtlige Flaade. Angelsaxernes Angreb paa den
danske Flaade mislykkedes derfor, saa de Danske kun
tabte eet Skib. Noget efter kom det til en ny Kamp,
i hvilken det lykkedes endeel angelsaxiske Skibe fra
London og Østangel at tage Elfrics Skib tilbage, uden
at de dog, som det synes, opnaaede at fange Elfric
selv. Ethelred hævnede sig imidlertid paa hans Slægt
ved at lade udstikke Øinene paa hans Søn.

Fra det sydlige og sydostlige England, som
hidtil udelukkende havde været hærget, gik nu
Danehæren imod Norden til de af dens Landsmænd stærkest
bebyggede Egne. I Begyndelsen saa det ud som om
Danelagens Indbyggere her vilde gjøre Modstand mod
de Danske, der efter Indtagelsen af Bamborough vare
seilede op ad Humberen, hvor de hærgede saavel i
Lindisey som i Nordhumberland. Men da
Nordhumbrerne havde samlet en Hær imod dem, viste det sig,
at de Danske dog kunde regne paa deres oprindelige
Slægtskab med dem; thi de tre nordhumbriske
Anførere Frænd, Godwine og Frithegist vare de Første,
der toge Flugten. Efterat de Danske og Nordmændene
formeentlig saaledes havde forvisset sig om, at
Stemningen i Nordengland ikke var ugunstig for dem,
vendte de i det følgende Aar (991) med forøget Kraft
og paa en for Angelsaxerne høist truende Maade
tilbage til det sydostlige England.

Paa Jomfru Marias Fødselsdag (den 8de September)
lagde nemlig Olaf og Svend sig udenfor London med
94 Skibe. Efterat de forgjæves havde forsøgt paa at
afbrænde Staden, vilde de have taget den med Storm.
Men de mødte her en uventet og stærk Modstand af
Borgerne, som trygt stolede paa den hellige Jomfrues
Bistand. Da de Danske ikke kunde indtage Byen,
forlode de den, for at hærge paa det omliggende Land,
paa Essex, Kent, Sussex og Wessex. Efter de
tidligere Vikingers Skik under Hærgetogene, især i Kong
Alfreds Tid, toge de sig nu Heste, og fore fra
Kysten frem til det Indre af Landet. Kong Ethelred
maatte, bevæget ved Indbyggernes Jammerskrig og ved
Overbeviisningen om Umuligheden af at gjøre nogen
ordentlig Modstand, atter bifalde sit Raads Forslag til
at kjøbe Fred af de Danske ved at love dem Penge
og Levnetsmidler. Tilbudet blev modtaget. »Hele«
Danehæren kom til Southampton, hvor den sad Vinteren
over, medens Indbyggerne i Wessex maatte skaffe
Underhold tilveie til den. Desuden erholdt den
udbetalt 16,000 Pund i rede Penge.

Foruden denne mere almindelige Overeenskomst
med hele Hæren, sluttede Ethelred endnu et særligt
og nøiere Forlig med Nordmanden Olaf. Alene det i
denne Anledning udfærdigede og endnu bevarede
Aktstykke godtgjør noksom baade, hvor svækket det
samme angelsaxiske Rige var, som nylig under Edgars
Herredømme havde været omstraalet af saamegen Lykke
og Hæder, og tillige hvor anseelig en Magt, de
forenede danske og norske Vaaben allerede havde vundet
i England. Den landflygtige norske Kongesøn
optraadte nemlig som den angelsaxiske Konges Ligemand.
Ogsaa de ham ledsagende Mænd eller »Daner« stilledes
i enhver Henseende lige med Angelsaxerne, I Tilfælde
af at en Skibshær hærgede paa England, fik Ethelred
Løfte om Olafs og hans Hærs Bistand, imod at dog
Ethelred skulde yde dem Underhold. Blandt endeel
andre Bestemmelser blev det fremdeles vedtaget, at
ethvert »Land«, som fredede den eller dem, der hærgede
paa England, skulde være i Fjendskab baade med
Ethelred og med Olaf og hans Hær. Olafs Ret til formelig
at jage Handelsskibe paa Havet erkjendtes i en saadan
Grad, at han med enkelte Indskrænkninger endog fik
Frihed til at tage dem i Flodmundingerne, hvor ellers
Handelsskibene, hvad enten de kom fra et fredeligt
eller fjendtligt Land, havde Fred. Alle de, der vare i
Fred med nogen af Parterne, skulde ogsaa fremdeles
have Fred til Lands og Vands baade inden og uden
Havnene. Kom Ethelreds Fredmand til et Land, der
laa i Ufred med Olaf, skulde Olaf dog give ham og
hans Skib og Gods Fred. Selv om Fredmanden havde
bragt sit Gods sammen med Ufredmands, skulde han
under visse Betingelser slippe med at miste Godset,
men forresten beholde Liv og Frihed. Dræbte en
engelsk Frimand en dansk, skulde han bøde med 30
Pund og omvendt; for en Træl, dansk eller engelsk
vare Bøderne kun eet Pund. Dræbtes 8 Mand, da var
det Fredsbrud inden eller udenfor Borgen. Under 8
Mand skulde der bødes fuld Mandebod. For denne
Fred var der, hedder det, til Olaf og Hæren betalt
22,000 Pund Guld og Sølv.

Efter Forligets Afslutning modtog Olaf en
Indbydelse fra Kong Ethelred til et venskabeligt Møde i
Andover. Olaf sikkrede sig dog ved Gidsler inden han
vovede at drage did. Kong Ethelred »modtog ham
selv af Biskoppens Haand«, det vil sige, var tilstede
ved hans Confirmation (allerede iforvejen var han
nemlig døbt paa Syllingerne), og skjænkede ham
derefter kongelige Gaver. Som ivrig Christen kunde
muligen Olaf dobbelt have følt sig fristet til at opgive sit
Forbund med den hedenske eller dog fra
Christendommen faldne Kong Svend og til derimod at slutte
sig til den christne Konge Ethelred. Muligen kunde
ogsaa en Uenighed være opstaaet mellem Olaf og
Svend, hvoraf da Ethelred strax har villet drage
Fordeel. Saameget er i al Fald vist, at Olaf ved Forliget
forpligtede sig til ikke mere at kæmpe som Fjende
mod Ethelred eller hans Land, »hvilket Løfte han
ogsaa holdt« 
Saavel denne Yttring, som hele Fremstillingen i the Saxon
Chronicle ved Aar 994 tyder i Forbindelse med Danehærens senere
Optræden formeentlig hen paa, at der virkelig af Ethelred i Aaret 994 er
bleven sluttet baade en almindelig Fred eller Vaabenstilstand med den
hele Danehær og en Separatfred med Olaf Jfr. Forliget i Thorpe:
Ancient Laws and institutes of England p. 121. Ved en dobbelt Fred,
som ovennævnt, vilde man muligen ogsaa snarest kunde forklare, at
Danegeldens Størrelse i Forliget angives til 22,000 Pund Guld og Sølv,
medens den i the Saxon Chronicle anføres med 16,000 Pund. Thi
at den to Aar i Forveien (991) udbetalte Sum af 10,000 Pund her
skulde være medregnet, og at Forskjellen mellem de saaledes
sammenlagte 26,000 Pund og Forligets 22,000 Pund Guld og Sølv skulde
(som Munch II. 246 mener) hidrøre fra Forskjellen mellem Værdien i
Penge og den egentlige Vægt, turde være mindre sandsynligt.. Han drog snart fra England til sin
Svoger Sigtryg Silkeskjæg i Dublin. Derfra begav
han sig over Orknøerne tilbage til Norge.
Omstændighederne føiede sig saa heldigt for ham, at han
kunde fortrænge Hakon Jarl og efter dennes Drab (995)
blive antagen til Konge i Norge, hvor han nu, ligesom
Kong Hakon »Aðalsteinsfostri« før ham, af al Magt
arbeidede paa at indføre den Christendom, i hvilken han
var bleven oplært paa de brittiske Øer.

Men om endog »Danehæren« og Danekongen
Svend for en Tid havde indgaaet en Fred eller
Vaabenstilstand med Ethelred og Angelsaxerne, var dermed
ikke Svends Haab om Erobringen af England, i al
Fald en Deel deraf, opgivet eller tilintetgjort. Det var
tvertimod aabenbart, at han af yderste Evne søgte at
holde sin Hær i England, indtil Omstændighederne paa
een eller anden Maade kunde stille sig gunstig for ham.
Efterat den nysnævnte Afdeling af Danehæren, i
Overeensstemmelse med Forliget mellem Olaf og Ethelred,
havde overvintret i Southampton paa Kongeriget
Wessex's Bekostning, forlod den saaledes ingenlunde
England. I et Par Aar synes den at have ligget temmelig
stille, medens den sikkert forstærkede sig ved
Tilstrømninger af nyt Mandskab, og medens maaskee
tillige Svend var hjemme i Danmark, hvor han omtrent
ved denne Tid atter var kommet i fuld Besiddelse af
sin fra Fædrene arvede Kongemagt. Den svenske
Konge Erik Seirsæl, som havde gjort saa store
Erobringer, muligen endog i Danmark selv, var nemlig
død 993, hvorved Svends Magt maatte betydelig styrkes.
Ikke længe efter ægtede Svend Sigrid Storraade, Erik
Seirsæls Enke. Det venskabelige Forhold, hvori Svend
derved traadte til Sverige, sikkrede ham Ro fra den
Kant, ligesom han vistnok heller ikke undlod at dække
sit Riges Sydgrændse ved idetmindste foreløbige
Befæstninger af Danevirke, for uhindret af de tydske Keiseres
Trudsler at kunne fortsætte sine Angreb paa England.

Mere end nogle faa Aar kunde Danehæren heller
ikke forholde sig rolig i England. Allerede i Aaret
997 seilede Flaaden omkring Kysten af Wessex og ind
i Severnfloden, fra hvis Bredder Hæren streifede ind i
Wales, der hidtil havde været temmelig skaanet. Fra
Wales af drog Danehæren til Cornwall og Devonshire,
opbrændte Klostret Tavistok, og førte et umaadeligt
Bytte til sine Skibe. Det følgende Aar (998) maatte
Dorsetshire, Øen Wight og Danernes gamle
Vinteropholdssted Southampton undgjelde. Næste Aar (999)
gik Hæren til Themsen og dens Omegn; Kentboerne,
der vilde undsætte det beleirede Rochester, lede et
stort Nederlag og kunde ikke forhindre, at de Danske
toge sig Heste og fore hærgende ind over Landet.
Flere Steder søgte Angelsaxerne at samle deres
Styrke mod de frygtelige Fjender, men det lykkedes
dem næsten aldrig at udrette Noget. Deels herskede
der Modløshed og Svaghed imellem dem, deels
endogsaa Forræderi, idet flere baade af Krigerne og
Hærførerne enten selv vare Danske eller dog ved
Slægt og Venskab nøie forbundne med dem. Ikke
bedre gik det med Modstanden tilsøes. Der var vel
fra ældre Tid af hos Angelsaxerne en vis Skibsordning,
ifølge hvilken de forskjellige Distrikter havde at udrede
et bestemt Antal Skibe til den kongelige Flaade. Men
det tog al for lang Tid at ordne Skibenes Udredning
og Udrustning. Der var her, som overalt, Splid og
Mangel paa Eenhed; inden Flaaden blev samlet og
kom til sit Bestemmelsessted, vare de Danske langt
borte og ifærd med at plyndre og brænde paa ganske
andre Egne af Riget. Angelsaxernes »Forsvarsanstalter
til Søes og til Lands havde ingen anden Virkning, end
at bringe dem selv Ulykke og store Pengetab, og at
gjøre deres Fjender bestandig dristigere« 
The Saxon Chronicle ad an. 997—999.. Henimod
Aar 1000 udviklede dog Kong Ethelred særdeles Iver,
for at tilveiebringe en ordentlig Dækningsflaade for
sine Kyster, hvilket maaskee bevirkede, at
Danehæren nu drog til det ligeoverfor liggende Normandie,
muligen for at fornye de Danskes tidligere Venskab
og Forbund med Normannerne. Den vendte i al
Fald hurtig tilbage til England endnu stærkere og
dristigere, end før.

Ogsaa denne Gang (1001) gik det ud over Wessex
og fornemmelig over sammes sydligste og sydvestligste
Grevskaber. Efterat de Danske ved Alton havde vundet
en dyrekjøbt Seir over Mændene fra Hampshire, søgte
de mod Vest til Devonshire, hvor de fik Understøttelse
af Høvdingen »Paling« eller »Pallig« (Palne?), der,
Skjøndt dansk af Herkomst og gift med Kong Svend
Tveskjægs Søster Gunhilde, havde givet sig i Tjeneste
hos Kong Ethelred, af hvem han havde faaet baade
anseelige Eiendomme og andre rige Gaver. Ikke
destomindre brød han nu sin Troskabseed, for at fremme
sine Landsmænds Hærgninger. Ligeledes Dorset- og
Somersetshire fik Danehærens Tilbagekomst at føle.
Efter at have adsplittet forskjellige mindre angelsaxiske
Hære, som hist og her havde villet standse dem,
hvorved flere Byer vare gaaede op i Luer, droge de
Danske med et stort Bytte og næsten trætte af
Hærgningerne til Øen Wight, hvor de toge Ophold for
Vinteren. Rimeligviis have de her forberedt et nyt og
endnu farligere Angreb. Thi nu blev Ethelred for Alvor
bange, og skyndte sig med, ved Hjelp af Ealdormannen
Leofsige, at faae et Forlig bragt tilveie med de Danske,
ifølge hvilket de, foruden Levnetsmidler, skulde erholde
udbetalt en Sum af 24,000 Pund. For at gjøre de
normanniske Hertuger uskadelige for England, ja
maaskee endogsaa for ligefrem at have en Støtte i dem,
giftede Ethelred sig ved samme Tid (1002) efter sine
to første Dronninger, Elfledas og Ethelgivas Død, med
Hertug Richard den Andens Søster Emma,
»Normandiets Ædelsteen«, som i lige Grad var udmærket ved
Skjønhed og Dyd 
The Saxon Chronicle ad an. 1000—1002 kalder Emma »Elfgiva«.
Willelm. Gemmeticensis Hist. lib. V cap. IV..

Men selv efter det senest afsluttede indbringende
Forlig fandt de Danske sig ikke foranledigede til at
forlade England. I det Høieste turde Svend nu være
gaaet hjem til Danmark, hvorimod hans Hær forblev
ganske rolig liggende i eller ved Wessex. At denne
Danehær ikke alene havde til Hensigt at vinde Bytte,
men at den, i Lighed med den store Danehær i Kong
Alfred den Stores Tid, forfulgte en bestemt
Erobringsplan, sees alene deraf, at den vedvarende lod
saagodtsom hele Danelagen være ganske uberørt, hvorimod
den saa at sige udelukkende holdt sig til Kongeriget
Wessex, altsaa til den gamle angelsaxiske, mod
Nordboerne fjendtligsindede Deel af Landet. Øiemedet
hermed var kjendelig at svække og maaskee heelt
tilintetgjøre den angelsaxiske Magt ved stadig at ramme
den paa føleligste Sted, i Kongeriget Wessex. Havde
Hæren bestaaet af enkelte, mere tilfældig forenede
Vikingeanførere, der kun søgte Bytte, vilde der Intet
have været til Hinder for, at den ogsaa stadig kunde
have hærget paa Danelagens Kyster. Selv i Norden
hjemsøgte Vikingerne ubarmhjertig de nordiske Landes
egne Kyster, saa der ikke af Slægtskabs Hensyn alene
kunde være Anledning til at skaane det nordlige og
østlige England, som tilmed laa Danmark ulige
nærmere, end det fjerne Wessex, og som frembød mange
Havne og rige Kyster, hvor det vel kunde lønne sig
at hærge.
Imidlertid maa efterhaanden den Erkjendelse være
bleven mere og mere levende hos Ethelred og hans
fortroligste Raadgivere, at de ikke længere vare
istand til aabenlyst at bekæmpe de Danskes bestandig
tiltagende Magt og Indflydelse overalt i England.
Ethelred besluttede derfor hemmelig at lade øve
et Blodbad paa de i England boende Danske, for at
han paa eengang kunde befrie sit Land fra dets farlige
Fjender. Befalingen bredtes over hele hans Rige og
udførtes med den største Grusomhed paa een Dag, St.
Briccii Dag (den 13de November) i Aaret 1002. Det
var just Dagen efter Mortensdag, paa hvilken de Danske
havde gjort sig stærkt tilgode med Mad og Drikke.
Efter disse Festligheder havde de hengivet sig til
Rolighed, ja tildeels endog lagt deres Vaaben fra sig.
Overfaldet paa dem lykkedes derfor ogsaa saameget
desto lettere. Over hundrede Aar efter vidste Rygtet
endnu vidtløftig at berette om de skrækkelige
Ugjerninger, som ved denne Leilighed vare blevne begaaede.
De Danske med Hustruer og Børn myrdedes og
indebrændtes, ja selv i Kirkerne vare de, skjøndt Christne,
ikke sikkre for deres christne Medbrødres blodtørstige
Forfølgelse 
Jfr. t. E. Henrici Huntendunensis Hist. lib. VI ad an. 1002. (Mon.
Hist. Britt. p. 752).

Om den nærmere Anledning til dette frygtelige
Brud paa det med de Danske nylig indgaaede Forlig
ere Krønikerne ikke enige. De ældste angelsaxiske
Kilder søge kjendelig at undskylde deres Konges og
Landsmænds Færd mod de forhadte Danske ved at
fortælle, at de Danske havde lagt Raad op om at
myrde Kong Ethelred med hans hele Raad og
nærmeste Omgivelse, for derefter selv at bemægtige sig
Herredømmet i England 
The Saxon Chronicle ad an. 1002.. Denne Forklaring ville dog
andre gamle Krønikeskrivere ikke lade gjelde. En
normannisk Historieskriver (William af Jumiéges), som
unægtelig synes at have været gunstigere stemt mod
de Danske, end mod Angelsaxerne, siger saaledes, at
»medens Normandiet blomstrede ved sin udmærkede
Hertugs Styrelse, besmittede den engelske Konge
Ethelred sit Rige, som længe under mægtige Konger havde
indtaget en kraftfuld og anseet Stilling, ved en Handling
af saa skjændig Troløshed, at endog Hedningerne
betragtede den som den afsky værdigste Forbrydelse.
Greben af et pludseligt Raseri og uden at være istand
til at anklage de Danske for nogensomhelst Brøde
eller noget Ondt, befalede Ethelred, at alle de Danske,
som dengang levede fredelige omkring i hans Rige, og
som ikke havde den mindste Formodning om Fare for
deres Liv, skulde dræbes. Han lod ovenikjøbet deres
Hustruer nedgrave i Jorden til Brystet og deres Hals
sønderrive af vilde glubende Hunde, ja han lod diende
Børn saaledes kaste mod Dørstolperne, at deres
Hjerne flød ud« 
Willelm. Gemmetic. Mon. Hist. lib. V. cap. VI (Duchesnius p.
251-252).. Under alle Omstændigheder var
Blodbadet saa afskyet og misbilliget i Normandiet af de
med de Danske beslægtede Normanner, at det over
halvtredsindstyve Aar senere kunde blive paaberaabt 
Nemlig af William Erobreren strax efter hans Landgang ved Hastings
(1066).
som en skjændig Udaad, der endnu ikke var bleven
tilstrækkelig hævnet.

Blodbadet siges vel almindelig at have udstrakt
sig til hele Ethelreds Rige. Men ligesom Beretningerne
i Enkelthederne turde være overdrevne, saaledes maa
der sikkert her ved Ethelreds Rige kun forstaaes
Wessex og tildeels Mercien, altsaa kun den egentlige
angelsaxiske Deel af England, men ingenlunde de til
Danelagen hørende Landskaber Østangel og
Nordhumberland. Thi her vare de Danske aabenbart altfor
mægtige og rodfæstede til at de paa een Dag og paa
en saadan Maade skulde kunne udryddes. Heller ingen
sikkre historiske Efterretninger vide at fortælle, at
Blodbadet virkelig fandt Sted indenfor den egentlige
Danelags Grændser. Efter Blodbadet træffes stadig
talrige danske Elementer i Danelagen. Mange af
Ethelreds Mynter, især dog fra Danelagen, udprægedes
fremdeles af danske Myntmestre 
»Minder om de Danske og Nordmændene i Engl., Skotl. og Irl.« S. 158., ja endogsaa blandt
Kong Ethelreds egne Høvdinger efter den Tid maa der
have været ikke faa Danske (og Nordmænd). Hans
Kongebreve vedbleve, som før, at være medundertegnede
af Styr, Ulfcytel, Nordman og Ridderne Ulfcytel og
Thurcytel. Efter Blodbadet havde Ethelred i sin Hær
en mægtig dansk Høvding Thorketil, med Tilnavn
Myrehoved, ligesom hans egen Datter Ulfhilde efter den Tid
var gift med den danske Jarl Ulfketil Snilling,
Shiregreve i Østangel.

Datidens Forhold i England, sammenlignede med
Beretningerne i de gamle Krøniker, gjøre det
overhovedet høist sandsynligt, at Blodbadet ikke egentlig
har gjeldt de i England tidligere bosatte Danske eller
deres Afkom, men snarere Resterne af den Danehær,
som under Olafs og Svends Anførsel saa længe havde
hærget Kysterne af Wessex, som i Aaret 1002 havde
sluttet Forlig med Ethelred imod en Udbetaling af
24,000 Pund, og tillige imod at betinge sig
Levnetsmidler, og som i Henhold hertil da kan have spredt
sig rundtom i Wessex, for at erholde den betingede
Forpleining, netop ligesom den forhen efter Forliget
mellem Ethelred og Olaf i Aaret 994 var bleven
underholdt Vinteren over i Southampton paa
Kongeriget Wessex's Bekostning.

Paa denne Maade vilde Angelsaxernes Harme mod
de Danske og deres Beredvillighed til at udføre
Ethelreds blodige Befaling blive mere forklarlig, idet
Angelsaxerne saaledes ikke alene havde at udrede en stor
Sum Penge til Danehæren, men ogsaa ovenikjøbet at
modtage deres Fjender til Underhold som paatvungne
Gjæster for en længere Tidsfølge. Om nu de Danske
paa een eller anden Maade have misligholdt det kort
iforveien indgaaede Forlig, og derved idetmindste givet
Ethelred et Paaskud til at bryde dette paa en saa
iøinefaldende og grusom Maade, lader sig ikke mere bestemt
afgjøre. Men at Blodbadet har staaet i Forbindelse
med det nævnte Forlig, vinder Bekræftelse ved den
Behandling, som overgik Jarlen »Palings«, »Palligs«
eller Palnes Hustru Gunhilde, Danekongen Svends
Søster. Rigtignok havde de Danske forhen fundet
Understøttelse hos Paling paa hans Besiddelser i
Devonshire. Men nu havde Gunhilde indlagt sig
Fortjeneste ved at mægle Forliget mellem Danerne og
Ethelred og ved at stille sig selv, sin Mand og
sin eneste Søn som Gidsler for Forligets Overholdelse.
Med sin Mand og Søn var hun betroet til den
forræderske Ealdorman Edric Streon, der var een af
Ophavsmændene til Blodbadet. Han tog derfor heller
ikke i Betænkning, under de meest udsøgte Piinsler at
dræbe først hendes Mand og hendes Søn for hendes
Øine og derefter hende selv. Som en sand
Daneqvinde, og som en værdig Søster til den djærve
Erobrer Svend, gik hun dog Døden imøde uden at røbe
Frygt eller blegne; men døende forudsagde hun, at
det saa uskyldig udgydte Blod vilde komme over
England og blive skrækkelig hævnet 
See bl. A. Willelm. Malmesbur. de gest. reg. Angl. lib. II cap. X,
hvor dog Blodbadet henføres til et urigtigt Aar..

Hendes Spaadom gik ogsaa snart i Opfyldelse.
Nogle faa unge Mænd af de Danske vare heldige nok
til at undslippe fra Blodbadet i London. De
bemægtigede sig en Baad eller et Skib, og satte saa
hurtig, som muligt, over Havet til Danmark, for at
melde Kong Svend de sørgelige Tidender om hans
Landsmænds skjændige Mord. Dybt rystet
sammenkaldte Kong Svend sine Høvdinger til et Thing, for at
opfordre dem til med Raad og Daad at staae sig bi,
da det danske Blod raabte til Himlen om Hævn. Alle
Danerne erklærede sig som een Mand villige til at
gjøre hver Anstrengelse, for at tilveiebringe en Flaade
og en Hær, der kunde udføre Hævnen med tilbørligt
Eftertryk. Svend lod desuden Budskab udgaae til
andre Lande i Norden, for at samle saa mange og
saa djærve Krigere, som Omstændighederne tillode.

Paa den Tid havde netop Svends Magt faaet en
ikke ringe Udvidelse. Hans Uven den norske Konge
Olaf Tryggvesøn, som paa Danmarks tidligere
Overherredømmes Bekostning var bleven Enekonge i Norge,
og som senere imod Svends Villie og Vidende havde
ægtet hans Søster Thyra, var falden i Slaget ved
Svöldr (1000), i hvilket ogsaa Svends Flaade paa Olafs
Fjenders Side havde deeltaget. Det Meste af det
sydlige Norge var som Følge deraf igjen bleven lagt ind
under Danmark og styredes deels umiddelbart af Kong
Svend ved danske Sysselmænd, deels ogsaa af den
norske Høvding Erik Jarl paa Svends Vegne. Svend
kunde saaledes raade over en anseeligere Hærstyrke,
end før, især da mange Nordboer udenfor al Tvivl
med Glæde have sluttet sig til et Erobringstog, der
lovede baade Hæder og Bytte. I det Hele var det nu,
som om den sidste Rest af Hedenskabet og dets vilde
Vikingeaand i Danmark efterhaanden udtømte sin Kraft
paa Englands Erobring. Uhyre Kraftanstrengelser
udvikledes. Talrige Skibe rustedes og hen i Aaret 1003
kunde Svend mønstre sin hele Styrke, heise det
kongelige Banner og lade Flaaden staae ad England til for
fulde Seil 
Willelm. Gemmetic. Mon. lib. V cap. VI—VII (Duchesnius p.
252-253)..

*


II.

Svend Tveskjægs Forbund med Hertug Richard i Normandiet. Landgang
ved Exeter. Slag i Østangel. Svend tilbage til Danmark. Nyt Englandstog.
Forlig med Kong Ethelred. Jomsvikingernes og den norske Kongesøn
Olaf Haraldsøns Angreb paa England. Thorkil den Høies og
Jomsvikingernes Indtrædelse som Tingmænd i Kong Ethelreds Tjeneste.
Kong Svends sidste store Erobringstog. Hans Hylding i Danelagen.
London beleiret. Wessex hærget. Kong Ethelreds Flugt til Normandiet.
Erobringen af hele England fuldendt (1013). Svend Tveskjæg Konge
af England.

*

I det niende og tiende Aarhundrede var det
danske Flaader og Hære, som i Forening havde
tilkæmpet sig Herredømmet over Danelagen i England
og Normandiet i Frankrige, og det var ligeledes danske
Flaader, som derefter lykkelig havde hævdet
Normannerne varig Besiddelse af det skjønne Seineland.
I det elvte Aarhundrede virkede igjen denne danske
Erobring af Normandiet tilbage paa England og
Danmark, forsaavidt som de Danske derved bleve
hjulpne til at vinde hele England — en Seir, der igjen
senere skulde komme Normannerne selv tilgode.

Da nemlig Kong Svend Tveskjæg, som mulig
allerede tidligere havde faaet Hjelp i Normandiet, gik paa
sit nye, storartede Tog mod England, vendte han sig
først til Normandiet, for at slutte Forbund med den
normanniske Hertug, ihvorvel denne var en Svoger til
Kong Ethelred af England. Richard den Anden, som
vistnok var bleven opirret ved det kort forud begaaede
Blodbad paa de med ham og hans Folk beslægtede
Danske, sluttede ogsaa strax en slig Overeenskomst,
ifølge hvilken der skulde være Fred mellem den danske
Konge og Normandiets Hertug. Syge og saarede
Danske skulde finde Pleie i Normandiet, hvorimod de
Danske igjen forpligtede sig til at sælge alt det Bytte,
som de maatte gjøre, til Normannerne 
Willelm. Gemmetic. Hist. lib. V cap. VII (Duchesnius p. 253)..

Da Svend paa denne Maade havde sikkret sig et
Tilflugtsted i Tilfælde af at Toget mod England skulde
mislykkes, drog han med hele sin Styrke mod det
sydvestlige England. Hans Forbindelser med
Normannerne synes her at have været ham til Fordeel;
idetmindste overgav Normannen Hugo, som af Ethelreds
Dronning Emma var sat til Høvding eller
Befalingsmand i Exeter, strax denne By til Svend, hvis Krigere
derpaa gave sig ifærd med at plyndre og ødelægge
Staden. Dette første Held opmuntrede Danerne til
ny Fremrykning. Rigtignok blev der fra Hamp- og
Wiltshire samlet en stor angelsaxisk Hær, for at standse
Danernes videre Fremgang. Men denne Hær stod
under Anførsel af Ealdormannen Elfric, der, skjøndt
han tidligere havde viist sig som Forræder mod
Angelsaxerne ved at gaae over til de Danske, nu var tagen
til Naade af Ethelred og gjenindsat i sine Værdigheder.
Men da det kom til Kamp, opførte Elfric sig atter
som Forræder mod sin Konge og sit Fædreland, og
skaffede Danerne en betydelig Seir, som satte dem
istand til at hærge Wilton og Salisbury og rimeligviis
det Meste af Englands Sydkyst. Svend gik derefter
ombord paa Flaaden, sandsynligviis ved Øen Wight, og
seilede til Østangel.

Dette Landskab var vel eet af de Punkter paa
Englands Kyst, som tidligst var blevet erobret af de
Danske, og som ogsaa tidligst havde modtaget en heel
Deel danske Nybyggere. Men Skjøndt det hørte til
Danelagen, og skjøndt det saaledes nærmest skulde
være forskaanet for Danernes Angreb, blev det dog
især fra nu af udsat for temmelig jævnlige og
ødelæggende Anfald af de Danske. Muligen har Kong
Svend villet begynde sine mere udvidede Hærgetog
der, ikke alene med Hensyn til, at dette Landskab
grændsede nær op til de hidtil hærgede sydlige Egne,
men ogsaa fordi der i Østangel paa den Tid var af
Kong Ethelred indsat en Jarl af dansk Herkomst, hans
Svigersøn Ulfketil med Tilnavnet Snilling, som ved sin
djærve Modstand i fortrinlig Grad maatte ægge de
Danske. Han var nemlig »den eneste Mand i England,
som dengang med saa megen Iver og Kraft forsvarede
sit Land, at de Danske, om de endogsaa seirede, dog
lede mere end de Beseirede, hvilket de heller ikke
undsaae sig ved selv at tilstaae« 
Willelm. Malmesbur. lib II cap. X..

Alligevel synes Kong Svend denne Gang at have
overrasket Ulfketil. Thi kort efter at Kongen havde
viist sig ved Østangels Kyst (1004), indtog og plyndrede
han Norwich. Men endnu førend hans Hærgen
kunde faae en videre Udstrækning, sluttede Jarlen
Ulfketil Snilling et Forlig med ham. Jarlen var nemlig
med sit Raad kommet til den Erkjendelse, at eftersom
man ikke havde en Forsvarshær i Øieblikket samlet, vilde
det være rigtigst at tilkjøbe sig Fred af Danerne. Da
imidlertid Svend strax brød Forliget ved at rykke
videre ind i Østangel og ved med List og Svig at
overrumple og brænde Staden Thetford, samlede
Ulfketil i største Hast al sin Styrke og gjorde sig rede
til at standse den svigefulde Færd. Paa samme Tid,
som han selv angreb de Danske tillands, havde han
givet Ordre til, at man tilsøes skulde ødelægge de
danske Skibe, for at de Danske ikke skulde have noget
Tilflugtsted, hvis de bleve overvundne i Kampen.
Striden var overordentlig haard, ja saa haard, at de
Danske ingensteds i England havde havt at gjøre med en
kraftigere Modstand. En stor Deel af de østangelske
Høvdinger faldt, men alligevel var det nødvendigt for
Svend med Resterne af sin Hær at trække sig tilbage
til sine Skibe, og havde disse, i Overeensstemmelse
med Ulfketils dertil givne Befaling, været ødelagte,
vilde det muligén have seet farligt ud for Svend.
Netop nu indtraf en overordentlig stor Hungersnød i
England. Svend drog derfor med sin Flaade hjem i
Aaret 1005, maaskee tillige, for at søge Forstærkning
til Hæren, der vistnok havde lidt meget, især ved
Slaget med Ulfketil 
The Saxon Chronicle ad an. 1003-1004.. Men allerede Aaret efter (1006)
begyndte Svend et nyt Tog. Hans idelige, uafbrudte
Anstrengelser bære Vidne om, hvor stærk hans
Hævnfølelse var, og hvor dybt tillige store Erobringsplaner
allerede havde fæstet Rod i hans Sjæl. Han landede
ved Sandwich og udbredte derfra sine
Hærgninger over det omliggende Land. De haardt prøvede
Angelsaxers Mod sank mere og mere. Lykkedes det
Ethelred, som her, at faae samlet en Hærstyrke fra
Wessex og Mercien (thi fra den egentlige Danelag,
især fra Nordhumberland, var det i Reglen vanskeligere
at faae tilvejebragt en Hær mod de Danske), kunde
Hæren længe være samlet paa eet Sted, medens de
Danske ved Hjelp af deres Skibe i al Hast gik i Land
paa en heelt anden, langtfraliggende Kyst. Da
Ethelreds Hær derfor saa, at de Danske næsten uhindrede
kunde hærge allevegne og Vinteren imidlertid kom paa,
skiltes den ad. Den danske Hær og Flaade kunde
derefter med sædvanlig Sikkerhed og Ro tilbringe Vinteren
under Øen Wight.

Midt i Vinterens Hjerte brød Kong Svend op fra
sin Flaade. Paa de Danskes vanlige Viis lod han
antænde »Krigs-Bauner«, for at veilede og sammenholde
de forskjellige Dele af Danehæren paa dens Færd
gjennem Landet. En stor Mængde Byer, deriblandt
Reading, bekjendt af de Danskes befæstede Leir der i
Kong Alfreds Tid, Wallingford og Ashdown, ligeledes
bekjendte af tidligere Slag mellem Danerne og
Angelsaxerne, bleve plyndrede og tildeels brændte. Fra
Ashdown gik de overmodige Danske til
Cuckamsleyhill, alene for at trodse et Ord, som almindelig gik, at
naar de først vare komne derhen, vilde de aldrig mere
naae Havet. Tilbagemarschen til Skibene herfra skete
igjen ad en anden Vei. Forgjæves søgte Angelsaxerne
at standse dem ved Floden Kynet eller Kennet i
Wiltshire. Borgerne i Winchester maatte til deres Harme
see paa, at de Danske bortførte deres Landsmænds
Gods lige for deres Øine. Kong Ethelred, som i
denne sørgelige Vinter havde siddet i Shropshire, og
rolig seet til, at alle Grevskaberne i Wessex bleve
hærgede, medens Skrækken for de Danske mere og
mere udbredte sig i Folket, blev atter nødsaget til
med sit Raad at gribe den eneste Udvei i slige
fortvivlede Omstændigheder. Han indgik (1006) Forlig
med Kong Svend, ifølge hvilket Svend skulde afstaae
fra videre Hærgninger imod at faae udbetalt en
Danegeld af 36,000 Pund. Danehæren skulde desuden som
sædvanlig forsynes med Levnetsmidler og forpleies af
det engelske Folk 
The Saxon Chronicle ad an. 1006-1007.. Æren eller Fortjenesten for
denne Fred blev givet Edric Streon, som fik en Datter
af Ethelred tilægte, og blev ophøiet til Hertug af
Mercien. Ikkun lidet lykkespaaende for Ethelreds
Herredømme var det, at en saadan Mand skulde blive
hævet til de høieste Æresposter paa en Tid, da der
allerede i Forveien herskede de heftigste indre
Stridigheder mellem de angelsaxiske Stormænd. Edric
benyttede ogsaa strax sin forøgede Indflydelse til, paa
den skammeligste Maade at styrte sine Modstandere,
ja til endog ved Snigmord at rydde dem af Veien.

Efter det nævnte Forlig drog Kong Svend
tilbage til Danmark. Men Ethelred, som ikke troede
paa Freden, lod foretage storartede Rustninger paa
Englands Kyster. Med levende Farver skildres den
sammenbragte Flaades Størrelse. Over 1000 Skibe
skulle have ligget ved Sandwich med Udrustning til
40,000 Mand. Men der udbrød snart indre
Uenigheder, som svækkede Flaadens og Hærens Styrke.
Edrics Broder Brihtric havde fremført en Klage til
Kong Ethelred mod hans Brodersøn Wulfnoth. Denne
flygtede med 20 Skibe og begyndte at plyndre og
hærge paa Englands Kyster, paa selvsamme Maade,
som Danerne. Brihtric tog nu en Styrke af 80 Skibe
med sig og seilede ud, for at bemægtige sig
Flygtningen. Men en rasende Storm drev hans Flaade paa
Land, hvorved Wulfnoth blev sat istand til at
opbrænde Skibene. De Klager, Angelsaxernes Krøniker
fremføre over dette Tab af en dog forholdsviis lille
Deel af den hele Flaade, vidne, at Flaaden ved
Sandwich neppe, som det hedder, kan have været »den
største Flaade, der endnu var udrustet i England«. I
al Fald opgav Kong Ethelred Haabet om at udrette
Noget og drog hjem fra Flaaden. Hans Exempel
fulgte Høvdingerne og Almuen. Skibene bragtes til
London, og den hele store Udrustning, hvortil
Angelsaxerne havde knyttet glimrende Forventninger, endte
med Skade og Skam 
The Saxon Chronicle ad an. 1008—1009.. Linder alt Dette levede
Ethelred tilmed i stadig Frygt for et nyt Angreb fra
Danmark. Den islandske Skjald Gunnlaug Ormstunge
som i Vinteren 1005—1006 havde været hos Kong
Ethelred, og som efter senere Ophold hos Kong
Sigtryg i Dublin, Sigurd Jarl paa Orknøerne, hos Sigurd
Jarl i Skara og Kong Olaf i Upsala, igjen (sidst paa
Aaret 1007) var kommen tilbage til Kong Ethelred,
blev af Ethelred anmodet om ikke at forlade ham
saalænge der var saa stærk Fare for en ny Krig med
Danmark. Gunnlaug fik ogsaa først Tilladelse til at
reise i Aaret 1009, da Kong Ethelred formodentlig
maa være bleven mere beroliget 
Sagan af Gunnlaugi Ormstungu ok Skalid-Rafni cap. VII—XI,
hvor det (cap. VII) hedder, »at Sproget dengang var eens i England,
Danmark og Norge« (»Ein var þå túnga i Einglandi (sem i Danmaurku)
ok Noregi«). Dette tør dog ikke tages ganske bogstaveligt. Men da
Gunnlaug blev Hirdmand hos Ethelred, som allerede iforvejen havde
endeel Nordboer i sin Tjeneste, og da Gunnlaug foredrog sine Qvad
for ham, er det, hvad allerede Munch har yttret (Norske Folks Hist.
II. 441), høist sandsynligt, at Ethelred har forstaaet Dansk, saameget
mere som hans første Dronning var dansk, og en stor Mængde af hans
Undersaatter ligeledes vare af dansk Herkomst. Enkelte af Sagaens
øvrige Beretninger ere paa lignende Maade noget unøiagtige. Jfr.
Munch II. 443—444 Anm..
I Løbet af næsten syv Aar gjorde Danekongen
Svend Tveskjæg heller ikke noget nyt Englandstog.
Formodentlig var han paa den Tid saa ivrig sysselsat
med og optagen af Anliggender i Norden selv og i det
nærliggende Venden, at han ikke har kunnet begive
sig paa Erobringstog til fremmede Lande. Men
istedetfor Svend gik hans tidligere Fjender Jomsvikingerne
fra deres faste Sæde Jomsborg, som de muligen paa
Grund af indre Bevægelser i de vendiske Lande maatte
forlade, nu paa eengang (ved Aar 1009) selvstændig
paa Tog til England. Historien indeholder idetmindste
intet bestemt Vidnesbyrd for, at de oprindelig handlede i
Forstaaelse med Kong Svend, om de nu endogsaa fra
første Færd af ved deres vældige Hærgen banede Veien
for Svends endelige Seir.

Som den nærmeste Aarsag til Jomsvikingernes
Englandstog fortælles det, at deres forrige Anfører Sigvald
Jarl var bleven dræbt i England, og at Sigvalds Broder
Jarlen Thorkil den Høie vilde hævne hans Drab. Først
kom Thorkil med sin Flaade til Sandwich og senere
landede endnu to andre Jomsvikingehøvdinger, nemlig
hans Broder Heming og Eilif, en Søn af Thorkil Sprakalegg.
Til de egentlige Jomsvikinger sluttede sig ogsaa flere
Vikingehøvdinger. Den landflygtige norske Kongesøn
Olaf Haraldsøn, senere som Konge berømt under Navn
af Olaf den Hellige, stødte allerede under Kysten af de
frisiske Lande i »Suðrvík« (rimeligviis det tildeels
undergaaede Suderwyk paa Pelworm) til Thorkil den
Høie, og gjorde i Forening med ham Angreb paa de
frisiske Kyster, førend de naaede England. Olaf synes
ogsaa næsten hele Tiden at have fulgt Thorkil den
Høies Hær under de senere paafølgende Hærgetog i
England 
Om Olafs Færd her indeholder Olaf den Helliges Saga cap. 28—34
en, navnlig med Hensyn til Tidsfølgen forvirret Beretning. Som
Grundlag for Tidsregningen og for Fremstillingen i det Hele, er
ovenfor, som sædvanlig, fornemmelig benyttet den ældste, omtrent
samtidige angelsaxiske Kilde: the Saxon Chronicle..

Uagtet altsaa Kong Svend ikke selv var kommen
til England, var der dog Aarsag nok til Bekymring for
Ethelred og hans svage Omgivelser. Ikke engang
Resterne af den store Flaade, som med saamegen
Bram var samlet under Englands sydostlige Kyst,
gjorde nogen Modstand, saa Jomsvikingerne frit kunde
lande. Forskrækkede herover ilede Beboerne af det
østlige Kent, især af Staden Canterbury, med at
tilkjøbe sig Fred for 3000 Pund. Jomsvikingerne vilde
dog, ligesom Kong Svend og overhovedet de Danske,
ikke hærge videre paa Danelagen, især længst imod
Norden, men vendte sig mod Syd til de Danskes
gamle Vinterqvarteer, til Øen Wight. Herfra droge de
hærgende ind over Landet, gjennem Sussex, Hamp- og
Berkshire. Den truende Fare formaaede Kong Ethelred
til at samle en Hær og stille sig selv i Spidsen for
den, men Virkningerne bleve ikkun høist ubetydelige,
væsentlig som Følge af det bestandig tiltagende
Forræderi blandt hans Høvdinger. Da saaledes Danerne
engang fra et Hærgetog vilde vende tilbage til deres
Skibe, havde den angelsaxiske Hær faaet en saa heldig
Stilling, at den kunde afskjære de Danske Veien.
Men Ealdormannen af Mercien, Edric Streon, reddede
forrædersk de Danske fra den Ødelæggelse, som ellers
sikkert var overgaaet dem. Saameget udrettede dog
maaskee den ved Ethelred samlede Hærs Styrke, at
Jomsvikingerne vendte sig fra det vestlige Wessex og
derimod opsloge deres Vinterqvarteer ved Themsen.
De gjorde her gjentagne Gange, men uden Held,
Angreb paa London. Fra Oxford, som blev opbrændt,
gik de langs begge Bredder af Themsen tilbage til
deres Flaade. Vinteren og Vaaren tilbragte de i Kent,
hvor de udbedrede deres Skibe.

Efter Paasken i Aaret 1010 droge de til det af
Danekongen Svend forhen hjemsøgte Østangel. Her
styredes Landet endnu af den brave og krigerske
Danske Ulfketil Snilling, som heller ikke denne Gang
svigtede den Eed, han havde svoret Ethelred. I
Nærheden af Ipswich, hvor Thorkil og Olaf vare landede,
kom det til en forbittret Kamp paa Ringmarahede —
en Kamp besungen i gamle nordiske Skjaldeqvad —,
som endte med, at Ulfketil efter den tappreste
Modstand blev slagen. Begyndelsen til Ulfketils Uheld var,
at een af hans danske Krigere, ved Navn
Thorketil Myre- eller Merrehoved tog Flugten, hvorefter
en Mængde af Østanglerne ligeledes ved Flugt
unddrog sig fra videre Deelagtighed i Kampen.
Sandsynligvis have Østanglerne indseet, at Ulfketil og
Ethelred ikke mere vilde være istand til at yde dem
tilstrækkelig Beskyttelse, og at de derfor hellere maatte
slutte sig til deres danske Landsmænd. Ved Ulfketils
og hans Hærs fuldstændige Nederlag faldt Ethelreds
vigtigste Formuur mod de danske Indfald i Østangel
og paa Englands østlige Kyst i det Hele. De sørgelige
Følger heraf udebleve heller ikke længe.

Efter Seiren paa Ringmarahede skaffede nemlig
Jomsvikingerne sig Heste, og nu gik det i hele tre
Maaneder ud over det for Modstand blottede Østangel.
Da Jomsvikingerne ikke mere behøvede at frygte for
Ulfketils Styrke i Ryggen, rede de, efterat have brændt
Thetford, fra Østangel ind i Cambridgeshire, hvor de
ligeledes hærgede, og hvor de brændte Byen
Cambridge. »Herfra vendte de sig mod Syd til Themsen,
og de, som vare tilhest, rede til deres Skibe.
Derefter gik de igjen med stor Hurtighed mod Vest til
Oxfordshire, derfra til Buckingham, langs med
Ousefloden til Bedford og videre frem til Temsford, hele
Tiden under Brænden og Skjænden. Da søgte de
atter til deres Skibe med det vundne Bytte. Men
naar de saaledes først vare ombord, burde
(Angelsaxernes) Hærstyrke have hindret dem i at komme i
Land. Istedet derfor gik den hjem. Naar de Danske
vare mod Øst, stod (Angelsaxernes) Hærstyrke vesterpaa,
og naar de Danske vare mod Syd, stod den opstillet
nordpaa 
The Saxon Chronicle ad an. 1010.«. Under saadanne Omstændigheder maatte
Jomsvikingerne blive stadig dristigere og dristigere.
Efterat have opbrændt Staden Northampton i Slutningen
af November (1010), droge de over Themsen ind i
Wessex, og da de her vare gaaede saa langt, som de
vilde, toge de Veien til deres Skibe, der, som saa ofte
forhen ved de Danskes Tog, fornemmelig vare samlede
ved Øen Wight.
Jomsvikingerne havde nu hærget det
sydostlige England, ja næsten hele Sydengland; idetmindste
havde de hjemsøgt atten af Englands to og tredive
Grevskaber. De mange og gjentagne Angreb havde
ogsaa i den Grad svækket Englands Magt, at Ethelred
med sit Raad ikke længere saa sig istand til at bringe
nogen ordentlig Modstand tilveie mod en enkelt
Vikingehær, som frit sværmede om i det Indre af hans
Land. »Det, der blev tilraadet og vedtaget til Forsvar,
kunde ikke engang opretholdes en Maaned; tilsidst var
der ingen Anfører, som vilde samle nogen Hærstyrke,
men Enhver flygtede som han bedst kunde; heller ikke
vilde det ene Grevskab længere hjelpe det andet« 
The Saxon Chronicle ad an. 1010..
Kong Ethelred begyndte derfor (1011) at indlede
Underhandlinger om Fred, idet han lovede Jomsvikingerne
baade Penge og Underhold. Thorkil var heller ikke
uvillig til at indgaae derpaa, men fordrede for sig og
sin Hær en Sum af 48,000 Pund. Just som
Underhandlingerne stode paa, eller endog efterat Freden
var sluttet, men før Summen endnu var udbetalt,
rykkede Jomsvikingerne i September Maaned (1011) for
den rige Stad Canterbury, som eengang tidligere havde
frikjøbt sig fra deres Anfald. Ved Forræderi af
Erkedegnen Elfmar kom Byen i deres Magt, og den blev
nu hærget paa den grusomste Maade. En
overordentlig stor Mængde af Indbyggerne dræbtes og
Andre bortførtes i Fangenskab, blandt dem navnlig den
ærværdige Erkebiskop Elfeg, for hvem Jomsvikingerne
haabede at erholde en anseelig Sum i Løsepenge.
Jomsvikingerne droge derefter med deres Fanger
og Bytte til Skibene og leirede sig ved Greenwich
ved Themsen, medens Ethelred var samlet med sit
Raad i London, for at skaffe den store Pengesum
tilveie, der var lovet for Freden. Men imidlertid vare
Hedningerne blevne kjede af at vente paa de
Løsepenge (3000 Pund), som de forlangte for Erkebispen,
hvem de nu havde holdt fangen i syv Maaneder. En
Dag i Paasken (1012), da de vare ophidsede af et
Gjæstebud, ved hvilket de havde beruset sig i hede,
sydlige Vine, slæbte de den ulykkelige Erkebisp til
deres Husting i Greenwich, og efterat de længe havde
mishandlet ham ved at kaste Oxehorn og Knokler paa
ham, gjorde omsider en af ham døbt Dansk, ved Navn
Thrym, Ende paa hans Lidelser ved at kløve hans
Hoved med en Stridsøxe. Thorkil den Høie selv skal
have gjort sig forgjæves Umage, for at redde
Erkebispers Liv. Denne Udaad mod Englands øverste
Geistlige vakte almindelig Skræk og Afsky.
Erkebispens Liig førtes senere til London og begravedes
med stor Pragt i St. Pauls Kirken; han blev endogsaa
længere ned i Tiden erklæret for en Martyr og Helgen.
Hvad der muligen kan have bevæget Thorkil den Høie
til at bestræbe sig for at skaane Erkebispens Liv,
kunde deels være, at han selv nærede Agtelse og
Velvillie for Christendommen og dens Lærere, især for
en saa høitstillet og ærværdig Geistlig, som Englands
første Erkebisp, deels, at han allerede dengang for
Alvor har været betænkt paa at indtræde i den
angelsaxiske Konge Ethelreds Tjeneste. Thi strax efter
Forliget og den fastsatte Sums Udbetaling lykkedes det
Ethelred og hans Raad at formaae Thorkil med en
Deel af hans Hær og Flaade, nemlig med 45 Skibe,
til ikke alene at ophøre med alle Fjendtligheder mod
England, men endog til at lade sig bruge af
Angelsaxerne som en staaende Hær til Englands Forsvar
mod hvilkesomhelst Angreb, selv af de Danske. Det
blev bestemt, at Thorkil og hans Mænd skulde have
Underhold og, da de nærmest skulde være Kystvogtere,
vistnok tillige for en Deel Land ved Kysten,
fornemmelig vel i Østangel, der i denne Henseende havde
den beqvemmeste Beliggenhed.

Allerede ved tidligere Forlig mellem de
angelsaxiske Konger og nordiske Vikingehøvdinger var det
blevet fastsat, at disse skulde bidrage til at forsvare
Landet mod fremmede Angreb, endog af deres egne
Landsmænd. Men om Kongerne saaledes mere
enkeltviis havde havt nordiske Høvdinger i deres Tjeneste,
kunde dette dog ikke ganske sammenlignes med den
staaende Hær af tingede eller leiede Mænd, som fra
nu af optraadte i England under Navn af »Þinglið«,
»Þingmannalið«. Det var en Hær, som samlede
Krigere fra Nordens forskjellige Egne, især dog fra
Danmark, og som beholdt særegne nordiske Vedtægter
og Love. Da saamange Jomsvikinger fandtes mellem
de første Tingmænd, er det intet Under, om de ved
dem fastsatte Love i mange Henseender kunne have
havt Overeensstemmelse med Lovene for
Jomsvikingesamfundet i Jomsborg. De to første Anførere for
Tingmændene (der synes at have havt to
Hovedvaabenpladser i England, nemlig i Borgen i London og i
Sleswick i Nottinghamshire) vare, næst Thorkil den Høie,
ogsaa Jomsvikinger, nemlig Heming, en Broder til Thorkil,
og Eilif, en Søn af Thorkil Sprakalegg. Af
Tingmændene dannedes snart en kongelig Livvagt liig den,
der under Navn af Væringerne længe spillede en anseelig
Rolle hos de græske Keisere i det fjerne Byzantz eller
Constantinopel. Baade mod Øst og Vest fik
Nordboernes Udvandrelyst og krigerske Vikingeaand derved
en betydningsfuld Afledning, som ikke alene bidrog Sit
til at lette Hedenskabets Fortrængelse i Norden, men
som ved de hjemvendende, fordetmeste vistnok døbte
Væringer og Tingmænd tillige fremmede Nordboernes
Kjendskab til andre, forlængst christnede Landes Sæder,
Skikke og øvrige Forhold.

Medens Thorkil den Høie og den norske
Kongesøn Olaf Haraldsøn havde kæmpet i England og
omsider indgaaet Forbund med Kong Ethelred, sad
Danekongen Svend Tveskjæg hjemme i sit Rige. Hans
tidligere Ophold i England havde tilsidst vendt hans Hu
fra Hedenskabet, saa han endog selv forhen fra
England havde skikket christne Lærere, sandsynligviis
af dansk eller dansk-angelsk Herkomst, til Danmark,
navnlig til Skaane 
Adami Bremens. Lib. II cap. 27—29. Acta Sanctorum I. 306. De
christne Missionærer Eskil, Grimkil, Thormod, Sigurd m. Fl., der samtidig,
især med Olaf Tryggvesøn, vare fra England komne til Norge og Sverige,
nedstammede upaatvivlelig meest fra oprindelig danske eller norske
Slægter, hvorved de saameget mere egnede sig til at udbrede
Christendommen blandt deres hedenske Frænder i det skandinaviske Norden.
»Minder om de Danske og Nordmændene i England, Skotland og
Irland« S. 177.. Den stærke Forfølgelse mod de
Christne i Danmark, hvormed han havde begyndt sin
Regjering, var derfor standset og med den tillige
for største Delen den voldsomme indre Gjæring,
som saa længe havde lammet Danmarks Kraft. Svends
og Danehærens gjentagne heldige Fredslutninger med
Kong Ethelred havde bragt Danmark betydelige
Rigdomme, som end mere forøgedes ved de dengang
anseelig udvidede Handelsforbindelser mellem det
nordlige og vestlige Europa 
Vidnesbyrd herom ere de store Masser af angelsaxiske Mynter, som nu
begynde at vise sig i de nordiske Lande, fornemmelig dog i Danmark,
og Sverige (Hildebrand: »Anglosachsiska Mynt i Svenska Kgl.
Myntcab.« Stockholm 1846. 4.), ja derfra heelt ind i Rusland (Köhne:
Numismat. Zeitschrift, 3te & 4te Fortsetzung). Hidrørte de nemlig
(hvad Nogle troe) alene eller endog kun væsentlig fra Danegelden og
Nordboernes Vikingefærd i det Hele, vilde de ikke være saaledes blandede
med tydske, ungarske, franske og orientalske eller kufiske Mynter og
med arabiske Sølvsager, som Tilfældet er. De vilde heller ikke, som
nu, fortrinsviis forekomme netop paa de Øer i Østersøen (t. E.
Gotland), hvor beviislig dengang det største Handelsrøre herskede.. Som Følge af de jævnlige
Berørelser mellem Norden og England havde ogsaa
Danmark, i Lighed med Norge og selv med Sverige,
paa den Tid erholdt de første, egne Mynter, der bleve
udprægede af engelske (dansk-engelske?) Myntmestre og
i engelske Typer 
De ældste nordiske Mynter ere prægede for Svend Tveskjæg i Danmark,
for hans Samtidige Olaf Tryggvesøn i Norge og for Kong Olaf
Skødekonge i Sverige. To af den sidstnævnte Konges Myntmestre i Sigtuna
have de nordiske Navne »Roilf« (Rolf) og »Dregr« (Dreng). De øvrige
Myntmestre paa den Tid i Sigtuna saavelsom i Norge og i Danmark have
de angelsaxiske Navne Leofman, Ulfese, Lenan, Snellinc og Godwine.. De større Rigdomme, de livligere
Forbindelser med andre Lande og den christelige
Kulturs Udbredelse medførte en begyndende Forfinelse
og selv Overdaadighed i Levemaade, Sæder og Skikke,
hvortil Magen neppe forhen havde været kjendt i
Norden. Saalænge dog Kampen mellem Hedenskab
og Christendom endnu rasede i Norge og Sverige, paa
hvilket sidste Sted ovenikjøbet en fordærvelig indre
Strid mellem Svearne i Svealand og Gøtarne i
Gøtaland svækkede Landets Styrke, bleve Virkningerne af
den nye Kultur meest fremtrædende i Danmark, der
overhovedet tidligst kom til at indtage sin Plads blandt
Europas bestemt ordnede, christelige Stater.

Men i samme Forhold, som Danmark tiltog i
Eenhed og Styrke, voxede ogsaa dets djærve Konges Haab
om det danske Herredømmes Udvidelse. Selv om
Christendommens Anerkjendelse havde fjernet en
væsentlig Grund til Fjendtligheder mellem Danmark og
Tydskland, turde dog Kong Svend neppe fortsætte sine
Erobringstog til England uden paany at have sikkret
Danmarks sydlige Grændse ved Danevirke og Eideren,
saameget mere som de angelsaxiske Konger allerede
tidligere havde søgt at styrke sig mod de Danske ved
at indgaae Forbund med de tydske Keisere og ved at
formaae dem til at gaae angrebsviis frem mod de
Danske og derved give disse Noget at tage vare i
deres eget Hjem 
Jfr. Lappenberg I. S. 410. De nyeste storartede Gjennemskjæringer
af Danevirke-Voldens Centrum have mod Syd blottet en mægtig
Kampesteensmuur, som aabenbart er traadt istedetfor den af den
tydske Keiser Otto afbrændte Træbeklædning, og som, ifølge sin
Størrelse og hele Beskaffenhed, neppe kan være opført af nogen Anden,
end Kong Svend Tveskjæg. Samtidige Minder om denne Konges Færd
og Kampe ved Danevirket ere muligen ogsaa to, lige Syd for Danevirke
opdagede Runestene, hvorpaa staaer oversat fra Olddansk: 1) Svend
Konge satte Steen efter Skarde sin Hjemfælle, som havde
faret vesterpaa, men nu blev død (faldt?) i (ved?) Hedeby«.
og 2) »Thorleif, Svends Hjemfælle, reiste denne Steen efter
Erik sin Staldbroder, som blev død (faldt?), da Kæmperne
sade om (beleirede) Hedeby, men han var Styremand, en
saare god Helt«. I hvert Tilfælde indeholder Runestenen Nr. 1 en
mærkelig Hentydning til de store Tog »vesterpaa«, hvorom ellers de
skrevne danske Kilder ikkun indeholde paafaldende faa Efterretninger.
(Jfr. P. G. Thorsen: Danevirke-Runestenen. Særskilt Aftryk af
Nordisk Universitets-Tidsskrift. Kbhvn 1858).. Allerede under Jomsvikingernes
Kamp i England siges imidlertid de Danske og Kong
Svend i Aarene 1010—1012 at have gjort forskjellige
Angreb paa Kysterne af Skotland og holdt Slag med
den skotske Konge Malcolm 
Der vises ogsaa i Skotland paa flere Steder, t. E. ved Forres i
Elginshire, Mindesmærker, hvorpaa man har troet at finde Erindringer om
Kong Svends og Danernes Kampe. En høi Steen med mange Figurer ved
Forres, »Sveno's Stone« eller »pillar« kaldet, og andre Stene, (som
»Camus cross« i Angus) siges at være opreiste til Minde om Svends,
hans Høvding Camus' og de Danskes Kampe med Skotterne. Men
i disse Mindesmærkers Beskaffenhed findes intetsomhelst Kjendetegn
paa eller Beviis for deres danske Oprindelse. Alt tyder snarere hen
paa det Modsatte. See videre »Minder om de Danske og Nordmændene
i Engl., Skotl. og Irl.« Side 267—277.. Men disse
Efterretninger ere snarere løse Folkesagn, end virkelig Historie.
For Kong Svend turde der neppe have været nogen
Grund til at hærge paa det skotske Rige. For ham
kom det især an paa at erobre England, og til
Opnaaelsen af dette Maal maatte han endog ulige snarere
søge Understøttelse hos de skotske Konger, som gjerne
laae i Uvenskab med England, end angribe dem og
derved gjøre sig ogsaa dem til Fjender. Rygtet om
Thorkil den Høies og hans Mænds Held i England
kunde derimod ikke Andet, end vække et stort Røre
i Danmark. Længe havde sikkert Kong Svend været
betænkt paa at fornye sine Tog til England og i den
Hensigt sammenbragt baade Krigere og Skibe. I Aaret
1013 rustede han med fordobblet Iver og Kraft; hans
Mænd brændte af Lyst efter Bytte og Erobringer, og i
kort Tid havde han en Flaade i fuldt rustet Stand,
endnu større og mægtigere, end den, hvormed han ti
Aar tidligere (1003) for første Gang som Konge over
Danmark var gaaet til England. Hans Rustninger denne
Sinde vare af en saadan Udstrækning, at hans Hensigt
at erobre hele England ikke længere kunde betvivles,
især da han skal have udstædt den Bekjendtgjørelse,
at det nu var hans Agt, ved Vaaben og List at
bemægtige sig Landet. Mangfoldige Krigere fra Norge,
Sverige og selv vist fra Venden strømmede til hans Hær 
Adskillige af de Runestene, der i Norden, især i Sverige ere reiste
over Mænd, som have været vesterpaa, angaae mulig nogle af Deeltagerne
i Svends Tog. Jfr. »Runic inscriptions in which the western countries
are alluded to« i Memoires de la Société Royale des Antiquaires du
Nord. 1848-1849. p. 331-352..
I Haab om et heldigt Udfald af Toget, satte han sin Søn
Harald til i sin Fraværelse at styre Danmark, medens
han medtog paa Flaaden sin anden Søn Knud.

Fra Søstaden Sandwich i Kent, som dengang
var een af Englands vigtigste Havne, og som saa
ofte forhen havde modtaget danske Flaader, saaes
heni Juli Maaned i Aaret 1013 en Flaade under
Opseiling, som udmærkede sig ikke mindre ved Skibenes
Mængde, end ved deres pragtfulde Ydre. Paa
Skibsstavnene luede gyldne Billeder af Mennesker, af Drager,
og af alle Slags, tildeels phantastiske Dyr 
Encomium Emmæ Reginæ (hos Langebek: Script. rer. Dan. II.
p. 476—77) indeholder en glimrende Beskrivelse af Svends Udrustning
og Flaade.. Med Skræk
erfarede Kentboerne snart, at det var den frygtede
Danekonge Svend selv, som var ombord paa Flaaden.
Beboerne af Sydengland i det Hele maatte med Grund
vente en Fornyelse af de Ødelæggelser, som Danernes
Tog saa ofte havde bragt over det vestsaxiske Land.
For det Første vilde Svend dog ikke fortsætte sine
Tog fra Sandwich af ind i Landet, hvortil muligen det
kan have medvirket, at Thorkil den Høie, Olaf
Haraldsøn og Tingmændene, som nu vare hans farligste
Modstandere, have havt deres Hovedophold i det
nærliggende Østangel eller dog paa Englands sydostlige
Kyst. Svend styrede kort efter imod Norden til
Nordhumberland, løb ind i Humberen og seilede op ad
Trentfloden til Gainsborough i Landskabet Lindisey.

Da de seneste danske Tog, paa ganske enkelte
Undtagelser nær, vare gaaede udenom Danelagens
nordligste Deel, af Hensyn til de derværende talrige
danske Indbyggeres Slægtskab og Forbindelser med de
danske Erobrere, er det ikke usandsynligt, at Kong
Svend enten kort før eller kort efter sin Ankomst til
England har modtaget Underretning om, at de mange
Kampe mellem den angelsaxiske og den dansk-angelske
Deel af England omsider havde baaret deres Frugt, at
England var splittet og svækket, at Angelsaxernes
Parti var i stadig Tilbagegang, men de Dansk-Angelskes
i ligesaa stadig Fremskriden, og at som Følge deraf
Nordhumberland og den allerstørste Deel af Danelagen
var rede til at underkaste sig ham, ja til med ham at
deeltage i Erobringen af det øvrige England. Da
Svend fra Sandwich var kommen til Egnene ved
Humberen, til Gainsborough, anerkjendte ogsaa
Nordhumbrerne og deres Jarl Uthred villig hans Herredømme,
hvilket Exempel snart blev fulgt af Beboerne af Lindisey
og af de danske Femborge, ja af »Hæren« eller de
danske Krigere overalt nordost for Watlingastræt,
altsaa saagodtsom af Indbyggerne i hele den gamle
Danelag. Svend ansaa det dog for raadeligst at sikkre sig
sine nye Undersaatters Troskab ved at lade de
fornemste Slægter i hvert Shire stille Gidsler. Efterat
han havde betroet til sin Søn Knud at tage vare paa
Gidslerne og paa Flaaden, lavede han sig selv til at kue
den endnu tilbagestaaende halve Deel af England. Han
udskrev ikke alene Mandskab, men tillige Levnetsmidler
og Penge til Hærens Nødtørft. En skrækkelig
Udsugelse og Ødelæggelse overgik derved det ulykkelige
England. Foruden de betydelige Summer, der maatte
udredes i Danegeld 
Efter nogle, sikkert dog mindre paalidelige Beretninger, var
Danegelden allerede dengang en fast, aarlig Afgift til de Danske. Med
indædt Harme fortæller saaledes den tydske Krønikeskriver Thietmar af
Merseborg (Chronicon lib VII. 26 hos Pertz: Mon. Germ. Script. III.
847—48), at Englænderne, som hidtil kun havde svaret Skat til
Paven og Sanct Peders Stol, nu maatte med deres Konges Indvilligelse
udrede »en aarlig Afgift« (censum annuum) til »de urene
Hunde« (immundis canibus) af Danske., krævede baade Danske og
Angelsaxer daglig Midler til deres Hæres Underhold. Fik
de Danske ikke strax hvad de forlangte, var der
hverken Sikkerhed for Liv eller Eiendom, og var
endelig det affordrede Beløb udredet, blev dette af
Kong Ethelred og hans Mænd ofte anseet for et
Beviis paa Landsforræderi, som idetmindste maatte straffes
med haarde Bøder. I denne lovløse Tid, hvor den
Stærkeste alene havde Ret og Beskyttelse paa sin
Side, maatte endog anseete Klostre, som Croyland,
der maaskee særlig beskyldtes for Forstaaelse med
de Danske, give sig ind under en mægtig engelsk
Høvding, for at søge Sikkerhed mod Englands egen
Konge, Ethelred. Betegnende nok kunde saaledes en
enkelt Høvding tjene som Værn eller endog ligefrem
sætte sig op imod Kong Ethelreds Befalinger.

Det var i det Hele kommet til en sørgelig
Yderlighed med Englands og det engelske Folks Stilling.
Ikke nok med, at de utaaleligste Skatter uophørlig
maatte ydes til Vikingerne, som alligevel vedbleve at
hærge og at plyndre baade kirkeligt og verdsligt Gods 
Om de Danskes Plyndringer af Kirker i England er der bevaret det
Sagn, at Kirkerøverne stundom, naar de toges tilfange af Englænderne,
bleve levende flaaede, og at Stykker af deres Hud bleve fastnaglede paa
Kirkedørene. Slige Levninger af Menneskehud fra engelske Kirkedøre
ere i al Fald beskrevne af A. Way i Journal of the Archæolog.
Institute V. 185-192, IX. 285 og X. 167-168..
Men en samtidig Tale (omtrent fra Aar 1012) af en
angelsk Geistlig 
Sermo Lupi ad Anglos, qvo miserrimum hujus nationis statum tempore
invasionis Danorum exponit. (Langebek: Script. rer. Dan. II. 463—471). skildrer med levende Farver,
hvorledes Angelsaxerne selv ødelagde deres egne Kirker
og tilegnede sig de til dem henlagte Eiendomme —
Noget, som ikke engang Hedningerne vilde gjøre ved
deres hedenske Gudehuse. Hos Angelsaxerne hørtes
der idelig Tale om de afskyeligste Forbrydelse, om
Svig og Forræderi, om skjændede Qvinder, om Ran
og Mord. Hverken guddommelige eller menneskelige
Love bleve adlydte. Ikke alene Trælle flygtede fra
deres Herrer og sluttede sig til Vikingehæren. Men
selv christne Mænd i et christent Land undsaae sig
ikke ved at indlade sig med de Danske, hvem de
solgte Christne til Trældom, ja saavidt var det kommet,
at »Faderen solgte sin Søn, Sønnen sin Moder, og
Broderen sin Broder«. »Ofte kunde ikkun to eller tre
Vikinger til det engelske Folks Vanære og Skjændsel
drive en heel Skare af Christne foran sig tværs gjennem
Landet fra den ene Kyst til den anden«.
Angelsaxerne vare endog saa vanslægtede, at »een dansk
Viking kunde jage ti af dem paa Flugt«. En slig
Fordærvelse i Sæder og en saa vidtdreven Mangel paa
Mod og Kraft maatte selvfølgelig i høi Grad lette
Seiren for de Danske og deres høitstræbende Konge.
Snart ansaa ogsaa Danekongen Svend sig for
tilstrækkelig rustet til at paabegynde Erobringen af
Landet søndenfor Watlingastræt. De største og vigtigste
Stæder som Oxford og Winchester gave sig hurtig i
hans Vold og stillede Gidsler som Pant paa deres
Troskab. Ikke saa heldig var han med sit Angreb paa
Englands Hovedstad London, som blev stærkt forsvaret
baade af Kong Ethelred selv, af Tingmændene under
Thorkil den Høie og sandsynligviis tillige af
Nordmanden Olaf Haraldsøn, der endog skal have hjulpet
Ethelred ved at bruge List med Broerne, hvis Pæle
han oprykkede ved Toug, saa de fremstormende Daner
hobeviis styrtede i Themsen og druknede der 
Olaf den Helliges Saga i Snorre Sturlesøns Heimskringla cap.
11—12 lader vel Danerne i denne Kamp have London inde tilligemed
den ligeoverfor liggende »store Handelsplads Sydvirke (Oldn
»Suðrvirki«, nu Southwark), hvor de Danske havde gjort et stort Værk,
gravet anseelige Diger og opført en Dækning af Tømmer, Steen og
Jord, bag hvilken der laa en stærk Hær«. Men baade denne og de
øvrige nordiske Beretninger om Olafs Færd i de vestlige Lande ere
mangelfulde og forvirrede. Jfr. Munch: Det norske Folks Hist. II.
500-513..

Med uforrettet Sag vendte Svend sig fra London
og gik mod Vest lige gjennem Landet til Bath, hvor
Ealdormannen Ethelmær og Høvdingerne i Wessex
underkastede sig ham. Med talrige Gidsler drog Svend
tilbage til sine nordpaa liggende Skibe. Ogsaa Borgerne
i London bleve nu bange og sendte ham Gidsler. Al
Modstand var ophørt, og Svend havde naaet at blive
almindelig anerkjendt som Konge over hele England i
det samme Aar, i hvilket han var landet (1013). Han
udskrev fuld Skat og Vinterforsyning til sin Hær. Det
Samme gjorde Thorkil den Høie, som med sin Flaade
laa i Themsen ved Greenwich, medens baade Svend
og Thorkil hver for sig alligevel hærgede og plyndrede.
Kong Ethelreds Dronning Emma var med sine to
Sønner allerede flygtet til Normandiet og Ethelred øinede
heller ingen anden Frelse, end Flugt. Efterat have
opholdt sig noget paa Thorkils Flaade i Themsen, gik
han til Øen Wight, hvor han tilbragte Julen under
Sorg og Klage, og derfra satte han over til
Normandiet 
The Saxon Chronicle ad an. 1013.. Svend var da saagodtsom fuldstændig
Eneherre i England.

*



III.

Nordmanden Olaf Haraldsøn med Ethelred i Normandiet. Kong Svends
pludselige Død. Knud udraabt til Englands Konge. Ethelreds Tilbagekomst.
Knuds Hjemreise til Danmark. Tilbagegang for Nordmændene i Skotland
og Irland. Brians- eller Clontarfslaget. Ethelreds og Angelsaxernes
Forfølgelse af de Danske og af Jomsvikingerne. Thorkil den Høie til Danmark.
Knuds store Erobringstog til England (1015). Ethelreds Død. Kamp
mellem Knud og Edmund Jernside. England deelt efter Danelagens
Grændse mellem Edmund og Knud. Edmund dræbt. Knud Enekonge
i England.

*

I Normandiet herskede paa den Tid endnu den
samme Hertug Richard den Anden, som lige imod sin
egen Svoger Kong Ethelred af England havde indgaaet
Forbund med Danekongen Svend 
En Virkning af Richards venskabelige Forbindelser med de Danske
eller Nordboerne var det, at han i Aaret 1008 kunde udvirke, at
Grevinden af Limoges, som i tre Aar havde været holdt i Fangenskab af
»Normannerne hiinsides Havet«, der havde ført hende bort, fik sin
Frihed og blev hjemsendt til sin Ægtefælle. Ademari Cabanensis
Chron. (hos Bouquet Recueil X. 151).. En farlig Opstand
af den lavere Befolkning, fremkaldt ved de normanniske
Lensherrers Tryk, havde han lykkelig dæmpet, og
Normandiet var under hans Regjering skredet stadig
fremad i Anseelse og Magt.

At Richard imidlertid nu trods sit Forbund
med Svend venligen havde modtaget ikke alene sin
Søster og hendes to Sønner, men ogsaa sin Svoger
Kong Ethelred tilligemed den ham, som det synes,
ledsagende norske Kongesøn Olaf Haraldsøn, var neppe
udelukkende begrundet i hans nære Slægtskab med
det fordrevne Kongepar. Thi netop dengang skal
Richard have været saa haardt trængt af sine Naboer,
at han til sin Understøttelse fuldtvel kunde bruge den
Flaade og de kraftige Kæmper, som Ethelreds Ven og
Bundsforvante Nordmanden Olaf førte med sig. Olaf
og en anden nordisk (svensk?) Vikingekonge »Lacman«
(eller Lagmand) hærgede paa flere Steder af Frankriges
Kyst, hvor de holdt Slag, indtoge Borge og gjorde
stort Bytte. Samtidig viste sig store Vikingesværme
paa Kysterne af de tildeels af Richards Fjender
bestyrede Landskaber Poitou og Aqvitanien.
Nordmændene forskandsede sig i Leire, omgivne af Faldgrave,
i hvilke det angribende franske Rytteri styrtede.
Vikingerne fangede derved mange Folk, for hvis
Udløsning de senere erholdt betydelige Summer i Sølv
og Guld. Disse Vikingetog vare, efter de franske
Krønikers udtrykkelige Udsagn, de sidste, som
foruroligede det af Nordboerne forhen saa ofte og saa
stærkt hjemsøgte Frankrige 
Ademarus l. c. p. 155. Willelm. Gemmetic. Hist. lib. XI cap.
XI-XII. Depping liv. IV chap. II Notes XIII-XIV..

Men Richards Magt var ved dem sikkert nok bleven
støttet og paany grundfæstet. Det var derfor heller
intet Under, at han viste Olaf baade Venskab og Hæder
medens han opholdt sig i Rouen 
Snorre Sturlesøn, som først skrev sin Heimskringla over to
hundrede Aar efter denne Tid og mere end tre hundrede Aar efter
Rolfs Erobring af Normandiet, giver en ufuldstændig Forklaring af Olafs
gode Modtagelse i Normandiet ved alene at henvise til det gamle
Slægtskab mellem Ganger-Rolf og Nordmændene. Snorre siger nemlig
(Olaf den Helliges Saga cap. 19): »Richard Rudejarl var en Søn
af Richard, og Sønnesøn af William Langspyd, som var en Søn af
Ganger-Rolf, den Jarl, som erobrede Normandiet, og han var igjen en
Søn af Ragnvald Mørejarl, som før er nævnt. Fra Ganger-Rolf
nedstamme Rude-Jarlerne, som længe regnede sig i Slægt med Norges
Høvdinger og holdt dem derefter længe i saadan Agt, at de altid vare
Nordmændenes største Venner, og alle Nordmænd havde i Normandiet
et Venneland, naar de ønskede det. Om Høsten kom Kong Olaf til
Normandiet og blev der om Vinteren i Seinen (»Signa«) i god Fred
og Ro«. Snorre, som i det Hele ikke synes at have vidst, at
Normandiets egentlige Erobrere og Bebyggere vare Danske, har desuden
overseet, at der i de første hundrede Aar efter Rolfs Erobring og lige
til Olaf den Helliges Tid ikke er Tale om nogen Forbindelse mellem
Normandiets Beherskere og Norge eller Norges Konger og Høvdinger,
men derimod udelukkende om stadige Forbund mellem Normannerne
og de Danske eller deres Konger., hvor Olaf endog
siges at være bleven døbt eller rettere confirmeret af
Erkebiskop Robert, og hvor Mindet om Norges senere
saa berømte Skytshelgen trolig i Tidernes Løb
bevarede sig 
Willelmi Gemmeticensis Hist. Lib. V cap. XII Dom
Pommeraye beretter i sin »Histoire des Archeveques de Rouen« (p. 245), at
nogle Reliqvier af Olaf den Hellige senere kom til Rouen «a qvi
meritoit bien d'avoir part à ce riche tresor puisqve c'estoit dans le premier
de ces temples qve cet illustre martyr avoit commencé à confesser J.
C. par le voeu public de son bapteme«..
Ikke længe havde dog Ethelred, Emma og Olaf
været Gjæster ved det normanniske Hof, før der
indløb uventede Efterretninger fra England. I faa
Maaneder havde nemlig Danekongen Svend Tveskjæg
omsider ved sit sidste Tog fuldendt Erobringen af hele
dette Land, og med Rette kunde det siges om ham
ikke alene, at han var »en stor Kriger og en meget
mægtig Konge« 
Knytlinga-Saga cap. 6., men ogsaa at »han næsten var den
allerheldigste af alle Datidens Konger« 
Encomium Emmæ (Langebek: Script. II. p. 474) kalder Svend
»omnium sui temporis Regum ferme fortunatissimum«. At derimod
det underkuede angelsaxiske Folks Krønikeskrivere alene maatte ansee
ham for en grusom Tyran, var en Selvfølge. (Jfr. »Suanus tirannus«
i Florentii Wigorniensis Chronicon ad an. MXIV).
. Men ikkun
kort skulde han nyde godt af sin store Lykke. Da
han en Dag i Begyndelsen af det næste Aar (1014)
tilhest holdt Thing med sine Høvdinger og sin Hær i
Gainsborough, hvor han først havde taget sit
Hovedqvarteer, og hvor han senere opholdt sig for længere
Tid, blev han paa Hesten angreben af heftige Smerter,
som vedvarede hele Dagen indtil han om Aftenen døde,
den 3die Februar 1014. Legenderne fortælle, at det
var Englands Skytshelgen, den hellige Edmund, som
dræbte ham, fordi han havde vovet at sige, at Edmund
ingen Helgen var, og fordi han ovenikjøbet med
Strenghed og under Trudsler af frygtelig Hævn havde
fordret, at en Afgift, som var bleven paalagt hele
England, ogsaa skulde udredes af Byen Edmundsbury i
Østangel, hvor den af de Danske dræbte Kong
Edmund var begravet. Legenderne tilføie, at Svend,
da han holdt tilhest paa Thinget, var den Eneste, der
kunde see den hellige Edmund komme ansættende,
ligeledes tilhest, for at dræbe ham.

Sandsynligviis have de med Englands Erobring
forbundne uhyre Anstrengelser fremkaldt Svends
tidlige og pludselige Død. Før denne indtraf
opfordrede han de forsamlede Høvdinger til at udraabe
sin Søn Knud til Konge, ligesom han af denne
skal have taget det Løfte, at han vilde lade hans Liig
begrave i Danmark, og at han vilde lægge sig
Christendommens Sag paa Hjerte. Knud blev ogsaa strax af
Flaaden og Hæren kaaret til Konge, en Beslutning, i
hvilken de danske Beboere af Lindisey ikke kunde Andet
end være fuldkommen enige. Men imidlertid vakte den
uventede Tidende om Kong Svends dødelige Afgang og
hans unge Søns Kongevalg nyt Liv i den angelsaxiske
Leir. De angelsaxiske Stormænd, der neppe have troet
den omtrent ikkun attenaarige Knud istand til at
hævde Besiddelsen af det stærkt sønderrevne England,
sendte strax Bud til Kong Ethelred i Normandiet og
bade ham vende tilbage til England, hvor han skulde
blive modtaget med sømmelig Ære; »der var Ingen,
som de elskede mere eller vilde elske høiere, end
ham, deres naturlige og fødte Herre, naar han kun
vilde være naadig og retfærdig imod dem«.

Ethelred optog med Glæde dette Budskab, men
sendte dog først sin Søn Edvard til England, for
nærmere at underhandle med de vigtigste Stormænd.
Han lod dem ved ham forsikkre om sin Tilbøielighed
til at glemme, hvad Uret der maatte være begaaet
imod ham, og til at gjøre Enhver Ret og Skjel.
Derefter blev der indgaaet et formeligt Forlig mellem
Angelsaxerne og Ethelred, for hvem de forpligtede sig
til, at de aldrig mere vilde tage eller taale nogen
dansk Konge over sig. Henimod Paaske vendte da
Ethelred hjem fra Normandiet til England, hvor han med
Jubel blev modtaget af Høie og Lave.

For Øieblikket var der saaledes to Konger over
England og det tegnede til, at der kunde blive en
langvarig Kamp imellem dem. Indbyggerne af Lindisey
og vistnok tillige af det nordlige England i det Hele
holdt med Knud og havde skaffet ham og hans Hær
Heste til deres forestaaende Tog. Men med
usædvanlig Kraft og Dygtighed samlede Ethelred en stor
Hærstyrke, med hvilken han rykkede mod Lindisey,
hvor han skjændte og brændte vidt og bredt. Knud
indsaa tilfulde, at han endnu ikke vilde være istand
til at holde sig imod Ethelred, og bestemte sig derfor
til, foreløbig at opgive England og seile tilbage til
Danmark. Men han gik først til Sandwich og
landsatte her sine Gidsler, efterat han havde ladet skjære
Næse og Øren af dem, — en Fremgangsmaade, der
efter Datidens Skik og Brug maatte være berettiget,
da det Forlig, som var indgaaet mellem Englænderne
og de Danske i Kong Svends Tid, og som var
besvoret og bekræftet ved de nævnte Gidsler, ikke
længere blev holdt i Kraft, Knud drog derpaa tilbage
til Danmark, hvor hans Broder Harald var bleven
Konge efter Svends Død. Knud forlangte Andeel i
Regjeringen som Konge over det halve Danmark.
Dette vilde Harald ikke indrømme, men derimod tilbød
han, at han af al Magt vilde hjelpe til en ny
Erobring af England for ham. Knud indskrænkede sig
af den Grund til at anvende al sin Hu paa at
gjenerhverve sin tabte stolte Fædrearv.
Ethelred, hvis Harme over Svends Seir og de
ved den fremkaldte Ulykker var ligesaa heftig, som
naturlig, lod anstille de nøieste Efterforskninger, for at
finde Kong Svends Liig i Lindisey og for at øve sin
Hævn paa det. Men en fornem engelsk Qvinde,
rimeligviis af dansk Herkomst, havde skjult det og var saa
heldig, ubemærket at kunne sende det til Danmark,
indsvøbt i kostelige Urter. I Danmark blev det
begravet i Roskilde i den samme hellig Trefoldigheds
Kirke, hvor Svends Fader, Kong Harald Blaatand,
hvilede 
Ligesom Harald Blaatand saaledes er ogsaa Svend Tveskjæg nu
begravet i een af Pillerne i Høichoret i Roskilde Domkirke.. At Fader og Søn, som forhen i Kampen
mellem Christendom og Hedenskab havde staaet
fjendtlige overfor hinanden, nu begge i Døden kom til at
slumre i den samme christelige Kirkes Skjød, ja at
den forhen arge Hedning Svend paa sit Dødsleie kunde
anbefale sin Søn Knud at holde sig til den nye Tro,
var et umiskjendeligt Tegn paa Christendommens
fuldstændige Seir over Hedenskabet i Danmark. Det var
heller ikke tilfældigt, at denne Seir netop indtraf
samtidig med Englands Erobring. Thi det var fra England
af, at en stærk christelig Paavirkning, især gjennem
de i Danelagen bosatte, christnede danske Slægter,
stadig og i flere Retninger var udgaaet til Danmark.
Paa den anden Side var det ogsaa den nu væsentlig
bilagte, ødelæggende Strid mellem Hedenskab og
Christendom, som havde givet Danmark en saadan Ro og
Kraft, at det ikke alene kunde hævde en anseelig
Overvægt i Norden fremfor Sverige og Norge, hvor
Hedenskabet endnu ikke var tilintetgjort, men at det
tillige kunde opkaste sig til Herre over hele England.
Erobringstogene selv afledede endelig fra Danmark største
Delen af de endnu levende voldsomme og farlige
Modstandere af den nye Lære.

Det var iøvrigt en Selvfølge, at
Efterretningerne om Danernes Erobring af England, om Svends Død
og om den danske Magts Tilbagegang i England maatte
indvirke meget betydeligt paa de norske Nybyggere i
Skotland og Irland. Fra Orknøerne havde den mægtige Sigurd
Jarl gjentagne Gange gjort vidtstrakte Erobringer paa
Skotlands Østkyst, holdt mange Slag med Kong Malcolm
og først sluttet Forlig med ham, efterat han var bleven
gift med en Datter af Malcolm og med hende havde
faaet Caithness og Sutherland til Len. Senere sad
Sigurd vel mere stille paa Orknøerne, men hans Hof
vedblev at være Samlingspladsen for en Mængde
Vikinger og urolige Stormænd fra Irland og Norge, som
tragtede efter Hæder og Erobringer, og som i Sigurd
fandt en beslægtet, høihjertet Aand. Leilighed til
storartet Kamp udeblev heller ikke længe. Henimod Julen
1013 kom nemlig den irske Konge Sigtryg Silkeskjæg
til Orknøerne, for at sikkre sig Sigurd Jarls Bistand
imod den irske Konge Brian Boroimhe, som først havde
været gift med Sigtrygs Moder Gormløth eller Gormlød,
men som senere havde forskudt hende, og som nu
havde indtaget en fuldkommen fjendtlig Stilling imod
Nordmændene i Irland. Gormløth tørstede efter Hævn
og vedblev at ophidse sin Søn Sigtryg, som ogsaa
bekrigede flere af de irske Konger, der stode i nøie
Forbindelse med Brian. Men med Brian selv var det
endnu ikke kommet til nogen egentlig Kamp. Hver
for sig søgte baade Brian og Sigtryg at tilvejebringe
saa stor en Hær, som muligt, forinden der skredes til
den endelige Strid.

Paa Orknøerne lykkedes det Kong Sigtryg at
erhverve Hjelp saavel af Sigurd Jarl som af
Vikingehøvdingen Broder, efterat han hemmelig havde lovet
Begge sin Moders Haand. Desuden sluttede der sig
en Mængde norske Kæmper til ham, baade fra Orkn-
og Syderøerne og fra Man. Paa sin Side havde Kong
Brian samlet en anseelig Hær, i hvilken der ogsaa
befandt sig nogle Nordboer, nemlig Høvdingen Uspak med
20 Skibe. Hærene mødtes omsider Palmesøndag, den
18de April 1014, paa Sletten Cluanatarbh eller Clontarf
noget nordost for Dublin. Sigtrygs Hær skal have
havt tusinde norske Kæmper, brynjeklædte fra Hoved
til Fod. Nordmændene kæmpede med sædvanligt Mod,
men forgjæves. Sigurd Jarls Mærke, en Ravn med
flagrende Vinger, maatte ikke alene, som ellers naar
Lykken var ugunstig, lade Vingerne hænge slappe ned,
men blev her endogsaa nødsaget til at skjule sig. Den
ene Mærkesmand efter den anden var bleven dræbt.
Sigurd greb da selv Mærket, rev Flaget af Stangen og
stak det ind under sin Kappe, indtil han kort efter faldt.
Da Nordmændene allerede vare paa Flugten, vendte
Høvdingen Broder tilbage og dræbte Seirherren, den
81-aarige Brian, hvorefter han selv under frygtelige Piinsler
maatte lide Døden. Irerne seirede fuldstændigt. Største
Delen af de norske Vikinger flygtede til deres Skibe, og
Sigtryg trak sig med Resten af sin Hær atter ind i
Dublin, hvor norske Konger fremdeles i over halvandet
hundrede Aar vedbleve at hævde deres Herredømme.
De irske Krøniker skildre Mandefaldet med de stærkeste
Farver. De, der angive Tallet høiest, nævne 14000
Mand, og de, som have det laveste Tal, nævne 6000
Mand alene paa de norske Fyrsters Side.
»Brians-Slaget« var i hvert Tilfælde i ualmindelig Grad blodigt,
og gjorde et stærkt og føleligt Indtryk i Norden selv.
Derom vidne bl. A. ogsaa Fortællingerne i Sagaerne om
de mange Varsler, som paa Slagdagen bleve sete baade
paa Caithness, Syderøerne, Orknøerne, Shetland, ja selv
paa Færøerne og Island 
Njáls Saga cap. 154—158. Annals of Innisfallen og Ulster (hos
O'Connor Script. I og IV) &c.. Den paafaldende store
Betydning der, især dog i Irland selv, til vore Dage har
været tillagt Slaget 
Clontarf-Seiren betragtes nemlig som een af Irlands største
Nationaltriumpher, ja er som saadan endog stærkt fremdragen i de nyeste
politiske Bevægelser. See videre »Minder om de Danske og
Nordmændene i Engl. Skotl. og Irl.« S. 378-382., turde maaskee for en Deel
hidrøre fra, at Nordboerne i Irland, opmuntrede ved de
Danskes Held i England, have villet forsøge paa at skabe
et til det danske Herredømme i England svarende norsk
Herredømme i Irland og Skotland, hvorved det nordiske
Elements Overvægt paa de brittiske Øer vilde være
bleven betydelig styrket, om ikke fuldstændig sikkret.
Det er da denne farlige Plan, som er bleven
tilintetgjort ved Brians opoffrende Fædrelandskjærlighed og
hans Hærs Tapperhed. Det vilde ogsaa kun være lidet
troligt, at en saa umaadelig Hærstyrke, som den, der
var tilstede i Briansslaget, skulde være bleven
sammenbragt alene for at udkæmpe en Strid mellem to
rivaliserende Fyrster. I Krønikerne mangle heller ikke
Hentydninger til, at flere af Vikingerne og Nordboerne i
det Hele havde sluttet sig til Sigtrygs Hær i Haab
om Erobringer af nye Landstrækninger, som de da
kunde bebygge 
En udførlig Fremstilling af Slaget giver Munch II. 643—649..

De Danskes og Nordmændenes Tab ved Kong
Svends Død i England og ved Briansslaget i Irland
indtraf omtrent paa samme Tid i Aaret 1014. Men
derved synes ogsaa Modet at være voxet i en saadan
Grad hos Angelsaxerne, at de snart vovede at gaae
mere angrebsviis frem mod Danerne. Strax efter sin
Tilbagekomst fra Normandiet havde Ethelred
udskrevet en Skat af 21,000, eller, efter Andre, 30,000
Pund til Tingmændene under Thorkils Befaling. Men
Angelsaxerne vare neppe meget tilfredse med
Udredelsen af en saa betydelig Sum og synes nu for
Alvor at have pønset paa en beqvem Leilighed til at
blive selv disse Danske qvit. Da Kong Ethelred i
Aaret 1015 holdt et stort Møde (»gemot« eller Thing)
i Oxford, bleve de to mægtigste Høvdinger i
»Syvborgene« (ɔ: foruden de danske Femborge,
York og Chester), nemlig Jarlerne Sigfred og
Morkar snigmordersk overfaldne og dræbte. Nogle af
deres Mænd, som havde villet hævne deres Mord,
flygtede til Frideswidas Kirke i Oxford, hvor de
forsvarede sig med stor Tapperhed, men hvor de
tilsidst, da Angelsaxerne forgjæves havde gjort Forsøg
paa at fortrænge dem, bleve indebrændte. Rimeligviis
var det ved samme Leilighed, at det hemmelige
Blodbad blev foranstaltet, som gik ud over Tingmændene
paa deres to Vaabenpladser i London og i Sleswick.
Paa dette sidste Sted faldt Thorkils Broder Heming
med de fleste af Tingmændene eller »Huskarlene«.
I London derimod lykkedes det Høvdingen Eilif med
nogle faa Skibe at redde sig og naae over til
Danmark. Ogsaa Thorkil den Høie undslap til Danmark,
efterat han dog havde ladet en ikke ubetydelig Flaade
paa 30 Skibe blive tilbage i England 
The Saxon Chronicle, Florentii Wigorniensis Chronicon,
Henrici Huntendunensis Hist ad an. 1014—1015. Willelm.
Malmesbur. Hist. Lib. II cap. X. Jomsvikinga Saga cap. 52.
Olaf den Helliges Saga (i Oldnordiske Sagaer V. 146—148,
Fornmanna Sógur V. 156)..

De indre Uroligheder i England, som forhen
havde banet Veien for fremmede Erobringer, vedbleve
fremdeles at være i stadig Tiltagende. De nys nævnte
danske Jarler Sigfred og Morkar vare blevne dræbte
efter Foranstaltning af Edric Streon, der selv ønskede
at bemægtige sig deres Eiendomme. Ethelred havde
ladet Sigfreds Enke Aldgitha føre til Malmesbury, hvor
hun skulde holdes i Sikkerhed. Men Ethelreds Søn
Edmund med Tilnavnet Jernside, begav sig hemmelig
til Malmesbury og giftede sig med Aldgitha. Edmund
havde saaledes, foruden en dansk Moder, tillige en
dansk Hustru, som idetmindste var Enke efter en dansk
Jarl. At hun i hvert Fald har været nøie knyttet til det
danske Parti, er saameget rimeligere, som Edmund
derefter snart vandt de danske Femborge for sig.
Han forlangte først Jarlernes Land af sin Fader,
og da dette nægtedes, drog han op mod Femborgene,
der villig underkastede sig ham. Men eftersom Edric
Streon ufeilbarlig maa være bleven høist fortørnet
over, at han derved mistede Frugten af sit
Forræderi mod Jarlerne, blev dette muligen een af
Aarsagerne til Edrics og Edmunds Fjendskab og til Edrics
paafølgende Forræderi mod Edmund og hans
Fædreland England.

Thorkil den Høie var imidlertid kommen til
Danmark, og efterat have faaet Tilladelse til at gaae i
Land, thi i Begyndelsen mistænktes han, udviklede han
for Knud, hvorledes Sagernes Stilling i England var,
hvor let det vilde være, med en Flaade paa et Par
hundrede Skibe at erobre hele Landet. Selv tilbød
han sin Hjelp. Knud udrustede strax en Flaade og
seilede, understøttet af Thorkil den Høie og af sin Svoger
Ulf Jarl, som var gift med hans Søster Estrid, til det
sædvanlige Landingssted Sandwich. Herhid kom ogsaa
den norske Høvding Erik Jarl, som hidtil baade paa
egne og paa den danske Konges Vegne havde styret
en stor Deel af Norge. Han var gift med Gyda, en
Datter af Danekongen Svend, og var følgelig Svoger til
Knud og Ulf. Inden han drog bort fra Norge havde
han deelt sine Lande mellem sin Søn Hakon og sin
Broder Svend.

Den saaledes (1015) ved Sandwich forsamlede nye
Erobringsflaade, som bestod af et Par hundrede Skibe,
frembød et udmærket Skue. Skibene prangede med
Billeder af Sølv og Guld paa samme Tid som de
havde et saa krigersk Udseende, at det blotte Syn af
dem kunde indjage en Fjende Skræk. Ombord paa
hele Flaaden fandtes ikke en eneste trælbaaren eller
frigiven Mand. Alle Skibenes Besætning bestod af
fribaarne, djærve, kraftige Krigere, som skattede Æren
høiere, end Livet. Tiltrods for saa lidet lovende
Udsigter for Angelsaxerne, gjorde disse dog nogen
Modstand ved Sandwich. Thorkil den Høie, som bedst
kjendte Forholdene og som vistnok tillige havde en
heel Deel Uret at hævne, tilbød sig at begynde
Kampen med sine 40 Skibe, og saa djærvt
Angelsaxerne end kæmpede, saa lidet vare de istand til at
modstaae ham 
Encomium Emmæ (Langebek: Script. rer. Dan. II 481-482).
Knytlinga Saga cap. 13. Hæren gjorde alligevel ikke videre
Streiftog fra Sandwich, men seilede mod Sydvest til
Fromeflodens Munding i Dorsetshire, hvor Knud gik i
Land, for at hærge paa Dorset-, Wilt- og Somersetshire.

Kong Ethelred var under disse Begivenheder syg
og sengeliggende. Hans Søn Edmund Jernside maatte
derfor gjøre Anstalter til at møde Knud. Til Edmund
stødte vel ogsaa Edric Streon, Ealdorman i Mercien,
med sin Hær. Men Edric fik Edmund indbildt, at
der var stiftet en Sammensværgelse, for at dræbe
ham, hvilket havde til Følge, at Edmund vendte
tilbage og at Hæren adskiltes, uden at møde de Danske
i Marken. Kort efter formaaede endog Edric en heel
Deel Danske, navnlig Besætningen paa 40 Skibe, der
stod i Ethelreds Tjeneste, til at forlade Ethelred og
gaae over til de Danske, og dette Samme gjorde han
selv aabenlyst. Hele Wessex erklærede sig derpaa
for Knud og gav ham Gidsler og Heste til hans Hær.
Knud holdt sig da temmelig rolig i Wessex til Midten
af Vinteren 
The Saxon Chronicle, Florent. Wigorn., Henric. Huntendun.
ad an. 1015-1016..

Saasnart imidlertid Olaf Haraldsøn i Normandiet
havde erfaret, at hans Fjende Erik Jarl, Norges
egentlige Behersker, vilde forlade sit Land, for at slutte
sig til Knuds Erobringshær, og at følgelig baade
Erik Jarl og Knud fik Andet at gjøre, end at værne
om Eriks Herredømme i Norge, besluttede han strax
at gribe den gunstige Leilighed til at vinde
Kongedømmet i sit Fædrehjem. Endnu før Knuds Flaade
var landet, eller omtrent samtidig dermed, kom Olaf fra
Normandiet til England. I Nordhumberland udrustede
han nogle faa Skibe, hvormed han gjorde Landgang i
Norge. Snart bøiede ogsaa hele Landet sig for ham,
efterat han først havde været saa heldig at forjage
begge Jarlerne Hakon og Svend 
En Beretning om, at Olaf skulde i England have havt en
Sammenkomst med Knud, ja endog sluttet et Forbund med ham imod at
erholde Knuds Andeel af Norge, er neppe paalidelig. Jfr. Munch: Det
norske Folks Hist. II. S. 511—516..

Efterretningen om det danske Herredømmes
Undergang i Norge og om Olafs Ophøielse til Konge der
naaede Erik og Knud paa en Tid, da deres vældige
Fremgang i England altid maatte yde nogen Trøst for
det i Norden lidte Tab. I Aaret 1016 var nemlig
Knud i Wessex rykket op med sin store og
velforsynede Hær og ved Cricklade i det nordlige
Wiltshire draget over Themsen ind i Mercien, hvor han
fortsatte sine Hærgninger heelt op i Warwickshire.
Edmund samlede paany en Hær og sendte Budskab til
sin Fader Ethelred i London, at Hæren bestemt ventede,
at han selv vilde komme med Forstærkning. Men
Ethelred kom ikke, af hvilken Grund Hæren opløste sig.
Den stadig voxende Fare bragte imidlertid Edmund til
endnu at skaffe en ny Hærstyrke tilveie ved at
paabyde en almindelig Udskrivning af alle vaabenføre
Mænd. De strengeste Straffe fastsattes for dem, der
ikke gave Møde. Omsider kom ogsaa Ethelred med
Londonsfolkene. Men Ethelred var neppe mødt, før
han, af Frygt for enten at blive snigmyrdet eller lide
et Nederlag, atter i største Skynding begav sig tilbage
til London, hvor han forskandsede sig med sin Hær.
Da det ikke saa ud til, at Danerne og Angelsaxerne
for det Første skulde træffe sammen i aaben Mark,
begyndte Edmund Jernside med sin Forbundne og
Svoger Jarlen Uhtred af Nordhumberland at hærge
paa Edric Streons Land, de nordvestlige Shirer
Stafford, Warwick, Salop og Chester, medens Knud og
Edric hærgende droge gjennem de Edmund Jernside
og Uhtred tildeels underlagte Shirer, Huntingdon,
Northampton, Lincoln og Nottingham lige op til
Nordhumberland og York. Edmund ilede da til London til
sin Fader, og Uhtred Jarl, som frygtede for heelt at
miste sit Jarledømme, skyndte sig med at underkaste
sig Knud, hvem han svor Troskab og stillede Gidsler
paa samme Maade, som han forhen havde hyldet Kong
Svend. Men kort efter blev Uhtred og med ham
en anden mægtig Mand, Thorketil, dræbt af den danske
Høvding »Thurebrand«, som det formodes, paa
Foranstaltning af Knud, der neppe har havt Tillid til Uhtreds
Troskab. Jarledømmet Nordhumberland blev derefter
af Knud overgivet til hans Svoger Nordmanden Erik
Jarl, paa hvis Troskab han trygt kunde stole. Da
Knud saaledes havde sikkret sin Erobring af
Nordhumberland, drog han igjen mod Syd og Vest og naaede
henimod Paaske sin Flaade, der synes at have ligget ved
Øen Wight.

Strax efter Paaske, just som Knud var paa
Veien til London med sin Flaade, men endnu før han
var naaet dertil, indtraf den vigtige Begivenhed, at
Kong Ethelred, der i det sidstforløbne Aar havde været
baade aandelig og legemlig svag, døde i London den
23de April 1015. Borgerne i London og de
derværende Høvdinger udraabte strax hans Søn Edmund
Jernside til Konge. Bisperne, Abbederne, Jarlerne og
endeel Høvdinger samlede sig derimod i Southampton,
hvor Knud var, og udvalgte ham til Konge over hele
England, idet de forpligtede sig til, at de ikke mere
vilde anerkjende nogen Konge af Ethelreds Æt. Foruden
de til den egentlige Danelag hørende Høvdinger, var det
vistnok væsentlig Edric Streons Parti, som paa denne
Maade i Mercien og Wessex sluttede sig til Knud.

En aabenbar Borgerkrig maatte blive den
nødvendige Følge af en saadan Spaltning i Landets Indre.
Edmund søgte at sikkre sig igjen det tildeels frafaldne
Wessex, rykkede ufortøvet ind i Landet og blev overalt
modtagen med Glæde af Befolkningen. Ikke
usandsynlig have Høvdingerne for en stor Deel holdt med
Knud, medens den egentlige Befolkning mere vedblev
at være sin gamle Kongestamme tro. Knud paa sin
Side var heller ikke ledig. Han gjorde sin Flaade
klar, seilede ind ad Themsen, først til Greenwich og
derefter til London, som han formelig beleirede. Han
omgav hele Staden med en bred Grav og Vold, for
aldeles at indeslutte den, og for at afskjære al Tilførsel.
Men uagtet alle hans og hans Mænds Anstrengelser,
lykkedes det dem dog ikke at indtage Byen, i hvilken
Edmund havde lagt en tapper Besætning. Knud opgav
derfor ogsaa snart Beleiringen, efterlod en stærk Dækning
for sine Skibe og gik ind i Wessex, for selv at møde
Edmund, om hvis heldige Fremgang der han havde
modtaget forskjellige Budskaber, det ene mere
foruroligende, end det andet.
Efter en temmelig ubetydelig Kamp ved Pen, i
Nærheden af Gillingham i Dorsetshire, hvori Edmund
seirede, kom det til et meget heftigt Slag ved
Sceorstan (maaskee Chimney i Oxfordshire ved Grændsen af
Gloucestershire?), der varede i to Dage. Det, som
gjorde Kampen saa vanskelig for Edmund, var, at
mange af hans tidligere Venner og Medforbundne
nu stode imod ham, nemlig, foruden Edric Streon og
flere Høvdinger, endnu Mændene fra Northampton og
Wiltshire. Thi dertil var det kommet, at Mænd fra
Hjertet af det forhen danefjendske, angelsaxiske Wessex
strede i den danske Erobringshær. Alligevel blev
Kampen uafgjort den første Dag, og selv den næste
Dag kunde Edmund muligen have vundet en stor Seir,
hvis ikke Edric Streon havde taget en falden
Englænder, ved Navn Osmar, afhugget hans Hoved, som
i høi Grad lignede Edmunds, og foreviist det for
Edmunds Folk med Sigende, at deres Konge var falden
og at det nu var paa Tide, at de reddede sig ved
Flugten. Edmund viste sig vel for sine Folk. Men
der var nu eengang kommet Uorden i hans Hær. De
vundne Fordele vare atter tabte, og Mørket begyndte
at falde paa, hvorved Striden paany standsede. Om
Natten befalede imidlertid Knud hemmelig sine Tropper
at bryde op og rykke mod London, formodentlig i den
Hensigt at overraske Staden i Edmunds Fraværelse.
Edmund trak sig derimod længere ind i Wessex, for
at forstærke sin Hær. De Danske indesluttede atter
London med en Vold og Grav, og holdt Staden beleiret
under mangen haard Kamp, indtil Edmund igjen viste
sig for Byen og befriede den fra Knuds fortsatte,
farlige Angreb. To Dage efter Beleiringens Ophævelse
maatte Edmund kæmpe sit tredie, blodige Slag mod
de Danske ved Brandfurda (Brentford), hvilket Edmund
skal have vundet, tiltrods for det Tab han leed ved, at
en Mængde af hans Folk druknede ved deres altfor
store Iver i at sætte over Themsen. Kampen kostede
dog Edmund saameget, at han, ligesom efter Slaget ved
Sceorstan, maatte begive sig til Wessex, for at samle
en ny (eller fjerde) Hær. I Mellemtiden var Knud
igjen for London, derfra atter i Mercien og endelig
i Kent, hvor han med sine Skibe og Fodfolk gik op i
Floden Medway, medens de af hans Folk, der vare
tilhest, streifede ind over Landet. Saasnart Edmund havde
samlet sin Hær, drog han over Themsen ved Brentford
og derfra ind i Kent, hvor han traf de Danske ved
Ottaford og tvang dem til med deres Heste at trække
sig tilbage til deres ved Shepey liggende Flaade.

Strax efter Slaget ved Brentford, da det syntes
som om Lykken var Knud ugunstig og som om
Edmund skulde blive den Seirende, var Edric Streon
vendt tilbage til Edmund, hvem han saaledes overtalte,
at han blev tagen til Naade. Efter hans Raad sparede
Edmund ved Shepey Resterne af den danske Hær for
fuldstændig Ødelæggelse. Samtidig skal Erik Jarl fra
Nordbumberland af have hærget paa Østangel og i
Forening med Tingmændene vundet flere Seire over
Ulfketil Snilling. Imidlertid var Knud efter Slaget ved
Ottaford, da Edmund igjen drog til Wessex, paany gaaet
ind i Essex og Mercien, hvor hans Hærgninger vare
af større Udstrækning og endnu langt grusommere, end
nogensinde før. Med et stort Bytte vilde han vende
tilbage til sine Skibe. Men ved Assandun (Assington?) i
Essex mødte han Kong Edmund med den vestsaxiske
Hær. Det angelsaxiske England havde samlet ligesom
hele sin Kraft, for at overvælde Knud. Med uhyre
Forbittrelse og stort Mandemod angreb Edmund de Danske,
og hans Anfald var saa heftigt, at han vistnok igjen
havde seiret, naar ikke Edric midt under Slaget var
flygtet med en heel Deel Folk, hvorved en ustandselig
Forvirring opstod i Edmunds Krigerrækker.
Shiregreven i Østangel Ulfketil faldt her tilligemed de
allerfleste af Angelsaxernes fornemste Høvdinger. Knud
vandt en stor og glimrende Seir.

Mistænkeligt er det tilvisse, at de angelsaxiske
Krøniker saa gjentagne Gange beskylde Edric Streon for
at have været Aarsag i Edmunds Uheld. Det antydes
endog, at Edric Streons Tilbagevenden til Edmund og
hans paafølgende Forræderi i Slaget ved Assandun var
et ligefrem aftalt Spil mellem Knud og ham. Men det
turde være et Spørgsmaal, om ikke stundom Edric
Streon har faaet Skyld for Ulykker, som havde en langt
naturligere Aarsag i de dengang herskende fordærvelige
Partikampe i England.

Efter Nederlaget ved Assandun trak Edmund sig
tilbage til Gloucestershire længst imod Vest og fulgtes
af Seirherren Knud. De mødtes ved Severnfloden i
Nærheden af Deerhurst, hvor den høire Flodbred
holdtes besat af Edmund og den venstre af Knud.
Nogle af deres meest anseete Mænd gik imellem dem, og
der blev berammet et Møde af begge Konger paa Øen
Olney i Severn. Efter en usikker Fortælling kom det
her først til en Tvekamp mellem dem. Vissere er
det, at de bleve enige om, istedetfor videre

Henrici Huntendun. Hist. ad an. 1016.
Krigsførelse, at dele Landet fredelig imellem sig. Edmund
skulde have Wessex eller den sydlige Deel. Knud
derimod fik, foruden det af ham tidligere erobrede og
besatte Nordhumberland, tillige Mercien, følgelig
saagodtsom det øvrige, nordost for Watlingastræt liggende
Land eller omtrent den gamle Danelag. Danehæren,
som fik Løfte om en bestemt Pengesum, drog med sit
tidligere gjorte Bytte til Skibene og seilede til London,
hvis Borgere kjøbte sig Fred af den. Derefter tog
»Hæren« Vinterophold i London.

Delingen af England, som var en ny Virkning af
de to Nationaliteter, der herskede i Landet, nemlig
den angelsaxiske og den dansk-angelske, varede ikke
længe 
Samtidige Vidner om denne Deling og i al Fald om Knuds
Herredømme over Nordhumberland, før han blev Konge i hele England
(eller »rex Anglorum«), ere sikkert nogle meget sjeldne Mynter,
hvorpaa Knud kalder sig Konge i York, nemlig Advers: CNUT. R. EOFE.
Revers: GODMAN. ON. EOFE (afbildede hos Ruding Pl. 22 Fig. 3).
Thi at Knud senere som Enekonge i England skulde have ført en
slig Titel og i en saadan Grad endnu have anerkjendt Nordhumberland
eller York og dens Omegn som et eget Kongerige, er neppe troligt.. Edmund Jernside døde, som det hedder,
dræbt paa Edric Streons Foranstaltning, og Knud havde
ikke mere nogen Medbeiler til det samlede Englands
stolte Kongekrone 
Som Hovedkilde har her især været benyttet the Saxon Chronicle
og efter den Florentii Wigorniensis Chron. ad an. 1016,
Encomium Emmæ lib. II, Knytlinga Saga cap. 8—17 og Olaf den
Helliges Saga med de der anførte, tildeels samtidige Skjaldeqvad &c..

*

<chapter name="IV. Knud hyldet i London som Enekonge. Fiirdeling af England. Hans Ægteskab med Emma. Edric Streons Drab. Knud Konge i Danmark. Thorkil den Høies og Erik Jarls Død. Tingmændene og Vitherlagsretten. Knuds Omhu for Geistligheden. Engelsk Christendom i Danmark. Knuds Reise til Rom. Uroligheder i Danmark. Angreb af Norges og Sveriges Konger. Knuds Tilbagekomst. Slaget i Helgeaa. Knuds Herredømme i Norge og Skotland. Trudsler fra Normandiet. Knuds Død (1035). Uenighed i England. Riget deelt mellem Harald Harefod og Hardeknud. Strid mellem Danmark og Norge. Hardeknuds Forlig med Kong Magnus af Norge. Tog til England. Ethelreds Sønners mislykkede Fordring paa England. Harald
udraabt til Enekonge i England. Hans pludselige Død. Hardeknud Konge. Mishandling af Haralds Liig. De Danskes Overmod. Hardeknuds Død (1042). Danevældets Undergang.">
IV.

Knud hyldet i London som Enekonge. Fiirdeling af England. Hans
Ægteskab med Emma. Edric Streons Drab. Knud Konge i Danmark. Thorkil
den Høies og Erik Jarls Død. Tingmændene og Vitherlagsretten. Knuds
Omhu for Geistligheden. Engelsk Christendom i Danmark. Knuds Reise
til Rom. Uroligheder i Danmark. Angreb af Norges og Sveriges Konger.
Knuds Tilbagekomst. Slaget i Helgeaa. Knuds Herredømme i Norge og
Skotland. Trudsler fra Normandiet. Knuds Død (1035). Uenighed i
England. Riget deelt mellem Harald Harefod og Hardeknud. Strid mellem
Danmark og Norge. Hardeknuds Forlig med Kong Magnus af Norge. Tog
til England. Ethelreds Sønners mislykkede Fordring paa England. Harald
udraabt til Enekonge i England. Hans pludselige Død. Hardeknud Konge.
Mishandling af Haralds Liig. De Danskes Overmod. Hardeknuds Død (1042).
Danevældets Undergang.

Danevældets høieste Glands afspeiler sig aabenbart
i Knud den Riges, den Mægtiges eller den Stores
hæderfulde og kraftige Regjering. Det var nu
foreløbig ham, der i en Alder af ikkun tyve Aar nød godt
af alle de mangfoldige Hærtog, der fra Danmark
vare gjorte til England, af alle de Bosættelser af
Danske, som havde deelt Landet i to Nationaliteter og
derved banet Veien for en fuldstændig dansk Erobring
af hele England. Men beundringsværdig var ogsaa den
Klogskab og det Maadehold, hvormed Knud, Skjøndt
saa ung af Aar, forstod at benytte sig af den vundne
Seir. Rigtignok beretter en Saga om Knud, at »han
var ikke meget viis, ligesaa lidt som hans Fader Kong
Svend, hvem han i Alt slægtede paa, eller som forhen
Kongerne Harald og Gorm, der heller ikke vare
synderlig vise«. Men deels turde Sagaskriveren
have været noget forud indtaget mod Knud, og
deels taler Knuds hele Færd baade i England og i
Norden selv paa det Bestemteste mod dette Udsagn.
Iøvrigt skildrer Sagaen ham som »meget stor af Væxt
og stærk af Kræfter, som en særdeles smuk Mand,
naar undtages, at hans Næse var tynd, høi og noget
krum; han var lysladen, havde et fagert og langt Haar,
og fortrinlige Øine, som baade vare klare og skarpe;
han var en gavmild Mand, en stor Kriger og en Lykkens
Mand i alt, hvad der hørte til Magt og Vælde« 
Knytlinga Saga cap. 20..

Saasnart Kong Edmund Jernside var bleven dræbt,
og Knud altsaa fra at have været Konge over den
gammeldanske Deel af England norden for
Watlingastræt, nu kunde see sig istand til at beherske det
Hele, sammenkaldte han i London et Møde af Englands
Høvdinger og Biskopper, og forelagde dem det
Spørgsmaal, om Nogen af dem, der i sin Tid havde været
tilstede ved Forliget mellem ham og Edmund, kunde
erindre, at Edmund havde forud betinget Arveret til
sin Andeel af Riget for sine Sønner eller Brødre i
Tilfælde af, at han selv skulde døe før Knud. Men da
Ingen vidste Noget herom at sige, blev Knud taget til
Konge over hele Landet. Han svor at ville herske
efter Ret og Skjel, hvorpaa Høvdingerne erklærede
Edmunds Slægt for uværdig til nogensinde at bestige
Thronen.

I Begyndelsen af Aaret 1017 foregik Knuds
høitidelige Hylding som Enekonge og det ligeledes i
London, hvor Udsendinge fra hele Landet synes at
have fuldt stadfæstet det af Raadet kort iforveien
vedtagne Valg. Knuds Herredømme var imidlertid for nyt
og for lidet grundfæstet til at han selv alene kunde
styre sit vidtstrakte Rige. Han indsaa Nødvendigheden
af, at overlade Styrelsen af de vigtigste Landsdele til
paalidelige Mænd, ligesom han ogsaa maatte belønne
de Høvdinger, der fornemmelig havde hjulpet ham til
Seiren. Han foretog derfor en ny Deling af England
i fire Dele. Erik Jarl, der allerede forhen havde faaet
Nordhumberland, beholdt dette som Len; Thorkil den
Høie fik Østangel og giftede sig med den djærve
Ealdorman Ulfketils Enke, Kong Ethelreds Datter;
Edric Streon fik Mercien, og Knud selv beholdt for sig
Wessex som den ham farligste Egn, hvor de meest
stridige saxiske Elementer forefandtes. Edmund
Jernsides to unge Sønner, der altid kunde blive farlige nok
for Knud, skikkede han ud af Landet til sin
Halvbroder Kong Olaf i Sverige, som igjen sendte dem til
Rusland, hvorfra de længere hen begge kom til
Ungarn. Ethelingen Edwig, en Broder til Edmund, og
den saakaldte »Bondekonge«, ogsaa af Navnet Edwig,
som havde reist et kortvarigt Oprør mod Knud, bleve
erklærede for fredløse.

Men for end yderligere at tilintetgjøre den
Modstand, der kunde være imod det danske
Overherredømme i England, besluttede Knud sig til at ægte sin
Forgænger og Arvefjende Ethelreds Enke Emma, der
opholdt sig hos sin Broder i Normandiet. Knud vilde
derved ikke alene vinde Mange i England selv, men
ogsaa de normanniske Hertuger, til hvilke de Danske
saa ofte forhen havde staaet i de venskabeligste
Forhold. En slig fortsat Forbindelse med
Normandiets Beherskere maatte nu være dobbelt vigtig,
da saavel Normandiets Magt i og for sig, som
tillige den normanniske Indflydelse i England var i
stærk Tiltagen. Emma var villig til at indgaae
Ægteskabet, der kom istand paa den Betingelse, at hendes
Børn med Knud skulde være arveberettigede til den
engelske Throne, fremfor hendes ældre Børn med
Ethelred.

Kort efter sit Bryllup med Emma skjænkede Knud
vel Bondekongen Edwig Fred. Men det var dog klart,
at han nu paa enhver Maade søgte at sikkre sit
Herredømme mod Andre, der kunde blive farlige for hans
Magt. Saaledes skal Ethelingen Edwig være bleven
dræbt paa hans Foranstaltning, og ligeledes kort efter,
1ste Juledag 1017, Jarlen over Mercien Edric Streon,
som gjorde sig altformeget til af sine Fortjenester, og
som bestandig krævede Mere og Mere til Belønning.
Paa et Vink af Knud siges Erik Jarl at have kløvet
hans Hoved med en Stridsøxe. Edwigs og Edrics
Drab fulgtes af flere lignende. Det var uden for al
Tvivl meest Høvdingerne for de Misfornøiede, for det
angelsaxiske Parti, som nu maatte bøde med Livet.

Endnu paa en anden Maade lod Knud det
overvundne England føle det nye Herredømmes Tryk, idet
han udskrev den rigtignok tidligere ligefrem betingede
Danegeld af 72,000 Pund, foruden 10,000 Pund, som
Londons Borgere betalte alene for sig 
Rimeligviis var det denne Danegeld eller Skat til »Hæren«, hvorom
der allerede paa Olney blev forhandlet mellem Knud og Edmund
Jernside. Det hedder nemlig udtrykkelig (i the Saxon Chronicle ad an.
1016) baade, at Afgiften til Hæren blev bestemt, og at Borgerne i
London ved »Hærens« senere Ankomst dertil, maatte særlig tilkjøbe
sig Fred. Upaatvivlelig var det ogsaa denne samme Skat til Hæren,
som de engelske Høvdinger ved Knuds Kongevalg i London efter
Edmunds Død lovede at udrede. »At illi (optimates gentis Angliæ)
juraverunt illi (Canuto), qvod eum Regem sibi eligere vellent, eiqve
humiliter obedire, et suo exercitui vectigalia dare«. (Florentii
Wigorniens. Chron. ad an. MXVI).. Med disse
Penge maatte Knud belønne de Danske, som havde hjulpet
ham med Erobringen af England, men som ikke vilde
bosætte sig der. Thi den sidste Rest af den danske Flaade,
omtrent 50 Skibe, forlod netop nu England og styrede
tilbage til Danmark.

Medens Knud i det følgende Aar 1018
grundfæstede sin Magt i England, døde hans Broder Harald,
Konge i Danmark, og der var da Ingen nærmere til at
overtage hans efterladte Kongedømme, end Knud.
Allerede Aaret efter ansaa han sig for saa sikker i
Besiddelsen af England, at han vovede sig til at gaae over til
Danmark, for at lade sig hylde som Konge. Ja han
gjorde endog et Tog mod Jomsborg og Venden,
overvintrede i Danmark og kom først i Aaret 1020 tilbage
til England. I hans Fraværelse havde det dog neppe
været saa ganske roligt her. Thi kort efter sin
Hjemkomst holdt Knud et Thing, paa hvilket Bondekongen
Edwig og Ealdorman Ethelwerd bleve erklærede for
fredløse. Ligeledes Thorkil den Høie, Knuds mægtigste
Jarl, faldt i Unaade, blev jaget i Landflygtighed og
snart efter dræbt enten paa Knuds Foranstaltning eller
dog, i Overeensstemmelse med Knuds Ønsker, af
nogle, Knud hengivne Mænd. Heller ikke Erik Jarl
overlevede Thorkil længe. Efter en Pillegrimsreise til
det hellige Land, blev han syg og da Lægen skulde
gjøre et Indsnit paa hans Hals, skar han for dybt, og
den djærve Høvding endte sit Liv ved en Forblødning.
Ogsaa herfor, men vistnok med Urette, har Knud faaet
Skylden, idet det skulde have været efter hans
Befaling, at Lægen ikke standsede Blodet. En heel
anden Sag var det, at det naturligviis ikke kunde
Andet, end styrke Knuds Magt, at han nu ikke længere
havde at frygte hverken for Edric Streon eller Erik
Jarl eller Thorkil den Høie, de tre mægtige Mænd,
med hvem han havde maattet, saa at sige, dele sit
Rige, og af hvem han altid kunde befrygte, at de ved
at tragte efter Uafhængighed kunde bringe hans eget
Herredømme i Fare.

Men netop fra denne Tid af, da Knud virkelig var
bleven Eneherre i England, sørgede han med stor
Upartiskhed og Maadehold lige meget for Angelsaxer og
Danske, ja søgte at smelte dem sammen til eet Folk.
Han stadfæstede Edgars Love, som havde Ord for at
være gunstige for de Danske. Men endskjøndt han
tilmed stadig var omgiven af danske Høvdinger 
I Knuds Kongebreve findes blandt Underskrifterne en større Mængde
danske Navne end forhen, blandt hvilke t. E. Thurcyl hwita, Thurcyl
blaca, Toui hwita, Toui reada og Haldan Scarpæ., skete
der dog ikke Angelsaxerne nogensomhelst Uret. Med
megen Iver befordrede han Ægteskaber mellem
Angelsaxer og Danske. Den angelsaxiske Jarl Godwin, som
havde fulgt Knud paa Toget til Jomsborg og udmærket
sig meget der, blev saaledes gift med Gyda, en Søster
til Ulf Jarl, der havde ægtet Kong Knuds Søster Estrid.
Dette Ægteskab mellem Godwin og Gyda var bestemt
til efter Danevældets Undergang at give England, om
end kun for en kort Tid, en ny Kongeslægt.

Da imidlertid allerede foregaaende angelsaxiske
Konger havde benyttet sig af danske og andre nordiske
Mænd baade til Forsvar af deres Kyster og til deres
Livvagt, og da desuden Kongerne og Høvdingerne i det
gamle Norden stadig vare omgivne af en tilsvarende
Skare af Huskarle, var det naturligt, at Knud som
Erobrer og som Dansk maatte bibeholde og selv udvide
en slig Livvagt og Forsvarshær, som ovenikjøbet
bestod af hans egne Landsmænd. Men omendskjøndt
Tingmændenes Hær snart talte flere tusinde (efter
Nogle 3000, efter Andre 6000) Mand, blev Optagelsen
dog fra nu af indskrænket ikke alene til de tappreste,
men ogsaa til de meest storættede Krigere, der ansaae
det for en Ære at tjene i en saa udvalgt Skare og
hos en saa berømt Konge. Tingmændene fik tillige
betydelige Forrettigheder. De kom til at staae under
en særegen, paa Dansk affattet Lov, den saakaldte
»Vitherlagsret« 
Denne Lov, som fik sit Navn deraf, at enhver Tingmand var
undergiven den (»vitherlogin«, »viðrlög«), er vel opbevaret, men kun i en
høist ufuldstændig og forvansket Skikkelse. Den blev forfattet af
Sjællænderne Oppe hiin Snilde og hans Søn Eskil, der af Knud for den
Sags Skyld bleve hentede over fra Danmark til England. Som Hirdlov
gjaldt den baade i England og i Danmark; i Danmark endog i over
hundrede Aar. Jfr. N. M. Petersen: Bidrag til den danske Literaturs
Historie I. 15-19.. Endnu mere, end forhen dannede
de Kongens nærmeste Omgivelse. De udgjorde
som en Slags Hofadel og bare til Tegn paa deres
Værdighed pragtfulde, tildeels forgyldte Øxer og andre
Vaaben. Dertil vare de beredne og ledsagede tilhest
Kongen baade i Fred og i Krig, hvor de bidroge
væsentlig til at hævde og udbrede det danske Rytteries
gamle Krigerhæder 
Den tydske Krønikeskriver Arnold fra Lybek, som levede i første
Halvdeel af det trettende Aarhundrede, siger udtrykkelig, at de Danske
udmærkede sig ikke alene i Kampen tilsøes, men ogsaa tilhest, paa
Grund af deres Rigdom paa Heste (»Dani propter equorum copiam,
in militari palæstra se exercitantes, eqvestri pugna simul
et navali gloriantur«. Helmoldi presbyt. Busoviensis et Arnoldi
Abbatis Lubecensis Chronica Slavorum edid. Bangert 1659. p. 306).
Fra Arilds Tid af indtil vore Dage have de danske og fornemmelig de
jydske Heste været høit skattede, især til Brug for Cavalleriet. Baade
det jydske og det øvrige danske Rytteri har ogsaa i den nyeste Tid
hævdet sin gamle Anseelse. Om »Jutiæ eqvitatus« i den ældre
Middelalder see Saxo Grammaticus Histor. Dan. Lib. V. (ed. Mülleri p. 224).
og Lib. XIV. (p. 689), og om de jydske og de andre danske Heste i
Fortiden see Langebek: Scriptores rer. Dan. II. p. 140—141. Not. g.
Dette forklarer yderligere, at de Danske paa deres Hærge- og
Erobringstog i de vestlige Lande saa hyppig fore frem og strede tilhest.. Et saa stort Antal frygtede
Kjærnetropper maatte ikke alene gjøre Udslaget i
mangen farlig Dyst, men ogsaa afgive en høist
nødvendig Betryggelse for Kong Knuds personlige
Sikkerhed og derved i det Hele for den af ham
gjennemførte danske Erobring af England.

Men det, som fornemmelig bidrog til at styrke og
udvide Knuds Anseelse og Magt i England, var hans
Yndest for og Velvillie mod Geistligheden. Han, der
paa sine Erobringstog uden Skaansel havde plyndret
Kirker og Klostre, var nu den ivrige og ydmyge
Christen, som paa enhver Maade søgte at gjøre det godt,
hvad han og hans Forfædre havde forbrudt mod Kirken.
Han byggede ikke alene Capeller paa de Steder, hvor
han havde holdt blodige Slag med Angelsaxerne, før
han vandt Riget, men han grundede paany et Kloster
til Ære for St. Edmund, der paa en grusom Maade
var bleven dræbt i sin Tid af Regner Lodbroks Sønner.
Ligeledes lod han Liget af Erkebiskop Elfeg af
Canterbury, hvem Thorkil den Høies Mænd under mange
Pinsler havde myrdet, med stor Høitidelighed føre til
Canterbury. Desuden skjænkede han rige Gaver til
geistlige Stiftelser og til Kirker, t. E. til Domkirken i
Winchester skjænkede han sin Guldkrone. Hans Yndest
hos Geistligheden maatte aabenbart ogsaa forøges
derved, at han lavede sig til at foretage en Pillegrimsreise
til Rom, og at han paa enhver Maade søgte, navnlig
ved engelske Geistlige, at fremme og styrke
Christendommen saavel i sit andet Kongerige Danmark, som i
det øvrige Norden.

Allerede tidligere vare engelske Geistlige gaaede
til Danmark, Norge og Sverige, især dog til Norge
med Hakon »Aðalsteinsfostri« , Olaf Tryggvesøn og
senest med Olaf Haraldsøn, som alle havde modtaget
deres Daab og deres egentlige christelige
Uddannelse i de vestlige Lande. Kirkeforfatningen i Norge
blev derfor ogsaa fra først af væsentlig mere engelsk,
end i Danmark, hvor de tidligste christelige
Indvirkninger fornemmelig vare udgaaede fra det nærliggende
Tydskland 
Ogsaa den Iver for Bevaringen af Modersmaalet, som udmærkede
Norges Geistlige og som ikke blev uden Indflydelse paa Sagaliteraturen,
har man for en Deel villet hidlede fra Indvirkningen af den
angelsaxiske Geistlighed, der netop stærkt værnede om Modersmaalet. See
R. Keyser: Den norske Kirkes Hist. I. 34-35. Men nu fra Knud den Stores Tid af gik
ogsaa engelske Geistlige i større Mængde til Norden,
især til Danmark. Knud skal saaledes have grundlagt
de første Benediktinerklostre i Danmark og Norge ved
engelske Munke 
»Anno Domini MXXX: Sodales Benedictini in Daniam opera Canuti
introducuntur«. Hamsfortii Chron. Secunda ap. Langebek: Script.
rer. Dan. I. 269. Om de enkelte, af Knud formeentlig stiftede
Benediktinerklostre i Danmark og paa Nidarholmen i Norge, see
Daugaard: Om de danske Klostre i Middelalderen S. 3—4, og Lange: De
norske Klostres Hist. S. 12—13., ligesom han ogsaa sendte flere
Biskopper fra England til Danmark, navnlig den første
Biskop i Roskilde, Gerbrand, som blev indviet af
Erkebispen i Canterbury. I denne Anledning opkom der
Tvistigheder med Erkebispen af Bremen, som gjorde
Fordring paa, at Danmark hørte under hans Bispestol.
Gerbrand erkjendte ogsaa hans Suprematie, og Knud
var klog nok til at vise Eftergivenhed i et Punkt, som
ellers let kunde have voldt ham farlige Stridigheder.
De Englændere, der saaledes kom over til Norden,
vare dog neppe egentlige Angelsaxer, men angliserede
Danske og Nordmænd, som aabenbart vare fortrinlig
skikkede til at prædike og udbrede den nye Lære
blandt deres egne Slægtninger og Landsmænd. Men,
som i tidligere Tid, synes deres Indflydelse fremdeles
at have været stærkest paa de danske Øer, hvorimod
den tydske Indflydelse vedblev fra Bremen af at hævde
sig paa den jydske Halvø. Blandt Bisperne i de jydske
Stifter fra den første Tid findes saaledes faa eller ingen
Englændere, men derimod flere Tydskere.

Knud blev ogsaa snart saa mægtig og anseet, at
han kunde udvide sit Riges Grændser, idet to skotske
Konger fra det sydvestlige og sydlige Skotland maatte
anerkjende hans Herredømme. »Han tog nu Skat og
Skyld af de rigeste Folkelande i Norden. Men i samme
Grad, som han havde større Indtægter, end andre
Konger, gav han ogsaa mere ud, end Andre.
I hans hele Rige var der saa god Fred, at Ingen
vovede at bryde den. Folket holdt indbyrdes Fred og
ethvert Lands gamle Lov og Ret overholdtes. Om
slige Ting gik der stort Ry i alle Lande« 
Snorre Sturlesøn: Olaf den Helliges Saga cap. 139.. Det
samme Ord, Knud her vandt sig paa en større
Skueplads, havde hans Frænde Rolf i sin Tid erhvervet sig
strax efter Erobringen af Normandiet. En høist
paafaldende Dygtighed til i kort Tid at bringe Orden og
Ro der, hvor forhen kun havde været vild Lovløshed,
kan saaledes med Rette siges at have udmærket de
fra Norden kommende kraftige Erobrere fremfor
Datidens blødagtige Angelsaxer og Franker.

Ved Aar 1024 kunde Knud for Alvor tænke paa,
endnu mere at udvide sit Herredømme. Allerede
længe havde hans Opmærksomhed været henvendt paa
Norge, hvor hans gamle Fjende, Ethelreds tro
Bundsforvandte, Kong Olaf Haraldsøn havde tiltaget sig
Kongedømmet. Knud havde her Meget at hævne; thi Olaf
havde, foruden at hjelpe Ethelred imod de Danske, senere
forjaget Knuds Søstersøn Hakon fra hans Jarledømme
i Norge og selv tilegnet sig Overherredømmet over Viken
og de Strækninger af det sydlige Norge, som forhen
havde tilhørt Danekongerne, og som endnu med Føie
kunde ansees for Knuds rette Arvelod.

Mangfoldige Klager løde desuden fra Norge over
Olafs Voldsomhed med Christendommens Indførelse og
hans haarde Færd mod Høvdingerne i det Hele. En
heel Deel af disse droge endog bort fra Landet over
til Kong Knud, ved hvis prægtige og lystige Hof de
erholdt en gunstig Modtagelser og rige Gaver i Guld
og Sølv. Disse Misfornøiede i Forening med Knuds
Søstersøn Hakon æggede stadig Kongen til at gjøre
sine Fordringer ikke alene paa det sydlige, men paa
hele Norge gjeldende. Tilsidst sendte ogsaa Knud i
Aaret 1024 Gesandter til Norge, for at opfordre Olaf
til at anerkjende hans Overherredømme og blive hans
Jarl. Men Olaf svarede haanligt og lod Knud vide, at
han af al Magt vilde værne om sit Fædrenerige.
Imidlertid vedbleve misfornøiede Nordmænd i betydeligt
Antal at gaae til England og ophidse Knud, som ogsaa
omsider besluttede sig til at samle en mægtig Flaade
og Hær, for at give sine Fordringer paa Norge
tilbørlig Vægt. Rygtet om Knuds Rustninger fremkaldte
den stærkeste Uro i Norge hos Olaf og hans Mænd.
De trak Krigere og Skibe sammen og fordeelte dem
ved Kysterne, især dog i det Sydligste af Landet,
hvor man isærdeleshed ventede Angreb fra Danmark
af. Tilmed sendte Olaf Gesandter til Kong Anund
Jacob i Sverige, for at bevæge ham til at slutte sig
til Norge i Kampen mod Knud. Olaf forestillede ham
nemlig, at det var en Kamp, der ligesaameget angik
Sverige, som Norge. Thi naar Knud først havde faaet
Norge i sin Magt, vilde det naturligviis gaae ud over
Nabolandet Sverige; hans Ærgjerrighed vilde aabenbart
ikke lade sig nøie med Mindre, end med at bære alle
Nordens tre Kongekroner. Anund erkjendte
fuldkommen Rigtigheden af disse Forestillinger og indgik
Forbund med Olaf.

Saasnart Knud ved sin Ankomst til Danmark fik
Underretning herom, maa han have anseet det for
betænkeligt nok at angribe Norge. Han søgte derfor
ogsaa at skille Anund Jacob fra Olaf og skikkede i dette
Øiemed Afsendinge til Anund med prægtige Gaver.
Men skjøndt Anund iøvrigt var en stor Elsker af
Kostbarheder, lod han sig dog ikke bevæge, og Knud
indsaa nok, at der fra den Side ikke var noget Venskab
at haabe.

I det Hele maa Knud være kommen til den
Erkjendelse, at det vilde være raadeligst, endnu noget at
udsætte Angrebet paa Norge, saameget mere som Olaf
og Anund i Mellemtiden ved en personlig

Sammenkomst yderligere havde forpligtet sig til gjensidig
Understøttelse.

I Aaret 1026 drog Knud den Store igjen vesterpaa
med sin Flaade, som man troede i Norden, for at
drage til England, men i Virkeligheden for at opfylde
et Løfte, han allerede tidligere havde gjort, nemlig at
foretage en Pillegrimsreise til Rom. Knud gik over
Rouen gjennem Frankrige til Italien og blev allevegne
modtaget med den største Udmærkelse og de høieste
Æresbeviisninger, der kunde tilkomme en saa mægtig
og anseet Konge. I Rom overværede han Keiser
Konrad den Andens Kroning og traf tillige sammen
med Kong Rudolph af Burgund. Af begge disse
Fyrster udvirkede han Friheder og Lettelser for de
Danske og Englændere, som vare paa Reiser til Rom,
til hvis Bedste han tillige paa flere Steder oprettede
Herberger. Af Paven erholdt han Fritagelse for de
store Afgifter, som de engelske Erkebisper hidtil havde
maattet udrede for Pallium. Om alt Dette meddelte
Knud sine fraværende Undersaatter Efterretning i et
Brev, som endnu er bevaret, og som blev sendt til
England ved Abbeden i Tavistock, der havde ledsaget
Knud paa Reisen. Knud lovede tillige i Brevet, at han
vilde fra nu af regjere sine Lande og sit Folk efter
Guds Lov, og, efter bedste Evne, gjøre Enhver Ret og
Skjel 
Om Tiden for Knuds Romerreise ere vel Beretningerne afvigende, idet
navnlig de engelske Krøniker henføre den til Knuds allersidste
Regjerings- og Leveaar. Men de i Knuds eget Brev anførte
Tidsbestemmelser, at han overværede Konrad den Andens Keiserkroning, og at han i
Rom traf Kong Rudolph af Burgund, vidne noksom, at det maa have
været i Aaret 1027, hvilket ogsaa bedst stemmer overeens med
nordiske Skjaldeqvad, med Beretninger i Sagaerne saavelsom i det Hele
med de i Danmark og Norden dengang forefaldne mærkelige
Begivenheder. Jfr. P. A. Munch: Det norske Folks Hist. II. 680-685..
Knud den Stores Erobring af England havde vel
i mange Henseender været af den største Vigtighed
og Betydning for Danmark. Den havde bidraget
væsentlig til endelig at sikkre Christendommen og
en christelig Kulturudvikling i Landet, hvor indtil da
Rester af Hedenskabet havde vedligeholdt sig 
Den tidligere Antagelse, at en stor Deel af de endnu bevarede, ældste
danske Kirkebygninger, især i Jylland, skulde være opbyggede i Knuds
Tid af engelske Bygmestre og tildeels endog af engelske Stene, har
viist sig at være ganske ugrundet. De nævnte Stene ere nemlig
indførte fra Rhinegnene, og Kirkerne selv ere opførte idetmindste
halvtredsindstyve og sædvanlig hundrede, halvandethundrede Aar efter
Knud den Stores Død. I Knuds Tid have de allerfleste Kirker ligesom
andre Bygninger i Danmark og det øvrige Norden endnu kun været af
Træ. Men af disse Trækirker ere slet ingen opbevarede..
Istedetfor at danske Mynter endnu i Kong Svend
Tveskjægs Tid vare yderst faa, havde Knuds Erobring nu
først befæstet og udvidet den egentlige danske
Myntprægning ved engelske Myntmestre, hvis danske eller
halvdanske Herkomst dog hyppig røber sig i Navne
som Ascetel, Grim (paa Mynter fra Lund), Osgod
(Roskilde), Thored, Thorcetl (Lund) og Svartcol
(Viborg). Alligevel vare Knuds bestemt danske, i
Danmark prægede Mynter, selv forholdsviis, ulige sjeldnere,
end de engelske, af hvilke Knud lod udmynte en
forbausende Mængde fra »et større Antal Myntstæder,
end nogen anden engelsk Konge« 
»The coins of Cnut are exceedingly numerous; about 340 variations
of moneyers' names are known, and more places of mintage mentioned,
than upon the coins of any other English king«. Hawkins: Silver
Coins of England. London 84. p. 69. Siden den nævnte Bogs
Udgivelse ere endnu mange flere Variationer af Knuds Mynter opdagede
baade i England og i Norden.. Imidlertid gjaldt
engelske Mynter ligesaafuldt i Norden eller i Danmark,
som i England, især da Knud i England synes at have
taget den ikkun i Danelagen tidligere gjeldende nordiske
og danske Mark til almindelig Mynteenhed og derefter
udpræget Mynter efter en Myntfod af 240 Penninge til
en Mark 
»Der bei Knut's in England geschlagenen Münzen vorgefundene Fuss
240 Pfennige von einem Pfund Silber (zu 12 Unzen) ist ohne Zweifel
durch Einführung der Dänischen Gewichtseinheit, die Mark (von 8
Ansar oder Unzen) und 240 Stück aus der Mark hervorgerufen«.
Holmboe: Das älteste Münzwesen Norwegens (i Köhne: Numism.
Zeitschrift Berlin 1846. VI. Jahrgang)..

Ved den dengang herskende livlige
Handelsforbindelse mellem Rusland, Tydskland, det skandinaviske
Norden og de norsk-danske Nybygder og Riger i
Skotland, Irland, England og Frankrige, hvorom baade
Krøniker, Sagaer 
En kort Sammenstilling af Sagaernes og Krønikernes Beretninger om
Nordboernes Handel findes hos N. M. Petersen: Haandbog i den
gammelnordiske Geographi S. 104—120., Runeindskrifter 
Endeel idetmindste af de i svenske Runeskrifter som »døde i England«
eller »vesterpaa« ommeldte Mænd have upaatvivlelig opholdt sig der
for Handelens Skyld. En Sten i Närtuna har ogsaa opbevaret Mindet
om en Mand, der baade havde været »østerpaa« (i Rusland) og
»vesterpaa« (i England). See videre Rafn: »Runic in scriptions in
which the western countries are alluded to.« i Mémoir. de la Société
Royale des Antiqv. du Nord 1848-1849. p 331 sq. og Myntfund bære
Vidnesbyrd, bragtes ogsaa disse Mynter i store Masser
til Norden og ikke mindst til Knuds Hjemstavn
Danmark, hvor de bidroge til, betydelig at forøge den
Rigdom, som forhen især baade Handelsfærden og
Danegelden havde grundlagt. Endelig maatte Knuds
fortjenstfulde, fredelige Færd i Forening med hans
vidtstrakte, kraftige Herredømme gjøre det danske Navn
æret, istedetfor at det før meest kun havde været
frygtet.
Men tiltrods for disse mange og store Fordele for
Danmark, synes dog det danske Folk ikke at have
været saa lykkeligt eller saa veltilfreds under Kong
Knud den Stores Regjering, som det ellers maatte
formodes. Thi efter Erobringen ansaaes England mere
og mere som Hovedlandet. Det var der Knud stadig
opholdt sig, og det var derfra, at alle vigtige
Foranstaltninger udgik. Danmark var mere underordnet,
betragtedes nærmest som en langtbortliggende Provinds,
og styredes som saadan af en kongelig Statholder.
Dette synes ikke at have stemmet overeens med
Folkets Ønsker. Der var indre Gjæringer i Landet,
som krævede en kraftig og anseet Konges stadige
Nærværelse, og dobbelt saalænge Forholdet til Nabolandene
Norge og Sverige var af en saa mislig og tvetydig
Beskaffenhed.

Et Tegn paa, at Knuds Opmærksomhed fortrinlig
havde været henvendt paa England og paa Ordningen
af dets bevægede Forhold, var det ogsaa, at England
under Knuds Fraværelse i Rom vedblev at være
fuldkommen roligt, medens derimod Danmark var
Gjenstand for heftige indre og ydre Kampe. Knud havde
til Statholder i Danmark indsat sin Svoger Ulf Jarl og
tillige betroet ham sin og Emmas unge Søn
Hardeknud, hvem han rimeligviis har villet have opdraget
paa Dansk som tilkommende Konge baade over
Danmark og det for en stor Deel daniserede England.
Som et Slags Gidsel havde Knud paa sin Side
medtaget en Søn af Ulf, nemlig Svend, til England.

Men neppe var Knud borte fra Norden paa sin
lange Romerreise, før Ulf ansaa Tiden for beleilig til
at gjøre sig uafhængig, i al Fald ved at skyde sig ind
under den unge Hardeknud, hvem han fik udraabt til
Konge paa Viborgthing. Endog Dronning Emma skal
hemmelig have understøttet og opmuntret Ulf, der
tillige vistnok har kunnet regne paa en heel Deel af det
gammeldanske Parti, som ikke kunde finde sig i, at
Danmark skulde være underordnet ligeoverfor et
erobret og undertvunget Land.

Paa samme Tid synes Olaf Haraldsøn i Norge og
Anund Jacob i Sverige at have meent, at der nu var
en gunstig Leilighed til, i Knuds Fraværelse, at føre
Krigen over paa Danmarks Grund og derved afværge
den dem fra ham truende Fare. De samlede hver for
sig en Flaade og hærgede paa Kysterne af Sjælland og
Skaane. Det var netop det Foraar, da Knud i Paasken
overværede Keiserkroningen i Rom. Men kort efter
begav Knud sig paa Hjemveien. Han havde havt i
Sinde fra Flandern af at være gaaet lige til Danmark.
Men da han formodentlig underveis modtog
Efterretningen om Olafs og Anunds Færd saavelsom om Ulf
Jarls Forræderi, har han sandsynligviis ikke anseet sig
for tilstrækkelig rustet til strax at møde sine Fjender.
Han gik derfor først til England, samlede i Hast en
Hær og Flaade og seilede til Danmark, hvor han lagde
til i Liimfjorden, som dengang var et
Hovedsamlingssted for større Flaader fra forskjellige Egne, især naar
det gjaldt Tog til eller fra England.

I Liimfjorden traf Knud Ulf Jarl, som tilligemed
Hardeknud faldt Knud til Fode og bad om Naade.
Men Knud bød Ulf ledsage sig med hans Skibe og i
Gjerningen vise hans Troskab. Knud drog derefter
med den hele Flaade mod Olaf og Anund, hvem han
traf i Helgeaaen under Skaanes Kyst. I et blodigt
Søslag her kom Knud i stor Fare, hvorfra han
reddedes ved den Understøttelse, Ulf Jarl ydede ham.
Baade Knud og hans Fjender tilskreve sig Seiren, men
at Knud var den egentlig Seirende, fremgik deraf, at
Olafs og Anunds Tog ikke alene ophørte, men at
deres Flaader endog opløstes. Olaf turde ikke engang
vove at seile hjem gjennem Øresund, men gik i Land
med sin Hær ved Kalmar og drog gjennem Sverige
tilbage til Norge. Knud kunde saaledes efter
Rolighedens Gjenoprettelse tænke paa, atter at gaae til
England. Under et Ophold i Roskilde lod Knud i sin
Heftighed Ulf Jarl dræbe, fordi Ulf havde fornærmet
ham ved et Skakspil. Men rimeligviis har den
egentlige Aarsag været, at Knud ikke længere stolede paa
hans Troskab som Statholder og derfor med Glæde
har grebet Lejligheden til at rydde ham af Veien.

Hardeknud forblev ikke desto mindre i Danmark,
da Knud derefter gik til England. Endnu mere, end
forhen, var Knud styrket i sin Beslutning at vinde
idetmindste det sydlige Norge, som hans Forfædre havde
havt i deres Besiddelse. Han sendte en mægtig,
misfornøiet norsk Høvding Erling Skjalgsøn til Norge med
store Pengesummer, for at skaffe sig et mere vidtstrakt
Tilhæng der i Landet. Denne Sendelse lykkedes godt,
saa Knud kunde ansee et Erobringstog for tilstrækkelig
forberedt.

I Aaret 1028 drog Knud med en anseelig Flaade
fra England først til Danmark, sandsynligviis til
Liimfjorden, og derfra til Norge. Han gik langs Norges
Kyst lige op til Nidaros eller Throndhjem, hvor han
paa Ørethinget kaaredes til Norges Konge. Den gamle
mægtige Høvding Einar Thambeskjelver underkastede
sig ham, og kort efter hyldedes han i det sydlige
Norge, i Viken. Kong Olaf, der havde holdt sig
inderst i Dramsfjorden med sine Skibe uden at vove
sig til at møde Knud, maatte begive sig ud af Landet
til Garderige eller Rusland, hvor han afventede bedre
Tider.

Knud var saaledes Enekonge over England, det
sydlige Skotland, Danmark og Norge. Men allerede
tidligere synes han at have ført Titel som Konge af
Norge, idetmindste at slutte fra det Brev, han paa sin
Romerreise skrev til sine Undersaatter, i hvilket han
ikke alene kalder sig Konge af Norge, men ogsaa af
en Deel af Sverige 
»Canutus rex totius Angliæ et Denemarciæ et
Norreganorum, et partis Svavorum« er nemlig Indledningen til Brevet i
Florentii Wigorniensis Chronicon ad an. MDXXXI. At Brevet
dog her er henført til et urigtigt Aar, er tidligere antydet. See
ovenfor S. 000.. Dette Sidste er saameget mere
mærkeligt, som der gives Mynter af Knud den Store,
hvorpaa han kalder sig rex Svevorum, prægede i
Sigtuna af den samme Myntmester Thormod, som
ligeledes i Sigtuna har præget den samtidige svenske
Konge Anund Jacobs Mynter 
Paa Adversen sees nemlig Knuds Brystbillede med Omskrift: CNVT.
REX. SV. og paa Reversen BORMOD. ON. SIHT eller SIH. Jfr.
Hildebrand Anglosachsiska Mynt p. 148—49: »Historien lemnar dock ingen
förklaring, huru Cnut skulle kunnat kalla sig Rex Swevorum på mynt,
präglade af Anund Jakobs myntmästare och i dess myntverkstad«.
. Dette tyder unægtelig
hen paa, at Knud den Store maa have staaet i et
mere overordnet Forhold til Sverige, end Historien
veed at oplyse. Til Statholder i Norge indsatte Knud
før sin Afreise Jarlen Hakon, som dog ikke længe
nød godt af sin Ophøielse. Thi da han i Aaret
1029—30  begav sig til England, for at ægte Knuds
Søsterdatter Gunhilde, forgik han paa Hjemveien i
Pentlandfjorden; idetmindste hørtes der aldrig siden Noget
til ham eller hans Mænd. Kong Olaf troede nu Tiden
beleilig til atter at vende tilbage til Norge. Han
samlede heller ikke saa faa Folk omkring sit Banner.
Men i det store Slag paa Stiklastad (1030) faldt han
med en Mængde af sin Hær, og Knuds Herredømme
over Norge blev end yderligere befæstet. Knud sendte
derefter sin Søn Svend Alfifasøn som Konge til Norge
og lod ham hylde i Throndhjem.

Kong Knud havde forhen kun havt
Herredømmet over det sydlige Skotland. Men nu maatte
ogsaa Kong Malcolm den Anden af Skotland og Kong
Duncan af Cumberland, hvem Knud i Forening med
de Danske eller Nordmændene i Dublin havde
bekriget, anerkjende hans Overherredømme. Det er i
det Hele meget sandsynligt, at Knud som Herre over
Norge har tiltaget sig Overherredømmet over de norske
Nybygder paa Shetland, Orkn- og Syderøerne, ja
maaskee endogsaa over de ellers uafhængige norske Riger
i Irland, hvoraf det da yderligere vilde kunne forklares,
at der er fundet Mynter af Kong Knud, prægede i
Irlands Hovedstad Dublin 
Ruding: Appendix Pl. 28. Da der imidlertid ogsaa haves Mynter af
Kong Ethelred, prægede i Dublin (Lindsay: The Coinage of Ireland
Table 7 og Pl. 3 Nr. 70—72), og da baade Ethelred og Knud paa
disse Mynter kun føre Titlen rex Anglorum (ikke rex Dyflin), kunde
det dog igjen tænkes, at vedkommende Myntmestre i Dublin ligefrem
ikkun have copieret Mynter af de nævnte Konger..

Kong Knud var nu paa sin Lykkes høieste Tinde.
Hans Herredømme eller i al Fald hans
Overherredømme udstrakte sig over største Delen baade af
det skandinaviske Norden og af de brittiske Øer.
Men denne Glands blev ikke langvarig. Allerede i
Knuds sidste Leveaar begyndte der at vise sig
Spor til, at den Storhed, som Knud havde skabt,
ikke vilde kunne bevares af hans Sønner. Svend
Alfifasøns strenge og uretfærdige Regjering i Norge
vakte nemlig megen Misfornøjelse der, saa man
kunde forudsee, at Nordmændene ved første
Leilighed vilde løsrive sig. Selv det England, paa hvis
Styrelse Knud havde anvendt sin største og bedste
Kraft, truedes med en Sønderlemmelse, hvorunder det
allerede tidligere saa ofte havde lidt.

Knuds gamle Modstander, Kong Ethelred den
Andens Sønner vare nemlig nu voxede til i Normandiet
og begyndte at ville gjøre deres Arvefordringer paa
England gjeldende. Hertug Richard, Dronning Emmas
Broder og Knuds Svoger, havde vel ydet dem et
sikkert Tilflugtsted ved sit Hof, men for Emmas og
Knuds Skyld vilde han dog ikke tillade dem, saalænge
han levede, at vække Uroligheder om Arvefølgen i
England. Men Richard var død (1026) og hans ældste
Søn og Efterfølger Richard den Tredie var ligeledes
død (1028) to Aar efter, hvorpaa Regjeringen tilfaldt
hans yngre Broder Robert den Anden med Tilnavnet
Djævelen (»le diable«). Formodentlig har Knud vidst,
at Robert ikke var ham saa gunstig, som hans
Forgængere, af hvilken Aarsag han sikkert har villet søge
at knytte ham nærmere til sig. Han skal derfor ogsaa
have givet Robert sin Søster Estrid, Ulf Jarls Enke, til
Ægte. Men kort Tid efter Ægteskabet blev Robert
kjed af Estrid og skilte sig fra hende, hvorved
allerede et fjendtligt Forhold til Knud maatte udvikle
sig 
Radulph. Glaber. (hos Bouquet Recueil X. 52).. Robert sendte endog et Gesandtskab til Knud,
for paa Ethelreds to Sønners Vegne at forlange Andeel
i Regjeringen over England, og da dette ikke frugtede
noget, udrustede han en stærk Flaade. Den blev vel
for største Delen ødelagt af en heftig Storm. Imidlertid
skal Knud have indladt sig paa Underhandlinger, og den
Tro var almindelig i Normandiet, at Knud havde lovet,
at Ethelreds Sønner ved hans Død skulde faae
Halvdelen af England, nemlig den sydlige, saxiske Deel, som
Edmund Jernside i sin Tid havde havt 
Willelm. Gemmetic. Hist. lib. VI. cap. X—XIII..

Ikke længe efter disse Begivenheder døde Knud den
Store i Shaftesbury den 11te November 1035, efterat
han i nogen Tid havde lidt af en uhelbredelig Sygdom.
Han opnaaede saaledes kun en Alder af omtrent
fyrgetyve Aar, og dog havde han, som Erobrer, i henved
tyve Aar med Ære beklædt Englands Kongestol.
Skjøndt han var dansk af Fødsel og Opdragelse, og
Skjøndt han var en Søn af den frygtede Erobrer Svend,
hvem endog Englands Skytshelgen selv troedes at have
dræbt, kunde der ikke være Tale om, at han, som
Kong Svend, skulde begraves hos sine Fædre i
Danmark. Hans Liig fandt ikke alene Hvile i England,
men det blev under Folkets og Geistlighedens Klage
med stor Høitidelighed begravet i Hjertet af det forhen
saa danefjendske Wessex, i Winchester, i det
derværende Sanct Peders Kloster. Herfra førtes det
senere til Domkirken, hvor de gamle saxiske Konger
havde havt deres egentlige Gravsted 
I Cromwells Tid  bleve Kongernes Grave i Winchester opbrudte og
Benene adsplittede. Senere bleve disse igjen, saavidt muligt, samlede
og nedlagte i Trækister, som hensattes ovenpaa den Muur, der
adskiller Høichoret fra Omgangen. Paa Kisten, der nu gjemmer Knuds
Been, læses: »En hac et altera e regione cista reliqva sunt Canute et
Rufe regum, Emmæ reginæ, Winde et Arwine Episcoporum«. Ovenpaa
Kisten, som saaledes indeslutter Levningerne af flere Liig, sees en
halvaffalden, forgyldt Krone. Afbildning i Minder om de Danske og
Nordmændene i Engl., Skotl. og Irl. S. 53.. En Blledstøtte
til Knuds Amindelse og Hæder var ogsaa længe efter
at see i Domkirken. Med Taknemlighed erindrede
Geistligheden de mange og rige Gaver, Knud havde
skjænket Kirker og Klostre saavel i England som i
mange andre Lande, og med Ærefrygt bevarede Lærde
og Læge Mindet om den store Konge, der i sin
Høiheds Glands ydmyg viste sine smigrende Hofmænd, at
han med al sin Vælde ikke kunde hindre det stigende
Hav fra at trænge frem og overskylle hans Fødder, og at
han saaledes var et Intet ligeoverfor Himlens og Jordens
Herre, ja som end ikke undsaa sig for, naar han havde
overtraadt sine egne, verdslige Love, villig at bekjende
og afsone sin Brøde 
Det er saaledes bekjendt, at Knud efter engang at have forbrudt sig
mod Vitherlagsretten, idømte sig selv haarde Bøder..

Kong Knuds Eftermæle i det Hele forherligedes
sikkert nok ved hans Rundhaandethed, der ikke
indskrænkede sig til Kirker og Klostre. »Kong Knud,
hedder det i en Saga 
Knytlinga Saga cap 19., har været den gavmildeste
Konge i de nordiske Lande; thi det er med Sandhed
sagt, at han ikke mindre overgik andre Konger i det,
at han hvert Aar uddelte store Gaver til sine Venner,
end i det, at han tog langt større Skatter og Skyld
hvert Aar af tre Hovedlande, end enhver Anden, som
kun havde eet Kongerige under sit Herredømme,
hvorhos dog ogsaa er at mærke, at England af alle
nordiske Lande er rigest paa myntede Penge«. Kong
Knud, der, i Lighed med sin Fader Kong Svend,
stundom selv øvede Skjaldekunsten 
Et mærkeligt Qvad af Kong Svend Tveskjæg »i selve Oldsproget,
iagttagende efter de gamle nordiske Skjaldes Vis de strænge poetiske
Regler og med Nordens gamle Guder i Baggrunden« er opbevaret i
Flatø Haandskriftet (paa det Store Kgl. Bibliothek) og i den
Arnamagnæanske Samling 4to, 552 (paa Universitetsbibliotheket). See P.
G. Thorsen om Danevirke-Runestenen S. 11. Ogsaa af Kong Knuds
Skjaldeqvad haves et Vers, men affattet paa Oldengelsk og mere i
Kæmpeviseform. Det er en Levning af et større Qvad, som Knud
digtede, da han engang med sin Dronning Emma og sine ypperste
Mænd kom seilende til Klostret Ely. Han sang selv for, medens hans
Mænd istemmede Omqvædet. Endnu, da det nævnte Vers blev
nedskrevet (ved Aar 1100), var Qvadet almindelig i Folkemunde i England
og blev sunget offentlig i Kor. Historia Eliesis lib. I cap XXVII
(hos Gale Hist Britt. Script. I. 505). Jfr. S. Grundtvig Danmarks
gamle Folkeviser III. IX—XI., havde desuden som
ægte Nordbo en særegen Forkjærlighed for Skjalde,
til hvem han i rigeligt Maal uddelte Penge, kostelige
Ringe og guldprydede Vaaben. De nordiske og især
islandske Skjalde, som deels havde ledsaget ham paa
hans første Erobringstog, og deels senere dvælede ved
hans Hof i England, vare derfor heller ikke i deres
Qvad sparsomme med at forkynde hans Roes 
Om Knuds Gaver til Skjalde og navnlig til Thoraren Lovtunge, som
blev truet af Knud, fordi han havde vovet at foredrage et altfor
kort Qvad om ham, men som derefter vandt Knuds særdeles Yndest
ved i een Nat at digte det vidtløftige Qvad »höfuðlausn« eller
Hovedløsning, see Knytlinga Saga, cap. 19..

At Knud imidlertid ikke alene kunde erhverve,
men i Tidernes Løb bevare en saa smuk og
hæderfuld Plads, som faa andre Konger, baade i Historien og i
det engelske Folks Erindring, var dog endnu mere eller
idetmindste ligesaa meget en Følge af hans Krigerdygtighed,
Herskerkraft, Statskløgt og Retfærdighedsfølelse. Ingen
engelsk Konge før ham havde endnu baaret saa mange
og saa herlige Kroner. Hans Magt og Anseelse var
saa stor, at den tydske Keiser betragtede det som en
Ære, at hans Søn, den senere Keiser, Henrik (III) fik Knuds
Datter Gunhilde tilægte. Over Englands indre Lykke
og ydre Storhed glemte Englænderne og selv de
egentlige Angelsaxer saa temmelig de blodige
Voldsgjerninger, som fra først af vare begaaede af Knud, og
som desuden i hiin raa og blodige Tid heller ikke
havde været synderlig paafaldende eller usædvanlige; i
al Fald vare de ikke at sammenligne med Ethelreds
forudgaaede hemmelige Blodbad. Ogsaa de Danske i
Knuds oprindelige Hjemstavn Danmark maatte, med al
Uvillie over hans stadige Fraværelse og Forkjærlighed
for England, ligefuldt erkjende, at ikke nogen Dansk
hidtil havde ladet saamegen Hæder straale tilbage paa
sit Fædreland eller ladet dets Navn gaae saa vidt
omkring udenfor det skandinaviske Nordens Grændser;
thi »Knud var af alle Konger, som have talt den
danske Tunge, den mægtigste og den som herskede
over det største Rige« 
Knytlinga Saga cap. 17. Knud kaldes bl. A. her »Gamle-Knud«
i Forhold til de senere Konger i Danmark af Navnet Knud.. Baade Knud og hans Fader
Svend vare ligesom et Billede af deres Tid, i hvilken
den gammelnordiske, fra Hedenskabet nedarvede
Kæmpeaand endnu ikke havde ladet sig kue af den nye
Christendom. Men med dem var det ogsaa for det
Første ude med Stordaaden i Danmark. Hedenskabets
Magt der var brudt og en ny Aand skulde herske.
Med Rette siger Sagaen: »Da Kong Knud døde i
England, endtes de danske Kongers store Vælde, som
Slægten i lang Tid havde besiddet, idet enhver
Efterfølgende stedse havde været mægtigere, end hans
Fader« 
Knytlinga Saga cap. 19..

Allerede inden Kong Knud var død, begyndte
nemlig hans store, vidtadspredte Rige at falde fra
hinanden. Nordmændenes Had mod Knuds Statholder i
Norge, Kong Svend Alfifasøn, havde omsider naaet en
saadan Høide, at de indkaldte Kong Olaf Haraldsøns
eller den Helliges fordrevne Søn Magnus og kaarede
ham (1035) til Konge i Norge. Svend fandt det
raadeligst, med sine danske Høvdinger at drage til
Danmark, for at søge Hjelp hos sin Broder Hardeknud.
Farligt nok kunde det alligevel være blevet for Norges
Selvstændighed og Frihed, naar ikke Knuds Død var
indtruffen umiddelbart efter. Thi Knuds Sønner fik nu
Saameget at gjøre med deres egne Anliggender, at de
ikke med tilstrækkelig Alvor og Kraft kunde henvende
deres Opmærksomhed paa det frafaldne Norge. Ogsaa
i England viste der sig nemlig Tegn til Adsplittelse
eller dog til farlige indre Stridigheder, da det Baand,
hvormed Knud havde vidst at sammenknytte
Angelsaxer og Danske, stod i Begreb med at briste. Ved
Knuds kloge Politik vare vel »de angelsaxiske Slægter
mere og mere opløste og tilintetgjorte« 
Lappenberg I. 482: »Doch war Cnuts Regierung für Englands fernere
Schicksale dadurch entscheidend, dass sie die angelsächsischen
Geschlechter immer mehr auflöste und vernichtete, und dadurch der
bevorstehenden normannischen Eroberung und deren bedeutenden Folgen
den Weg ebnete«.. Men de
vare dog endnu stærke nok til at gjøre gjentagne
Forsøg paa at erhverve og hævde deres forrige
Overherredømme i England.

Knud efterlod sig tre Sønner, Hardeknud, en Søn
af Emma, og Harald samt den fra Norge fordrevne
Svend, Sønner af Alfifa (eller Elgiva, en Datter af
Jarlen i Northampton, Elfhelm) 
I England heed det dengang almindelig, at Harald og Svend slet ikke
vare Knuds og Alfifas Børn, men at de, efter Overeenskomst mellem
Knud og Alfifa, vare hemmelig understukne. The Saxon Chronicle,
Florentii Wigorn. Chron. ad an. 1035.. Ifølge de tidligere
Bestemmelser ved Knuds og Emmas Bryllup, skulde
Hardeknud, som for Tiden var Konge i Danmark,
tillige være Konge i England. Men Hardeknud var ikke
yndet af de Danske i England, maaskee tildeels paa Grund
af hans nære Forhold til den angelsaxiske Kongeslægt
gjennem hans Moder, Ethelreds forrige Dronning. De
Danske i England vilde derfor ikke anerkjende
Hardeknud som deres Konge, hvorimod alle Høvdingerne
nordenfor Watlingastræt, altsaa i Danelagen, og blandt
dem især Knud den Stores Ven, den merciske Jarl
Leofric, tilligemed Tingmændene og Borgerne i London,
der »ved det lange Samqvem med de Danske næsten
havde antaget deres Sæder og Skikke« 
Willelm. Malmesbur. lib. II. cap. XII., udraabte
Harald med Tilnavnet Harefod (eller den Letfodede) til
deres Konge. De angelsaxiske Stormænd vilde ikke
slutte sig til Harald, men vare i Begyndelsen noget
usikkre om, hvorvidt de skulde hylde Ethelreds Sønner
i Normandiet, eller, i Overeensstemmelse med Vedtægten
ved Knuds og Emmas Bryllup, tage Hardeknud til Konge
over den tilbagestaaende, sydlige, angelsaxiske Deel af
Landet. Ikke længe efter afholdtes et Witenagemot i
Oxford, og det blev da bestemt, at Riget skulde, som
saa ofte forhen, tvedeles og paa den Maade, at Harald
beholdt det Nordlige eller Danelagen, medens
Hardeknud skulde have det mere angelsaxiske Sydengland, over
hvilket hans Moder Emma og Godwin Jarl midlertidig
under Hardeknuds Fraværelse i Danmark skulde føre
Styrelsen. Mellem Harald og Dronning Emma kunde
der under slige Omstændigheder saameget mindre være
noget godt Forhold, som Harald kort iforveien havde
sendt Folk til Winchester, for at fratage Emma Kong
Knuds betydelige Skatte.

I det Hele truede det for en Tid med, at der i
England skulde udbryde en Borgerkrig mellem de
forskjellige Dele, hvori Riget nu var adsplittet.
Erkebispen af Canterbury vægrede sig ved at krone Harald
som Konge i England, saalænge Ethelreds Sønner vare
til, og det uagtet Witenagemotet i Oxford havde
erkjendt Harald for Konge over Danelagen. Den
indbyrdes Forbittrelse og Heftighed var saa stor, at
Mange, i sikker Forventning om en blodig Kamp,
flygtede med deres største Kostbarheder til de sumpige
og ikke let tilgængelige Egne omkring Klostret
Croyland, for at være i Sikkerhed der. Var Hardeknud
kommen over til England, hvortil han uafbrudt modtog
Opfordringer, vilde Krigen sandsynligviis være udbrudt.
Men Hardeknud havde for det Første nok at gjøre
med at ruste sig til Tog mod Norge, og med senere
at møde den norske Konge Magnus, som selv gjorde
Tog mod Danmark. Svend Alfifasøn var imidlertid død
i Danmark (1036), og Hardeknud ansaa det ikke længe
efter for rettest, at indgaae et Forlig med Magnus paa
Brennøerne (1038), ifølge hvilket begge Konger skulde

anerkjende hinanden saaledes dog, at den
Længstlevende skulde være Konge baade over Danmark og
Norge 
At Forliget paa Brennøerne maa være sluttet ved Aar 1038, er viist af
Munch: Det norske Folks Hist. II. 839—842..

Muligen har Hardeknud skyndt sig med at afslutte
dette Forlig, for mere udeelt at kunne vende sin
Opmærksomhed mod England, hvor imidlertid
Begivenheder vare indtraadte, som paa det Nøieste berørte
hans og hans Slægts Interesser, og som ikke længere
tillode ham at sidde rolig i Danmark. Da Emma og
Godwin saa ofte forgjæves havde opfordret Hardeknud
til at overtage sit Rige i England, voxede Haabet hos
Ethelreds Sønner i Normandiet om at gjenvinde deres
Faders Throne. Om Moderen Emma hemmelig skulde
have opmuntret dem til at komme over til England, er
usikkert. Den Ældste af dem, Edvard, gik til
England, understøttet af en normannisk Flaade paa 40
Skibe, hvormed han ankrede ved Southampton. Han
drog selv derfra til sin Moder Emma i Winchester,
men fik kun en daarlig Modtagelse hos Folket, især
da Normannerne røvede og plyndrede som i et reent
fjendtligt Land. Angelsaxerne begyndte derfor ogsaa at
sætte sig saa kraftigt til Modværge imod Normannerne,
at Edvard fandt det nødvendigt at seile tilbage til
Normandiet og for det Første opgive alt Haab om, paa
den Maade at vinde Englands Krone. Endnu
ulykkeligere gik det hans Broder Alfred, som over Flandern
var draget til England, hvor han landede ved
Sandwich. Kentboerne modtoge ham med megen Glæde,
og Alfred lod sig deraf forlede til at gaae længere ind
i Landet. Godwin Jarl, som havde sluttet sig til
Harald og de Danske, lokkede ham til Guildford, hvor
hans Mænd, omtrent 600 i Tallet, bleve saaledes
fordelte omkring i Byen og overvældede med Mad og
Drikke, at det blev let for Haralds Folk om Natten at
overrumple dem og tage dem alle til Fange. Næste
Morgen bleve de, paa hver tiende Mand nær, som
udtoges ved Lodkastning, henrettede, og Alfred selv blev
ført til Ely og efter en Slags Dom, der fældedes over
ham, blindet, hvilket kort efter voldte hans Død. »En
blodigere Daad« (udbryder et samtidigt Qvad i den
gammelsaxiske Krønike) »er ikke begaaet siden de
Danske kom til Landet og modtoges med Fred her«. Det
danske Parti fik derved saa stor Overhaand i England,
at ikke alene Emma blev forjaget fra England til
Flandern, men at ogsaa Harald kort efter blev udraabt
til Konge over hele England med Udelukkelse af
Hardeknud, som ved sin Fraværelse havde forspildt sig
selv sin Andeel i Herredømmet.

Rygtet herom maatte bringe Hardeknud i stærk
Bevægelse. Han rustede en Flaade paa ti Skibe og
seilede til Flandern, hvor hans Moder opholdt sig i
Forviisning. Men just som han kom her, modtog han
Efterretning om, at Harald pludselig var død i Oxford
den 17de Marts 1039, altsaa efter ikkun fire Aars,
men for det danske Parti gunstige Regjering. En
Yttring af Haralds Velvillie mod Geistligheden og paa
samme Tid mod de Danske var det upaatvivlelig, at han
havde skjænket sin Kroningskappe til det af de Danske
saameget yndede Kloster Croyland. Knuds efterladte
Skatte satte ham dog i Stand til behandle det engelske
Folk taaleligt, uden at paalægge det altfor store Byrder.
Hans Eftermæle er derfor ogsaa bedre, end hans
Broder Hardeknuds, som tidlig synes at have hengivet
sig til et altfor overdaadig! Levnet. Haralds Liig blev
begravet i Westminster ved London, vistnok nærmest
med Hensyn til den Understøttelse og det gode
Forhold, som gjensidig havde hersket mellem ham og
Londons Borgere 
The Saxon Chronicle, Florent. Wigorn., Henric. Huntendun.,
Encomium Emmæ &c..

Af Knuds Sønner var der ingen Andre tilbage,
end Hardeknud, og om Edvard i Normandiet kunde
der, især efter hans uheldige Tog til Southampton,
ikke være Tale, saalænge Hardeknud levede og
beskyttedes af Emma og hendes mægtige Parti.
Englands Stormænd sendte ogsaa strax efter Haralds Død
Budskab over til Hardeknud, som i Flandern laa rede
med en Flaade paa 60 Skibe, og anmodede ham om
at komme til London og lade sig krone der.
Hardeknud modtog villig Tilbudet og drog med sin Moder
Emma til England. Hardeknud øvede strax Hævn mod
sin afdøde Halvbroder Harald, som saa længe havde
forholdt ham Riget. Ved nogle af sine fortroligste
Mænd lod han Haralds Liig optage af Graven i
Westminster Kirken og kaste i Themsfloden. Her blev det
dog igjen fundet, gjenkjendt af nogle Fiskere og bragt
til de Danskes Sct. Clemens Kirke ved London, hvor det
atter jordfæstedes, først paa Kirkegaarden og senere i
et ved Kirken tidligere værende rundt Taarn 
Kirken, som ombyggedes i det syttende Aarhundrede, staaer nu inde i
London, men paa sit oprindelige Sted i »Westend«, tæt udenfor Cityens
gamle Port Templebar, og kaldes den Dag i Dag med det tilliggende
Sogn St Clemens Danes (»Ecclesia Sancti Clementis Danorum«)..
Godwin Jarl, som havde hjulpet Harald med at fange
og dræbe Ethelingen Alfred og saa mange af hans
Mænd, maatte kjøbe sig Fred af Kongen ved at skjænke
ham et yderst pragtfuldt Skib med en udmærket
Besætning, ligesom ogsaa Godwin maatte aflægge Ed paa,
at han ved at blinde Alfred kun havde adlydt den
bestemte Ordre, Harald havde givet ham. En anden af
Haralds tro Tilhængere, Jarlen Edulf af
Nordhumberland, blev derimod dræbt og hans Jarledømme
overgivet til Sigurd eller Sivard Bjørnsøn med Tilnavnet
»Digre«, en for sin Tapperhed berømt dansk Høvding.

I det Hele synes Hardeknuds Herredømme saa
temmelig at være gaaet i dansk Retning, om han end
ikke i den Grad fremhævede det danske Parti i
England, som hans Halvbroder og Formand Harald havde
gjort. Han hædrede sin Fader, Danekongen Knuds
Minde ved at stifte Messer for hans Sjæl. Blandt
hans nærmeste Omgivelser og Høvdinger forekomme
flere nordiske Navne som Styr, Thrond, Thor,
Thurgils, Thurkyl, Grimketel, Thokig, Ulfkitil o. fl.
De Danskes Overdaadighed, Pragtlyst og Overmod
havde paa den Tid naaet sin største Høide. Mødte
hundrede Angelsaxer een Dansk, maatte de staae
stille og vente til han var kommet forbi. Gik
Angelsaxer over en Bro, og en Dansk ogsaa skulde over,
maatte de ligeledes vente indtil han var ovre, og vare
de til Hest, maatte de stige af Hesten, hvis de ikke
vilde udsætte sig for Slag og andre Ubehageligheder.
De Danske kæmmede, som Skik var i deres Hjem,
daglig deres Haar, toge Bad hver Uge, skiftede ofte
Klæder, og pyntede sig paa en iøinefaldende, deres
Legemsbygning fremhævende Maade, hvilket i
Forbindelse med deres fine Væsen gjorde dem til farlige
Forførere. Næsten i ethvert angelsaxisk Huus var der
indqvarteret en Dansk, som gjorde sig til Herre i
Huset og uden Omstændigheder fordrede, hvad der
behagede ham 
Disse Efterretninger hidrøre dog fra sildigere Krøniker og indeholde
upaatvivlelig endeel Overdrivelser. Jfr. t. E. den i Midten af det tolvte
Aarhundrede affattede rimede »L'estorie des Engles« af Geffrei
Gaimar v. 4764—4780 (i Mon. Hist. Britan. p. 822, hvor det
udtrykkelig siges af Udgiveren i Note a: •These details of the insolence
of the Danes are not discoverable in any earlier writer«). Af endnu
yngre Oprindelse ere de mere udførte Skildringer hos Wallingford,
Bromton og Knighton i deres Krøniker..

Til den Misfornøielse, som vaktes herover, kom
endnu, at Hardeknud maatte udskrive en meget
betydelig Danegeld af over 32,000 Pund, for dermed at
lønne den Deel af den danske Flaade, som, efterat
have hjulpet ham til Regjeringen i England, nu agtede
at vende hjem til Danmark. Som i Knuds Tid, fik
hver Roerkarl 8 Mark og hver Styremand 12 Mark.
Enkelte Steder kom det endogsaa til Uroligheder ved
Skattens Opkrævelse, navnlig i Worcester, hvor
Borgerne ihjelsloge de i den Anledning udsendte
Huskarle Feader og Thurstan. Dette var Aarsag til, at
Hardeknud senere sendte en Hær mod Worcester
og tog en blodig Hævn for den mod Huskarlene
begaaede Voldsgjerning.

At Hardeknud alligevel ikke eensidig begunstigede
det danske Parti i England, fremgik deraf, at han
kaldte sin Halvbroder Edvard, Ethelreds Søn, fra
Normandiet over til sig, og tilbød ham Ophold og en
Stilling, som stemmede med hans høie Byrd og nære
Slægtskab til Englands Konge. Edvard modtog ogsaa
Indbydelsen og kom, ledsaget af adskillige Normanner,
kort efter over til England. Hardeknud ahnede imidlertid
neppe, at han havde hidkaldt sin Efterfølger, der snart
skulde afløse ham paa Englands Throne.

Hardeknud havde allerede tidligere i Danmark
været en stor Ynder af sandselige Nydelser, især af
stærke Drikke — en Feil, som paa den Tid neppe
uden Grund blev almindelig lagt de Danske til Last.
I England forandrede Hardeknud heller neppe sit Levnet.
Ved et Bryllup mellem Gyda, en Datter af den anseete
danske Høvding Osgod Clapa, og en anden mægtig
Dansk Toui Pruda (i Aaret 1042) havde Hardeknud
just drukket en Skaal til Brudens Ære, da han pludselig
styrtede til Jorden, truffen af et Slagflod. Han blev
baaret maalløs hjem og døde efter en Dags Forløb.
Brylluppet stod i Lambeth ved Themsen eller,
maaskee snarere, paa en Landgaard, tilhørende Osgod
Clapa i det efter ham, som det synes, opkaldte
Clapham (Clapa-ham eller Clapas Hjem) i Surrey tæt
sønden for Kennington, der nu, ligesom Lambeth, er
en Deel af London.

Hardeknud blev begravet i Winchester hos sin
Fader Knud. I den Muur, der adskiller Høichoret fra
Omgangen, er ud imod Omgangen indsat en Steen,
hvorpaa bl. A. er udhugget et Krigsskib som et Tegn
paa Hardeknuds Slægtskab med de gammeldanske
mægtige Søkonger 
Paa Stenen staaer: »Qvi iacet hic regni sceptrum tulit Hardicanutus,
Emmæ Cnutonis gnatus & ipse fuit. In hac cista Ao. 1661. Obiit A.
D. 1042«. Ogsaa det paa Stenen udhuggede Skibs Form viser hen til
det syttende Aarhundrede. See Afbildn. i Minder om de Danske og
Nordm. i Engl., Skotl. og Irl. S. 52..

Af de sidste tre danske Konger, der havde hersket
over England, bleve saaledes de to, der havde været
meest upartiske mod det saxiske Parti, netop
begravede i Vestsaxernes gamle Land i Winchester hos
de saxiske Konger; den tredie derimod, Harald, var
som den meest danske endelig bleven begravet paa de
Danskes egen Sct. Clemens Kirkegaard ved London.

Hardeknud efterlod sig intet Afkom. Han var
den sidste af Knytlingerne og i det Hele den sidste
danske Konge, der herskede over England.

*



V.

Edvard Confessor Konge i England. Norges Konge Magnus den Gode tillige
Konge i Danmark. Fordringer paa England af Magnus og Svend Estridsøn.
Magnus død (1047). Harald Haardraade Konge i Norge. Svend Estridsøn
Konge i Danmark. Danske forjagede fra England. Strid med Normannerne.
Normandiets Tilstand. Erobringer i Italien og paa Sicilien. Hertug William.
Normannernes indflydelse paa Edvard. Godwin og hans Sønner forjagede.
Deres Tilbagekomst. Normannerne, især Geistlige, forjagede. Sigurd Jarl
af Nordhumberland død. Toste Godwinsøn hans Efterfølger, men snart
forjaget. William af Normandiets Planer om Arvefølgen i England. Kong
Edvard døer (1066). Harald Godwinsøn Konge. Angreb af Toste Jarl og
den norske Konge Harald Haardraade. Deres Nederlag og Fald ved
Stanford-Bro. William af Normandiets Landgang i Sussex. Slag ved Hastings
(1066). Harald Godwinsøns Fald. Angclsaxernes Herredømme i England
fuldstændig sluttet.

*

Danevældet i England, som havde været forberedt
ved to Aarhundreders Vikingetog og Bosættelser, og
som under de kraftige Konger Svend Tveskjæg og
Knud den Store var blevet vundet og hævdet baade
med Tapperhed og Snildhed, endte brat ved Hardeknuds
lidet hæderfulde Død. Englands og Danmarks
forenede Kroner, som, efterat have været baarne af fire
danske Konger næsten lige efter hverandre, bleve
igjen adskilte, idet hvert Land fik sin egen Hersker.

Da nemlig Osgod Clapa, i hvis Huus Hardeknud
var bleven overrasket af Døden, ikke ved de øvrige
Danske i England formaaede at gjennemføre noget
dansk Kongevalg, satte de engelske Stormænd Ethelreds
og Emmas Søn Edvard paa Englands Throne, medens
den norske Konge Magnus den Gode, i Henhold til
Forliget med Hardeknud paa Brennøerne, tiltraadte
Kongedømmet i Danmark. Danmark havde saaledes
ved Tabet af England ikke alene mistet en væsentlig
Deel af Udbyttet af Aarhundreders Kampe og uhyre
Anstrengelser, men det havde endog mistet
saavel sin egentlige Selvstændighed som sin Overvægt
i Norden. I den Grad havde Danmark udtømt sin
Kraft paa Englands Erobring og i den Grad maatte det
bøde for Christendommens endelige Seir, at det paa
sin forrige Storheds Bekostning maatte, om end kun
for en Tid, lyde under en rigtignok norsk, men dog
altid fremmed Konge, ja, at det ikke engang paa egen
Haand formaaede at tilbagedrive de hedenske Vender,
som forhen stadig havde været kuede af de danske
Konger, men som nu ved skrækkelige Hærgninger paa
de christne danske Lande ligesom gjengjeldte den
Ødelæggelse, de hedenske danske Vikinger tidligere havde
øvet imod de vestlige christne Riger. Ogsaa i Norge
og i nogle Egne af Sverige havde vel nok paa den
Tid Christendommen gjort sig almindelig gjeldende
tilligemed den deraf følgende Svækkelse af den gamle
hedenske Kæmpeaand. Men hverken Norge eller
Sverige, hvor det store hedenske Hovedoffersted i Upsala
ovenikjøbet endnu ikke var omstyrtet, havde dengang
gjort saadanne Erobringer eller i det Hele været udsat
for saa store Kraftudtømmelser som Danmark.
Danevældets Fald i England maatte derved blive samtidig
med en kjendelig Tilbagegang for Danevældet,
idetmindste for et længere Tidsrum, i det skandinaviske
Norden.

Alligevel vilde Danmark ikke, ligesaalidt som det
med Danmark nu nøie forbundne Norge, strax uden
Videre opgive de formeentlig retmæssige Fordringer
paa Kong Hardeknuds efterladte rige Arvelod England.
Kort efter Hardeknuds Død meldte sig i denne
Henseende Svend Estridsøn, en Søn af Ulf Jarl og Knud
den Stores Søster Estrid. Efter først at have været
Gidsel hos sin Morbroder Knud i England, havde han,
efter sin Fader Ulf Jarls Drab, længe opholdt sig i
Sverige, hvorfra han senere var gaaet tilbage til
Danmark og derfra til England. Men istedetfor sin Frænde
Hardeknud traf han Edvard som Konge der. I
Egenskab af Søstersøn af Kong Knud gjorde han nu
Fordring paa Riget, men, Skjøndt hans Faster var gift
med den mægtige Godwin Jarl, hos hvem endog hans
Brødre Bjørn og Asbjørn opholdt sig i stor Anseelse,
kunde han dog ikke skaffe sig noget Parti i Landet,
men maatte tage tiltakke med det usikkre Løfte, som
Edvard skal have givet ham, at han, selv om Edvard
fik en Søn, dog efter Kong Edvards Død skulde arve
Englands Throne.
Svend begav sig derpaa til Danmark, for at
fremsætte lignende Arvefordringer imod den norsk-danske
Konge Magnus, hvorved Svend ydede Kong Edvard en
saare væsentlig Tjeneste. Omendskjøndt nemlig
Forliget paa Brennøerne var afsluttet mellem Hardeknud
og Magnus, før Hardeknud var anerkjendt Konge i al
Fald over hele England, fortolkede Magnus dog
Forliget saaledes, at han ifølge det var Arving ikke alene
til Danmark, men ogsaa til England. Et Gesandtskab,
han i denne Anledning afsendte til Edvard, fik vel
ikke opnaaet Noget. Men i England nærede man ikke
ringe Frygt for, at Kong Magnus med Magt vilde
søge at gjøre sine Arvefordringer gjeldende, saa Edvard
endog ved Sandwich udrustede en talrig Flaade, der
skulde møde det forventede Angreb. Men Magnus
havde imidlertid havt Nok at gjøre hjemme, især i
Danmark, deels med at redde Landet og
Christendommen mod de hedenske Vender, hvem han i Aaret
1043 tilføiede et frygteligt Nederlag paa Lyrskovshede
ved Hedeby eller Slesvig, deels ogsaa med den stadige
og blodige Kamp imod Kronprætendenten Svend og de
oprørske Daner, der havde sluttet sig til ham. Svend,
som imidlertid frygtede for Udfaldet af den ulige Kamp,
henvendte sig til Edvard med Bøn om Hjelp mod
Magnus, men forgjæves, og Magnus vandt derefter en
saadan Seir, at Svend maatte flygte fra Danmark uden
at kunne forhindre, at Magnus vedblev at være
Enekonge i Norge og Danmark.

Med disse Rigers forenede Magt kunde Magnus
være blevet meget farlig for Edvard, naar ikke Magnus
igjen fremdeles havde havt at kæmpe baade imod Svend
og imod sin Slægtning, den fra Constantinopel
hjemkomne navnkundige Væringehøvding, den norske
Kongesøn Harald Sigurdsøn (eller Haardraade), som for sig
krævede Halvdelen af Norges Rige. Da Svend og
Harald i Forening hærgede paa Danmark, og da Harald
tillige havde ikke ringe Tilhæng i Norge, besluttede
Magnus at dele Kongedømmet i Norge med Harald,
for derefter saa meget desto kraftigere at kunne
i Danmark bekæmpe Svend, der endog havde nærmet
sig til de hedenske Vender i den Hensigt at erholde
Understøttelse imod Norge.

Et yderligere Held for Edvard og England var
det, at Forbindelsen mellem Danmark og Norge, som,
hvis den var vedblevet at bestaae i længere Tid, kunde
have bevirket et farligt Angreb paa England, kort efter
ophørte ved Magnus' pludselige Død (1047). Ifølge
Magnus' egen Bestemmelse paa hans Dødsleie, blev
Harald Sigurdsøn Haardraade Konge i Norge og Svend
Estridsøn Konge i Danmark. Men disse to Konger
kæmpede alligevel længe saa heftigt med hinanden, at
Edvard, skjøndt han jævnlig rustede Flaader til
Kystforsvar, ikke behøvede fra Norden af at frygte for nogen
stor Fare. Rigtignok viste der sig strax Aaret efter
Magnus' Død paa Englands sydostlige Kyst en Flaade
paa fem og tyve Skibe under de »danske« eller snarere
norske Høvdinger Erling og Lodin, som hærgede
frygteligt ved Sandwich, paa Øen Thanet og i Essex. Men
den forlod dog snart igjen England, for i Flandern
at afhænde det gjorte rige Bytte, og for derefter at
seile hjem 
The Saxon Chronicle ad an. 1048 (og 1046), Henric.
Huntendun. Hist ad an. MXLVIII.. Baade Kong Harald i Norge og Kong
Svend i Danmark skulle under deres Kamp om
Danmarks Krone, som Harald nødig vilde slippe, endog
hver for sig have sendt Gesandter til Edvard og
anmodet ham om Venskab og Forbund. Edvard turde
ikke indlade sig herpaa. Men da han aabenbart meest
frygtede Danekongen Svend, hvis Sødskendebarn
Edgydha, Godwin Jarls Datter, han havde ægtet, er det
ikke utroligt, hvad der berettes, at han kan have
beqvemmet sig til at udbetale Kong Svend en aarlig Skat
eller Pengesum som en Slags Erstatning for hans
Arvefordringer paa England 
Adam. Bremens. Hist. lib. III. cap. 12..

Det var iøvrigt at vente, at det danske Parti i
England vilde komme til at tabe betydeligt under
Edvards Herredømme, i Særdeleshed naar Faren for et
Angreb fra Danmark mere og mere svandt bort. Strax
efter sin Regjeringstiltrædelse havde ogsaa Edvard,
foruden at holde sin for Dansksindethed mistænkte Moder
Emma under streng Opsigt som i en Slags Forviisning,
tillige udjaget flere formaaende Danske af England,
navnlig Osgod Clapa og Knuds Søsterdatter Gunhilde
tilligemed hendes Sønner Heming og Thorkil.
Gunhilde havde været gift først med Nordmanden Hakon
Jarl, der var omkommet ved Skibbrud, og senere med
Thorkil den Høies Søn Harald, der, paa sin Hjemreise
fra Rom, var bleven dræbt i Tydskland. De
landsforviste Danske begave sig for det meste til Flandern,
hvor overhovedet alle de Misfornøiede havde et
Tilflugtsted hos den mod Edvard fjendtligsindede flanderske
Greve. Osgod Clapa rustede endog i Flandern en
Flaade paa 39 Skibe, for at kunne benytte en gunstig
Leilighed til at hærge paa England.

Men noget senere, efterat Edvard følte sig sikkrere
for Kong Harald i Norge og Kong Svend i Danmark,
gik det endnu mere ud over de i England bosatte
Danske. En Svoger til Kong Edvard, Jarlen Svend
Godwinsøn var, paa Grund af en Forbrydelse mod et
Nonnekloster, erklæret fredløs, og Styrelsen af hans
Jarledømme overdraget deels til hans Broder Harald,
deels til een af Tingmændenes Anførere Bjørn,
Danekongen Svends Broder. Svend Godwinsøn, som i sin
Landflygtighed forgjæves havde anmodet Danekongen
om Understøttelse, dræbte derefter ved et lumsk
Overfald Kong Svends Broder Bjørn i England. Svend
Godwinsøn blev vel atter erklæret fredløs. Hans
Fader Godwin Jarl, som hidtil væsentlig havde holdt
til med de Danske i England, men som nu
begyndte at slaae sig fra dem, forskaffede ham dog, ved
Hjelp af sine Venner, ikke alene Tilgivelse, men
udvirkede endogsaa, at Bjørns Broder Asbjørn Jarl blev
tilligemed en stor Mængde af de andre, meest
indflydelsesrige Danske forviist fra England. Asbjørn begav
sig derefter til sin Broder Kong Svend i Danmark.

I Aaret 1049 afskedigede Edvard endvidere ni
danske Skibe med deres Besætning af Krigere, der
sandsynligviis som Tingmænd havde staaet i hans
Tjeneste. Det hedder, at han beholdt fem Skibes
Besætning tilbage, men kun for det næste Aar, efter
hvilken Tids Forløb ogsaa disse Tingmænd skulde
afskediges 
The Saxon Chronicle ad an. 1049..
Den reent danske Indflydelse paa Styrelsen af de
offentlige Anliggender i England maatte aabenbart ved
disse Begivenheder faae et stærkt Knæk. Alligevel
var det ingenlunde de egentlige Angelsaxer selv, som
efter den Tid under Edvards Regjering kom til at føre
Herredømmet. Thi Virkningerne af de Danskes
tohundredaarige Toge til og Bosættelser i England lode
sig ikke mere fortrænge. Efter de angelsaxiske Kongers
tidligere mislykkede Forsøg paa at danne en virkelig
angelsaxisk Heelstat af Wessex og Danelagen, havde
den angelsaxiske Nationalitet været i en stadig
Tilbagegang forsaavidt som en hidtil ukjendt stærk Blanding
af angelsaxiske og danske Slægter, især under de
danske Kongers Herredømme, var foregaaet ikke alene
i Danelagen, men efterhaanden i hele England. Om
derfor endogsaa enkelte, Danekongen og Danmark
særligt hengivne mægtige Høvdinger vare tilligemed
endeel danske Tingmænd forjagede fra England, kunde
dog Kong Edvard eller de ledende Mænd ved den Tid
ikke tænke paa at skaffe den angelsaxiske Nationalitet
Herredømmet igjen i Danelagen, hvor den væsentligste
Deel af Befolkningen allerede var idetmindste
halvdansk med egne Love, Sæder, Skikke, ja tildeels
med en egen Dragt, og hvor ogsaa fremdeles den
anseete danske Høvding Sigurd Digre vedblev at styre
Nordhumberland. Ligeledes udenfor Danelagen var der
efter de Danskes Forjagelse fra England i Aaret 1049
endnu talrige danske eller halvdanske Slægter og
navnlig mange Mænd, der som Myntmestre,
»Huskarle« eller Tingmænd, ja selv som Høvdinger stode i
Kong Edvards Tjeneste og hørte til hans nærmeste
Omgivelser 
Herom see Minder om de Danske og Nordm. i Engl., Skotl. og Irl.  S.
158-159 og 189-192.. Englands meest formaaende Mand paa
den Tid, Godwin Jarl, havde to Gange været gift med
danske Hustruer, gjennem hvem han var nær i Slægt
med Danekongen Svend. Længe havde han kæmpet
for de Danske i England, ligesom hans halvdanske
Sønner (hvis Navne Toste, Svend, Harald og Skule
bare Vidne om det nordiske Slægtskab) ogsaa senere
hyppig sluttede sig til deres danske Frænder i
England og Danmark og til Nordmændene baade i Irland
og Norge. Hertil kom endnu, at Godwins Datter
Edgydha, Edvards Dronning, var halvdansk, medens ikke
engang Kongen selv, Skjøndt en Søn af Kong Ethelred,
var at betragte som oprunden af reen angelsaxisk Æt
eller i al Fald som ivrig Forkæmper for den
angelsaxiske Nationalitet. Tvertimod, som født af en
normannisk Moder og som senere opdragen hos sine
Frænder i Normandiet, der upaatvivlelig lode haant om
Angelsaxernes ynkelige Svaghed ligeoverfor de Danske,
var han bleven fremmed for, ja sikkert endog mindre
velsindet imod de egentlige Angelsaxer og deres
nationale, ovenikjøbet stærkt fordærvede Sæder og
Skikke. Deres Geistlighed var nemlig uden Lærdom
og altfor verdslig i Hu. Selv nærede de heller ikke
den tilbørlige Ærefrygt for Religionen. Deres Levnet
var lastefuldt. De Store undertrykte de Smaae, og
solgte stadig Christne, ja endog frugtsommelige Qvinder
til Trældom. De havde prægtige Klæder, men ikkun
lave og elendige Huse, i hvilke de fortærede alle deres
Indtægter i Fraadseri og Drukkenskab, »i stærk
Modsætning til Normannerne og de Franske, der levede
maadeholdent, men i stolte og prægtige Boliger« 
Willelm. Malmesbur. Hist. lib. III. ad an. 1066..

Edvards Regjering i England gjengiver i det Hele
heller ikke Billedet af et hidtil undertrykt Folks sidste
kraftige Forsøg paa at hævde et virkeligt og varigt
angelsaxisk Overherredømme i England. Den viser
ikkun Billedet af en aldeles blandet dansk-angelsaxisk
Befolkning, som sønderrevet i sit Inderste af idelige
National- og Partikampe mellem Høie og Lave manglede
Eenhed og Kraft til at styre sig selv, og som derfor
snart igjen maatte kunne blive et Bytte for en
Erobrer. Forskjellige Omstændigheder begyndte ogsaa,
især i Edvards sidste Levetid, at tyde hen paa, at en
saadan Erobrer neppe længe vilde lade vente paa sig,
naar først den svage Konge havde lukket sine Øine.

Englands indre Adsplittelse og kraftesløse Tilstand
havde imidlertid vakt Erobringsdrømme ikke alene i
Danmark og Norge, hvilket i og for sig kunde have
Rimelighed, men ogsaa i det af Danske oprindelig
grundlagte Jarledømme i Normandiet. Forlængst havde
Hertugerne her havt deres Opmærksomhed henvendt
paa Englands Anliggender. Navnlig havde de ydet de
Danske Understøttelse mod Angelsaxerne, indtil de med
en vis Misundelse og Frygt havde seet Danevældet
hæve sig til dets store Høide under Knuds
Herredømme. Danevældets Fald skaffede dem ved deres
Slægtskab gjennem Emma baade med det angelsaxiske
og det danske Kongehuus en kjærkommen Anledning
til, med større Fynd, end forhen, og med stigende
Haab for Fremtiden, at blande sig i Englands Forhold,
saameget mere som een af Englands indflydelsesrige
Nabofyrster, Greven af Flandern, tillige ved Ægteskab
med en normannisk Prindsesse, Hertug Richard den
Tredies Søster, var bleven knyttet til Normandiets
Interesser.

Medens Kong Edvard af England endnu som
Landflygtig havde opholdt sig hos sine Frænder i
Normandiet, havde han havt den bedste Leilighed til at
see og beundre det normanniske Folks stadig
fremadskridende Magt og Indflydelse, ogsaa udover
Normandiets og Frankriges egne Grændser. Netop Edvards
religiøse Sind maatte det tiltale, at Normannerne vare
grebne af et stærkt religiøst Sværmeri, som drev store
Skarer og blandt dem Hertug Robert med Tilnavn
Djævelen paa Pillegrimsreiser til det hellige Land, og
som dengang (i det ellevte Aarhundrede) fremkaldte
Opførelsen af et forholdsviis næsten større Antal prægtige
Kirkebygninger i Normandiet, end i nogen anden Deel
af Frankrige 
»In diebus illis maxima pacis tranquillitas fovebat habitantes in
Normannià, et servi Dei à cunctis habebantur in summa reverentia;
unusquisqve optimatum certabat in prædio suo ecclesias ædificare et
monachos qui pro se Deum rogarent rebus suis locupletare«. Willelm.
Gemmetic. lib. VII. cap. XXII. Jfr. Mr. de Caumont: Cours
d'Antiquités Monument. IV. (Paris 1831. 8vo.) p. III sq.: »Aucune partie
de la France ne présente peut-étre autant de fondations d'églises et
d'abbayes dans un intervalle aussi court qve l'ancienne province de
Normandiet«.. Disse Kirker bleve vel væsentlig
opbyggede i den samme romanske Rundbuestiil, som før
Spidsbuestilen eller Gothiken herskede i Frankrige og de
øvrige christne Lande. Men de udmærkede sig dog
ved en dristigere Udvikling af de givne Forbilleder og
ved flere Enkeltheder, der som Yttringer af den
eiendommelige, normanniske Folkeaand, gave Normandiets
nye Kirkebygninger et noget særeget Præg 
Les Normands ont toujours été plutðt des praticiens hardis qve des
inventeurs; ils ont su, de tout temps, s'approprier les découvertes de
leurs voisins et en tirer partie chez eux. Il ne faudrait pas leur
demander ces efforts de l'imagination, ces conceptions qvi appartiennent
aux génies plus méridionaux, mais bien des applications ingénieuses,
réfléchies, une exécution suivie et savante, la persistance et le soin
dans l'exécution des détails. Ces qualités se retrouvent dans les
édifices anglo-normands bàtis pendant les Xlle et XIIIe siecles.
Viollet-le-duc: Dictionnaire raisonné de L'Architecture Francaise IV.
(Paris 1859) p. 124.. Thi
mellem Normannerne og de øvrige Indbyggere i
Frankrige, var der som Følge af forskjellig Herkomst,
dengang en stærkt fremtrædende Forskjel 
Wace i sin rimede, i det tolvte Aarhundrede nedskrevne »Le Roman
de Rou et des ducs de Normandie« skildrer levende den uafbrudt
herskende Animositet mellem Normanner og Franskmænd.. Normannerne
havde rigtignok, i al Fald med enkelte Undtagelser i
Egnen af Bessin og Cotentin, antaget det franske
Sprog 
En italiensk Historieskriver beretter, at en normannisk, fra disse Egne
stammende Greve, som endnu i det ellevte Aarhundrede var ved det
sicilianske Hof, erklærede, at han ikke kunde tale Fransk. Hugonis
Falcandi Hist. Sicula (Muratori Script. rer. Ital. VII. p. 322). Omtrent
indtil denne Tid udtaltes  þ i Normandiet endnu paa gammelnordisk
Viis som en halv S'Lyd. Af den Grund skrev man »tethaurus«
istedetfor thesaurus, »Othmund« istedetfor Osmund o. s. v. Paa nordisk
Viis udtalte Normannerne heller ikke to N'er i Enden af Navne alene
med N'Lyd, men Warenne blev til »Warethne«, Brionne til »Briothne«
og »Briosne«. Meddeelt af Leopold Delisle og Auguste le
Prevost.. Men hverken i det Indre eller Ydre
fornægtede de iøvrigt deres danske Oprindelse.
Tilligemed deres anseelige eller dog kraftige Væxt, deres
blonde Haar og deres tildeels danske Navne havde de
bevaret Snildhed og stolt Frihedsfølelse, som ikke
sjelden udartede til Trættekjærhed, Processyge og
Uregjerlighed, endvidere Tørst efter Blodhævn, Lyst
til ridderlig Vaabendaad, for derved at vinde Hæder
og Bytte, Gjæstfrihed, Forkjærlighed for
Veltalenhed og Skjaldekunst, og endelig levende Iver for
Søfart og Skibsbygning, hvori de stadig efterlignede de
gammelnordiske Former, især af Drageskibene 
See Forestillingerne af Skibe paa det berømte Bayeux-Tapet..
»Høvdingerne, som higede efter at blive navnkundige,
formaaede ofte Ungdommen, der ligesom hele Folket var
begjærligt efter Vinding, til at forlade Hjemmet og
drage til fremmede Egne, hvor der var Udsigt til at
erhverve større Rigdomme. At ride gode Heste, at
jage med Falke og at besidde skjønne Vaaben og
Klædninger, var Alles største Glæde, men naar Nøden
bød det, kunde de ogsaa udholde Hunger og Kulde,
og med Taalmodighed bære alle Krigens
Besværligheder« 
L'Ystoire de li Normant, et la Chroniqve de Robert Viscard, par Aimé,
Moine du Mont Cassin. Publiées par Champollion Figeac. Paris
1835. p. 9, hvor Normannernes Navn af den italienske Krønikeskriver
hidledes fra deres formeentlig oprindelige Hjemstavn: Øen »Nora«
(»Nor-mant«)..

Den fremmede Christendom og den fremmede
Kultur i det Hele havde saaledes endnu ikke formaaet
at kue eller tilintetgjøre den eventyrlige,
gammelnordiske Vikingeaand hos det normanniske Folk.
Normandiet var med al sin Skjønhed og Frugtbarhed ikke
istand til længere at fængsle Normannerne til deres
Hjem eller til at afholde dem fra at udvandre 
Det mærkelige Pergamentshaandskrift i Bibliotheket i Avranches
»Cartulaire du Mont St. Michel«, som i det 12te Aarhundrede er copieret
efter et ældre Værk af Munkene Gatho og Osmund, begynder med
følgende begeistrede Beskrivelse af Normandiet: »Provincia Lugdunensis
Secunda qve nunc dicitur Normannia non inmerito asseritur precipua
ceterarum quas infra se continet gallia, ut pote qve non solum est
sufficiens sibi omnium affluentissima copia, verum etiam circumiectis
provinciis non minima probatur conferre subsidia. Namqve aeris
salubritate, opime telluris ubertate, vinearum fertilitate, silvarum
delectabilitate, nemorum fruciferarumqve arborum apricitate, hortorum
salubriumqve herbarum amoenitate, metallorum qvorumqve congerie,
silvestrium domesticarumqve bestiarum multiplicitate, avium cuiusqve
generis multitudine, piscium marinorum dulciumqve aqvarum copiosa
effusione, navium cunctarumqve mercium assiduitate, clarissimarum
urbium dignitate, nobilium coenobiorum numerositate, illustrium
virorum animosissimorumqve militum populositate, ut testimonio sunt
cenomannicus pagus, anglica regna, campania, apulia, calabria, sicilia,
aliaqve plura ab eis armis adquisita diverso tempore, cunctis ad
postremum commodis humane vite, omne sue vicinitati noscitur
longe prestare«. Haandskriftet meddeler tillige adskillige Efterretninger
om Rolfs Ankomst »cum ingenti Dacorum juventute« og i det
Hele om de første normanniske Jarler.. Fra
de tidligere Pillegrimsfærder til det hellige Land vare
de i Reglen vendte tilbage til Normandiet. Men paa
en saadan Hjemreise kom fyrgetyve høie og smukke
normanniske Pillegrimme i Aaret 1016 tilsøes til
Nedreitalien, hvor der paa den Tid herskede flere smaae
græske og longobardiske Fyrster, som indbyrdes
kæmpede med hverandre om den øverste Magt, og
hvor tillige Araberne, som havde frataget de græske
Keisere det nærliggende Sicilien, stadig hærgede.
Normannerne hjalp Gaimar, Fyrsten af Salerno, med at
forjage Araberne fra hans Land, og da Gaimar hørte,
at Normandiet var riigt paa ligesaa tappre ridderlige
Mænd, »der ingensinde havde vendt nogen Fjende
Ryggen«, søgte han ved Sendebud at formaae nogle af
disse udmærkede Krigere til at drage til Italien. Dette
gav Stødet til, at efterhaanden en Mængde baade efter
Bytte og eventyrlig Hæder tørstende Normanner gik til
Nedreitalien og Sicilien, hvor de kæmpede med saa
stor Tapperhed, og hvor de tillige med saa megen
Snildhed forstode at benytte sig af de mellem
Longobarder, Grækere og Arabere herskende Stridigheder, at
de, efter først at have erhvervet sig en fast Borg i
Campaniens Sumpe og tillige Borgen Aversa la
Normanna, senere kunde erobre hele Apulien, som de
deelte i tolv Dele med tolv Borge og ligesaamange
Høvdinger, fremdeles Calabrien, ja tilsidst selv Øen
Sicilien, der i længere Tid forblev et normannisk
Kongedømme i Robert Viskards Æt. Flere af de
meest fremragende normanniske Høvdinger i Italien
bare nordiske Navne, t. E. Asmund Drengot, Anqvetil,
Rolf, Thorstein og Stig, og skildres paa en saadan
Maade, at deres oprindelige nordiske Herkomst endnu
kjendelig aabenbarer sig gjennem deres nyere
halvfranske Dannelse. Normannerne havde saaledes vel en
Tidlang kæmpet for de græske Keisere, i Forening med
disses nordiske Livvagt Væringerne, imod Araberne paa
Sicilien. Men Skjøndt de endnu hyppigere optraadte
fjendtlig imod Grækerne, omtales de dog af den græske
Keiserinde Anna Comnena med stor Begeistring. Hun
nævner Robert Viskard som udmærket ved
Legemsbygning og Evne til at herske, ja som en Achilles i
Strid, som en Odysseus i Snildhed, men tillige som
grusom, vindesyg og higende efter Uafhængighed og
Frihed. For Grækerinden maatte de høie, blonde
og kraftige Normanner endog staae som Mønstre paa
mandig Skjønhed, naar hun om en Mands Ydre ikke
vidste at sige nogen større Roes, end at han var
»deilig som en Ridder fra Normandiet«. Til Italien
medbragte Normannerne deres levende Iver for
Opførelsen af Kirker og Borge paa normannisk Viis,
ligesom de ogsaa der for en Deel indpodede normanniske
Institutioner og normannisk Skjaldekunst, hvis
Virkninger vedbleve at være kjendelige, selv efter de af
dem stiftede Rigers Undergang 
F. Schiern: Udsigt over Udvandringerne fra Normandiet til Italien
og Normannernes første Erobringer i Neapel og Sicilien, i Annaler for
Nordisk Oldkyndighed 1844-1845 S. 218-259..

At den engelske Konge Edvard kunde være stolt
af at nedstamme fra et saadant Folk, som
Normannerne, og at han kunde foretrække disse sine
Slægtninge, til hvem hans bedste Ungdomserindringer vare
knyttede, baade for de kraftløse Angelsaxer og for
hans Kaders Arvefjender de Danske, var meget
naturligt. Allerede ved hans første Tilbagekomst til
England havde der i hans Følge været endeel normanniske
Høvdinger og Geistlige, som siden stadig vare tiltagne i
Antal, og som lidt efter lidt havde faaet Besiddelsen baade
af vigtige faste Borge med dertil hørende indbringende
Len og af flere af de høieste geistlige Embeder i
England 
Normanniske Folkenavne begynde ved denne Tid at træde hyppig frem
i England. »From the time when the invasions of Ingwar and
Guihorm, and the victories of Cnut prepared the way for the eventual
triumph of the Normans, and during which that denationalizing process
was going on which the false halo of Æðelstàns and Eàdgàr's reigns
concealed, we find numerous instances of foreign names, uncouth to
our English ears, but still naturalized among us (Durcytel, Oscytel,
Tofig, Iric, Haldan, Harald, Scurfa etc) till in the closing twilight of
our history, the Norman Tancreds, Rodberts, Wilhelms, Hugos and
Gisos teach us, how rapidly we were preparing for the great
catastrophe which was to extinguish the Anglosaxon name for ever«.
Kemble: »The Names, Surnames and Nicnames of the Anglosaxons«,
i Proceedings of the Archæolog. Instit. at Winchester. 1845.. Over Kongens altfor stærkt foretrukne
normanniske Omgivelser reiste der sig en saameget heftigere
national Forbittrelse, som den normanniske, af Kongen
aabenbart begunstigede og til Paven nøie knyttede
Geistlighed let kunde afstedkomme stor Fare for den hidtil
af Paven temmelig uafhængige engelske Kirkes
fremtidige Selvstændighed. Det national-engelske Parti,
som havde jublet ved Danernes Forjagelse, opdagede
snart, at det kun havde skiftet Herrer, og at indfødte
Englændere nu mere og mere bleve tilsidesatte for de
fremmede Normanner, af hvis Stolthed og overmodige
Herskesyge de maatte døie fuldt saa megen Haan og
Mishandling, som forhen af Danerne i deres Magts
meest glimrende Tid. Da derfor en Afdeling
Normanner under Anførsel af Kong Edvards Svoger, Grev
Eustath af Boulogne, med Vold havde villet indqvartere
sig i Dover, saa Borgerne havde maattet værge sig
med Vaabenmagt, hvorved ikke faa Folk paa begge
Sider vare faldne, brød Englændernes længe dulgte
Harme ud i aabenbar Kamp mod de forhadte
Normanner. I Spidsen for Englænderne stillede sig Godwin
Jarl (til hvis Len Dover ovenikjøbet hørte) og hans
Sønner. Men de vare endnu ikke stærke nok til at
holde sig imod Normannerne, som fandt Støtte i Kong
Edvard og hans troeste Mænd, og maatte derfor flygte fra
England (1051). Godwin Jarl begav sig med sin Hustru
og tre af sine Sønner til Flandern, medens hans næstældste
Søn Harald gik til Irland, for at søge Hjelp hos de der
bosatte irske Nordmænd, som ofte tidligere havde blandet
sig i Englands og fornemmelig i Danelagens Anliggender,
og som vistnok tilmed ikke længe i Forveien havde
anerkjendt Danekongen Knuds Overherredømme.

Normannernes Seir over det national-engelske
Parti maatte selvfølgelig vække stor Glæde i
Normannernes Hjem saavel hos Folket, der fik forøget Udsigt
til at vinde indbringende Stillinger i England, som
ogsaa hos Hertug William, i hvis Hoved sikkert
allerede dengang Planer gjærede, som nærmest kun en
Efterkommer af de eventyrlig dristige Vikinger var istand
til at udklække og bringe til en lykkelig Ende.

Hertug William var en ægte Typus for det ellevte
Aarhundredes Normanner. Over hans Fødsel og
Barndom hvilede allerede et eventyrligt Skjær, idet hans
Fader Robert med Tilnavn Djævelen paa en Udflugt til
Falaise havde fattet Kjærlighed til en Datter af en
Garver, og derefter ægtet hende »paa dansk Viis«.
Frugten af dette Ægteskab var Sønnen William, som
neppe var otte Aar gammel, da Budskabet kom til
Normandiet, at hans Fader Hertug Robert paa en
Pillegrimsreise til det hellige Land var død i Nicæa i
Bithynien (Aar 1035). Hans Ungdom henrandt under
blodige Krige deels med normanniske Vasaller og deels
med Nabofyrsterne, der vilde benytte sig af
Omstændighederne til at bekrige og mulig erobre idetmindste
Dele af Normandiet, hvis Anseelse og Magt havde vakt
deres Bekymring og Misundelse. Men til Lykke for
William bevaredes hans Fædrenerige for ham indtil han
selv kunde optræde som dets Forsvarer. Med
ubetvingelig Kraft qvalte han Opstandsforsøg i det Indre
og holdt sine ydre Fjender borte. Han viste ikke
alene Grumhed, naar han ansaa det for nødvendigt,
men han besad ogsaa en sjelden Forstillelsesevne og
Snildhed. Med urokkelig Standhaftighed forfulgte han
det Maal, han engang havde sat sig, og skyede Intet,
for at gjennemføre sine Planer, saa høitflyvende disse
end maatte synes. Sin Magt havde han betydelig
styrket ved at ægte Mathilde, en Datter af den mægtige
Greve af Flandern, som iforveien var beslægtet med
ham. Hans Sødskendebarn Kong Edvard havde i sit
Ægteskab ingen Børn, hvorfor Haabet om at blive
Edvards Efterfølger nok kunde opstaae hos en Mand
med hans Ærgjerrighed. Strax efter Godwins og hans
Sønners Forjagelse havde ogsaa William aflagt sin
Frænde et Besøg i England og sandsynligviis derved
yderligere besluttet sig til at vove Alt, for at vinde
Arven efter Kong Edvard.

Godwin Jarls og det national-engelske Parties
Indflydelse i England var imidlertid endnu ikke aldeles
tilintetgjort af de fremmede Normanner. Harald
Godwinsøn havde faaet Hjelp hos Nordmændene i Irland, og
medens nogle norske Høvdinger, som vare i Følge
med ham, hærgede paa Vestkysten af England og
Wales 
Især Høvdingen Guthorm paa Ringenes. Harald Haardraades
Saga cap. 46. Hos Snorre cap. 46. Munch: Det norske Folks
Hist III. 171-172., gik han selv med sine Skibe ind i
Bristolbugten til den sydvestligste Deel af England, hvor flere
Shirer bleve grumt hærgede. Paa samme Tid var
Godwin Jarl, som i Flandern havde faaet en lignende
Hjelp, med sin Flaade kommen til Sydengland, hvor
han stødte sammen med Sønnen Harald. I Forening
seilede de derefter opad Themsen og tiltvang sig af
Kong Edvard Gjenindsættelse i deres Værdigheder og
Rettigheder. Godwin og hans Sønner bleve derved
saa mægtige, at det egentlig var dem, som styrede
England 
Adam. Bremens. Hist. lib. II. cap. 13., hvorfor ogsaa Touren nu kom til de
indvandrede Normanner, især de forhadte Geistlige, at
forlade Landet. Flere af dem maatte ved en hurtig
Flugt redde sig for Udbruddet af det engelske Folks
længe gjemte Harme. Ikke desto mindre bleve de
Gidsler, som Godwin og hans Sønner maatte stille
Kong Edvard, af denne oversendte til Hertug William
i Normandiet 
See især Willelm. Malmesbur. Hist. Lib. II. cap. 13..

Af Godwins hele Slægt blev Harald snart den
mægtigste. Godwin selv døde nemlig kort efter sin
Tilbagekomst til England (1054), og Harald fik hans
Jaiiedømme. Edvard havde Kongenavnet, men Harald
blev nu den virkelige Hersker i England. Han
udfoldede megen Virksomhed og Tapperhed, som ogsaa
gjordes nødig ved de aldrig ret standsede Stridigheder
mellem Englands Store og de dem underlagte Folk af
forskjellig Herkomst. Harald maatte saaledes kæmpe
mod den anseete angelsaxiske Jarl af Mercien, Leofries
Søn Elfgar, som var bleven forjaget fra Mercien, men
som havde faaet Hjelp deels af Indbyggerne i Wales
og deels af norske Flaader, baade fra Irland og fra
Syderøerne og Norge. Kong Harald Haardraade i
Norge havde nemlig fundet det nødvendigt at udruste en
Flaade (paa hvilken hans unge Søn Magnus var ombord),
for at hævde Norges Overherredømme over Øerne ved
Skotland, og for tillige at sikkre Norges Indflydelse paa
Skotlands Fasiland, hvor de orknøiske Jarler havde
havt større Riger, men hvor den skotske Kongemagt,
understøttet af Kong Edvards tro Tilhænger, Sigurd
Jarl i Nordhumberland, nu var i betænkelig
Tiltagende 
The Saxon Chronicle og Annals of Tigernach ad an. 1058, jfr.
Munch III. S. 267-268..

Før dog denne for England ødelæggende Kamp
mod Elfgar og hans Søn Edwin var endt, beredtes
Harald Godwinsøn nye Vanskeligheder fra det danske
Parti i Nordhumberland ved dets krigerske Høvding
Sigurd Jarls Død. I Kampen i Skotland havde Sigurd
mistet sin Søn, men trøstede sig ved det Budskab, at
Sønnen var skudt i Brystet og ikke paa Ryggen; thi,
yttrede han, »ingen anden Død vilde sømme sig for
min Søn eller mig«. Da han selv mærkede, at Døden
nærmede sig, og at det ikke skulde blive ham forundt,
mærket med Spydsod at falde paa Valen, lod han sig
iføre sin Rustning, tog Hjelmen paa Hovedet, den
forgyldte Stridsøxe i sin høire Haand og Skjoldet paa
den venstre Arm, for at han idetmindste kunde døe
rustet som en Kriger 
Henric. Huntendun. Hist. ad an. 1052 og 1055.. I ham og sikkert i mange af
hans halvdanske Nordhumbrere gjærede saaledes endnu
den hedenske Vikingeaand, som, tiltrods for
Christendommen, foragtede Straadøden og sikkert nok hemmelig
glædede sig ved Tanken om det herlige Kampliv i
Valhalla. Da Sigurds Søn Valthjof endnu var for ung til
at styre de urolige Nordhumbrere, blev Sigurds
Jarledømme overdraget til Haralds Broder Toste. Men,
skjøndt halvdansk selv, overholdt Toste ikke Knuds
Love, paa hvilke Nordhumbrerne satte stor Priis. Han
var desuden grusom og lod myrde flere anseete danske
Høvdinger, som Gamel Ormsøn, Ulf, en Søn af Dolfin
m. fl. Derover gjorde Nordhumbrerne Oprør, forjoge
Toste, efterat have dræbt en stor Deel af hans Huskarle
og Tilhængere, og toge Morkar, en Broder til Edwin,
Elfgars Søn, til deres Jarl. Med en stor Hær baade
fra Nordhumberland og fra Lincoln, Nottingham og
Derbyshire, altsaa fra Hjertet af Danelagen, rykkede Morkar
mod Oxford. En saa kraftig Bevægelse af Danelagens
Befolkning, som var bestemt paa, ikke længere at ville
taale de tiltagende Indskrænkninger og Forurettelser,
og som sikkert i det Hele nærede Mistillid til
Godwinsønnerne, der allerede tidligere havde svigtet den
danske Sag, forfeilede heller ikke sin Virkning. Morkar
fik Stadfæstelse paa sit Jarledømme, og Kong Knuds
Love bleve gjenindførte hos Nordhumbrerne. Toste
Jarl maatte endog forlade England og søge Ophold hos
sin Svigerfader Grev Balduin af Flandern, hvis Datter
Judithe, en Søster til den normanniske Hertug Williams
Hustru Mathilde, han havde ægtet. Ikke ganske uden
Grund synes Toste at have næret Skinsyge eller endog
aabenbar Fjendskab mod sin ældre Broder Harald,
som mulig hemmelig havde spillet under Dække med
de Danske, for at erhverve sig selv deres
Understøttelse til at sikkre sig Thronfølgen i England efter
Edvards Død.

Edvard kunde ikke strax overtale sig til at
efterlade Kongedømmet som Arv til Harald. Han lod først
fra Ungarn hente Edmund Jernsides Søn Edvard, for
at kunne i ham faae en Efterfølger. Men Edvard døde
pludselig kort efter sin Ankomst til London, og hans
efterlevende Søn Edgar var kun et Barn, til hvem den
vanskelige Styrelse af England ikke kunde overgives.
Kong Edvard skal da have valgt Hertug William til sin
Efterfølger, ja endog sendt Harald Godwinsøn over til
Normandiet, for at meddele William de nye, glimrende
Udsigter, der aabnede sig for ham. Men William, som
altid frygtede for Harald, benyttede denne Leilighed til
at tage den Eed af ham, at han ikke vilde tragte efter
den engelske Krone eller lægge William Hindringer i
Veien, men at han vilde lade sig nøie med en Deel af
Landet som Jarledømme saaledes, at han tillige skulde
ægte en Datter af William. En anden Beretning vil,
at Harald Godwinsøn i en Baad var gaaet ud for at
fiske under Englands Sydkyst, og at han tilfældig af
Storm blev dreven til Frankriges Kyst; her tog Greven
af Ponthieu ham tilfange og førte ham senere, efter
Hertug Williams Opfordring, til Normandiet, hvor
William aftvang ham Eeden om at afholde sig fra at
efterstræbe Englands Throne. Ifølge endnu en anden,
herfra forskjellig Forklaring, var det af egen Drift,
Harald gik over til Normandiet, for at bevirke
Frigivelsen af to Brødre, der vare stillede som Gidsler til
Kong Edvard og af ham oversendte til Hertug William,
hvilket han da ogsaa skulde have opnaaet imod at
sværge William den forlangte Eed.

Hvorledes nu end dette i det Enkelte er tilgaaet,
synes dog Harald Godwinsøn paa en eller anden
Maade ved Eed at have forpligtet sig til ikke at
modarbeide Williams Planer. Thi aldrig saasnart var Kong
Edvard Confessor eller Bekjenderen efter en
fireogtyveaarig Regjering død (1066) og Harald Godwinsøn, som det
heed, ifølge Edvards sidste Bestemmelse, antaget og
kronet til Konge i England, før William fra Normandiet
sendte Gesandter til ham, for at erindre ham om, i
Henhold til hans tidligere Eed, at afstaae
Englands Krone. Hertug William havde saa meget større
Grund til Misfornøielse, som Harald ligeledes, tvertimod
det indgaaede Forlig, havde, med Tilsidesættelse af
Williams Datter Elda, ægtet den engelske Jarledatter
Elgitha. Men Harald svarede stolt, at et aftvunget
Løfte ikke havde nogen Gyldighed, at han nu med de
engelske Stormænds Villie var retmæssig Konge i
England, og at han vilde forsvare sit Land og sit Folk
til det Yderste. For at give denne Erklæring endnu
mere Vægt, lod han Englands Sydkyst sætte i
Forsvarsstand, og samlede en stor Flaade, som laa rede
til at afværge ethvert, fra den Kant kommende Angreb.

Hertug William sammenkaldte forbittret sine Baroner
og meddelte dem de skete Forhandlinger tilligemed sin
Plan at ville drage over med en Hær, for at erobre
hele England. Betænkelighederne vare snart
overvundne. Tilliden til Williams Hærførerdygtighed og
Haabet om rigt Bytte i det herlige England virkede, i
Forening med Lyst til ridderlig Vaabendaad og Eventyr,
saa mægtigt paa Normannerne, at flere Baroner stillede
dobbelt saa mange Skibe, som de ellers vare pligtige
at udrede, og allevegne fra strømmede kamplystne,
vindesyge Krigere til Williams gammeldanske
Ravnefane 
Paa Tapetet i Bayeux føres foran Hertug William en Fane af en
særegen Form, ligesom halvrund og prydet med Fryndser, i hvis Midte
sees en Fugl, upaatvivlelig Odins Ravn. Jfr. »Minder om de Danske
og Nordmændene i Engl., Skotl. og Irl.« S. 83—94. En lignende
Ravnefane havde den kort i Forveien afdøde danske Jarl i
Nordhumberland Sigurd Digre. Den kaldtes »Ravenlandeye« og opbevaredes
længe efter Sigurds Død i Mariekirken i York.. For at give sine Fordringer paa England større
Eftertryk, henvendte William sig til Paven med Bøn
om hans Velsignelse. Paven, som med Glæde tænkte
paa, at de ham saa hengivne Normanner kunde blive
Herrer i England og derved bringe dette Land mere
ind under hans Indflydelse, end det forhen havde
været, tøvede heller ikke med at sætte Kong Harald
i Ban for hans Meeneed og overdrage Udførelsen af
Bansættelsen til Hertug William, hvem han sendte en
indviet Korsfane til Toget imod Harald.

Men paa selvsamme Tid, hvor en saa stor Fare
truede England fra Normannerne, blev Harald ængstet
af en ikke mindre truende Fare fra Normannernes
oprindelige Hjemstavn: det skandinaviske Norden.
England havde under Edvards Regjering fortæret sin indre
Kraft ved uafbrudte Kampe mellem Britter, Angelsaxer,
Danske og Normanner. Det var fornemmelig de to
sidstnævnte Folk Danske og Normanner, som hidtil
havde havt den væsentligste Andeel i denne Strid ved
fra hver sin Side at bekæmpe og tilbagetrænge
Angelsaxerne. Efterat det neppe længere kunde være
tvivlsomt, at de ødelagte Angelsaxer ikke mere vare istand
til at hævde Herredømmet over England, var
Spørgsmaalet nu kun om, hvorvidt det skandinaviske Norden
selv eller dets eiendommelig udviklede Nybygd
Normandiet skulde nyde den egentlige Frugt af de Danskes
Seire og Bosættelser i England. Afgjørelsen heraf
var nok en Kraftprøve værd.

Et mægtigt Drivhjul i den hele mod Kong Harald
og England baade fra Normandiet og Norden rettede
krigerske Bevægelse var Haralds Broder, den fra
Nordhumberland til Flandern fordrevne Toste Jarl. Strax
efter Haralds Thronbestigelse og omtrent samtidig med,
at Befolkningen i Tostes forrige Jarledømme
Nordhumberland og flere andre af Danelagens Indbyggere vare
begyndte med at blive urolige og reise sig mod Harald,
havde Toste, der meente egentlig at være ligesaa meget,
ja, skjøndt yngre, endnu mere berettiget til Englands
Throne, end Harald, nøie sluttet sig til sin Svoger
Hertug William af Normandiet, hvem han stærkt
ophidsede til at angribe England. Senere gik Toste, ikke
usandsynlig som Williams Sendebud, til Danmark,
for at søge Hjelp til et saadant Angreb. Men efterat
være kommen til Norden og efterat have overbeviist
sig om, at Nordboerne neppe vilde kæmpe som
Hjelpetropper under Williams Fane, synes Toste, formodentlig
ogsaa ledet af Frygt for Williams altfor store
Herskesyge, meest at have handlet paa egen Haand, for som
sin Part af Byttet at sikkre sig idetmindste Halvdelen
af England.

Toste opnaaede imidlertid Intet hos sit
Sødskendebarn Kong Svend Estridsøn i Danmark. Ikke at tale
om Svends tidligere Overeenskomster med Kong Edvard
Confessor, kunde han vel som Danekonge og
ovenikjøbet som Knud den Stores Søstersøn optræde med
gyldige Fordringer paa Englands Throne, og han kunde
tilmed vente at finde ikke ringe Understøttelse hos
mange danske og halvdanske Slægter i England, navnlig
i Danelagen. Men den samme ulykkelige Kamp med
Norge, som allerede oftere forhen havde virket
lammende ind paa de Danskes Færd i England, og som
havde hindret Svend i at forfølge sin Arvesag videre
mod Kong Edvard, vedblev nu ogsaa, skjøndt bilagt
kort iforvejen (Aar 1064) ved en Fred med den norske
Konge Harald Haardraade, at hindre Svend i at
angribe Kong Harald Godwinsøn. Thi den næsten
syttenaarige, blodige Krig, der lige siden Magnus den Godes
Død var ført mellem Svend og Norges Konge, Harald
Haardraade, havde, ved saagodtsom aarlige
Hærgninger af Nordmændene paa Danmarks Kyster, efterladt
Danmark i en saa afkræftet Tilstand, at Svend (som han
selv udtrykte sig) ikke kunde tænke paa at udføre en
slig Stordaad, som hans Morbroder Kong Knud den
Mægtige; det var allerede Meget, naar han vedblivende
kunde værge sit nuværende Rige mod Nordmændene.
For Svend, som endnu levende maatte bevare
Erindringen om Danevældets Glands i England, kunde
det overhovedet heller neppe være fristende at fornye
sine Forfædres Erobringstog paa en saadan Maade, at
han idetmindste skulde dele Fare, Hæder og Bytte
med en saa tvetydig Mand som Toste Godwinsøn, ja
mulig endog med dennes ærgjerrige og rænkefulde
Svoger Hertug William af Normandiet.

Toste Jarl, som efter dette i sin »Frænde« Kong
Svend snarere saa en »Fjende«, end en Ven, drog
harmfuld over til Svends gamle Fjende Kong Harald
Haardraade i Norge. Toste mindede ikke alene Harald
om de (rigtignok høist tvivlsomme) fra Norges
Forbindelse med Danmark stammende Arvefordringer paa
England, som han strax efter Magnus den Godes Død
havde villet gjøre gjeldende. Men Toste udmalede
stærkt den herskende Misfornøielse i England og den
store Hjelp, som ventede ham hos Landfolket i hans
eget forrige Jarledømme Nordhumberland, naar han
kun kom over med en anseelig Styrke. Han forstod
tillige saa godt at ægge den krigerske, efter
Vaabendaad og Berømmelse tørstende Harald, som, skjøndt
Halvbroder til den hellige Kong Olaf, dog i sin hele
Færd meest bar Præget af en djærv, hedensk Viking,
at Harald ikke længere kunde modstaae det fristende
Haab, ved det rige Englands Erobring at berede sig
og Noregsvældet en lignende Glands, som den, der
tidligere var bleven Knud og Danevældet tildeel. Toste
tilbød nemlig at ville efter Erobringen lade sig nøie
med Halvdelen af England som et Jarledømme under
Harald, hvem Englands Kongekrone skulde tilfalde. Da
en saadan Overeenskomst endelig var afsluttet, ilede
Toste tilbage til Flandern, for med en Flaade at
angribe Sydengland og i hvert Tilfælde virke sammen
med Haralds nordfra kommende Styrke.

Medens derfor Hertug William af al Magt i
Normandiet rustede sig til sit Erobringstog mod England,
arbejdedes der i Norge med ikke mindre Iver paa
at gjøre en vældig Flaade seilklar i det selvsamme
Øiemed. Midt under formeentlig uheldspaaende Varsler
og Drømme, som forøgede Frygten hos de Mange, der
ikke delte Kong Harald Haardraades stolte
Forhaabninger, lykkedes det alligevel Kongen i faa Maaneder
at tilveiebringe en større og prægtigere Flaade, end
der nogensinde før var udgaaet fra Norge. Efterat
han i Nidaros eller Throndhjem havde, for sidste Gang,
aabnet Sanct Olafs Helgenskriin og klippet Ligets, som
det sagdes, endnu voxende Haar og Negle, hvorpaa han
selv havde kastet Nøglen til Helgenskrinet i Vandet,
gik han, ved Begyndelsen af September 1066, med sin
Dronning Ellisif, sine Døttre Ingegerd og Maria og sin
Søn Olaf saavelsom ogsaa med sine store, i
Constantinopel i sin Tid erhvervede Skatte af Guld og andre
Kostbarheder, og sit berømte, seirsvante Krigsbanner
Landøde, ombord paa den ved Solund-Øerne samlede
Flaade, der tilsammen talte 240 egentlige Krigsskibe
med en Besætning af paa det Nærmeste vistnok
20,000 Mand.

Endnu før Hertug William var rede til at begynde
sit Tog fra Normandiet, bød Kong Harald strax i de første
Dage af September, sin Flaade lette Anker og seile til
Hjaltland eller Shetland og derfra til Orknøerne, der
ligesom Shetland og Syderøerne hørte til Norges
Skatlande. Allerede tidligere havde Toste Jarl paa egen
Haand aabnet Kampen mod England ved med sin i
Flandern samlede Flaade at hærge deels paa Sydengland,
paa Kysten mellem Øen Wight og Sandwich, deels
nordpaa i Nordhumberland. Men tilbagedreven i Syden
af Kong Harald Godwinsøns store Hær og Flaade, og i
Norden af Jarlerne i Nordhumberland, Morkar og Edwin,
havde han med betydeligt Tab maattet begive sig til
Kong Malcolm af Skotland, for hos ham at oppebie sin
stærkere Bundsforvante Kong Harald.

Fra Orknøerne, hvor Kong Harald havde efterladt
sin Dronning og sine Døttre, medtog han de orknøiske
Jarler og deres Skibe tilligemed den Undsætning, der
forresten var kommet til ham saavel fra Syderøerne
som fra de i Irland bosatte Nordmænd. Da han med
sin saaledes samlede Flaade, der nu bestod af henved
300 Krigsskibe med 20—30,000 Mands Besætning,
var seilet ned forbi Skotlands Østkyst, begyndte han
strax at hærge paa det nordøstligste England, hvor
Toste Jarl, som hans tilkommende Vasal, med sine
Folk sluttede sig til ham. Intetsteds paa Kysten, hvor
de hærgede og gjorde Landgang, mødte de nogen
synderlig Modstand. Thi den store Flaade, Kong Harald
Godwinsøn havde rustet til Forsvar for Englands
Kyster, var netop i de samme Dage fra Sydengland,
hvor den længe havde ligget paa Udkig efter William
af Normandiets Landgangsflaade, opløst og hjemsendt,
da den, af Mangel paa Levnetsmidler, ikke mere kunde
holdes i Søen. Med Undtagelse af ubetydelige Kampe
ved Scarborough og Holderness, hvor Landfolket søgte
at værge sig, kunde derfor Kong Harald og Toste
saagodtsom uhindrede seile opad Humberen og
Ouse-Floden, og ganske rolig ankre op ikkun to smaae
danske Mile (8 engelske) søndenfor York.

I Førstningen gik Alt godt og det tegnede til en
let Seir for Nordmændene og Toste. De engelske
Jarler Morkar og Edwin gjorde vel et Forsøg paa at
standse Harald og Toste, da disse fra deres Skibe
tillands vilde rykke frem til York. Men ved Fulford, ikke
langt fra Staden, tilføiede Harald Jarlerne et afgjørende
Nederlag og forfulgte Jarlehæren lige ind under Yorks
Mure, hvor der endnu skete stort Mandefald. Den
vigtige Stad York og det omliggende Landskab faldt
derved i Haralds Hænder, og alle Tostes baade
virkelige og tilsyneladende Tilhængere skyndte sig med
at anerkjende ham og tilsige ham den Hjelp, han
attraaede til at fortsætte sin Erobring videre mod Syd.
Paa et den 24de September i York afholdt Thing blev
det bestemt, at Nordhumbrerne og Nordmændene
gjensidig skulde stille hverandre Gidsler som Sikkerhed for
de imellem dem trufne Overeenskomster, og at
Gidslerne fra Yorks Omegn skulde møde Dagen efter,
omtrent halvanden danske (syv engelske) Mile østfor York
ved Derwentfloden og Stanford-Bro, hvor Harald og
Nordmændene allerede eengang tidligere, før Yorks
Overgivelse, havde været leirede. Harald og Toste
begave sig derefter, glade i Hu over deres stigende Held,
tilbage til deres Skibe, for at overnatte.

Næste Morgen (den 25de September) efterlod
Harald den ene Trediedeel af sit Mandskab under sin Søn
Olaf, de orknøiske Jarler og Høvdingen Eystein Orre
som Dækning for Skibene, medens han selv med de
to Trediedele af Hæren brød op ad Stanford-Bro og
York til. Det var en herlig, varm Efteraarsdag, og
Nordmændene, som overmodige heller ikke tænkte paa
nogen Fare, havde ikke medtaget deres tunge Brynjer.
Uden at møde nogensomhelst Hindring havde de
allerede naaet Stanford-Bro, da de, til deres Overraskelse,
i det Fjerne opdagede svære Støvskyer og blinkende
Vaaben. Deres første Formodning, at det mulig kunde
være Venner, maatte snart vige for den lidet glædelige
Vished, at det var den engelske Konge Harald
Godwinsøn selv, som med en stor og velrustet Hær kom
dem imøde.

Neppe havde nemlig Kong Harald Godwinsøn
erfaret sin Broder Tostes og Nordmændenes Landgang
ved Humberen, før han med den ham egne Raskhed
rustede en dobbelt saa stærk Hær, som den norske,
og i største Skynding rykkede op imod York. Hvor
uforsigtig den norske Konge Harald Haardraade havde
handlet i at indlade sig med den af Nordhumbrerne
forhadte og tidligere forjagede Toste Jarl, og hvor lidet
Harald som danefjendsk Nordmand i det Hele kunde
regne paa nationale Sympathier hos Nordenglands danske
eller halvdanske Befolkning, viste sig strax deraf, at
den engelske Konge Harald Godwinsøn med saa stor
en Hær havde kunnet ikke alene naae op til og vise
sig for York, men endog, tiltrods for Stadens nylige
Hylding af Nordmændene, blive indladt og modtaget
med aabne Arme umiddelbart efter at Nordmændene
havde forladt Byen, uden at Harald Haardraade eller
Toste havde faaet mindste Nys derom. Den Fare for
Nordmændene, som den engelske Konges Hær allerede
ved sin dobbelte Styrke frembød, forøgedes endnu
mere derved, at Hæren indeholdt saavel Fodfolk, som
især et fortrinligt Rytteri, medens Nordmændene, paa
Høvdingerne nær, maatte kæmpe tilfods. Rytteriet i
den engelske Hær bestod af danske Tingmænd 
Dette fremgaaer allerede af Snorre Sturlesøn: Harald Haardraades
Saga cap. 94. Jfr. Munck III. 333 Anm. 3: »det er tydeligt nok, at
Rytteriet netop udgjordes af de saakaldte, fornemmelig danske
Thingmænd eller Leietropper«, der
fornemmelig synes at have været oversendte fra
Danekongen Svend Estridsøn til hans Frænde Kong Harald
Godwinsøn som Hjelpetropper imod Svends og
Danmarks farlige Fjende Kong Harald Haardraade, der jo
ved en Erobring af England vilde skaffe Norge en
aabenbar, Danmarks Selvstændighed tilintetgjørende
Overvægt i Norden 
Den samtidige Willelmus Pictavensis, William Erobrerens Capellan,
siger udtrykkelig i »Gesta Guillelmi Ducis Norman, et regis Angl.«
(Duchesnius: p. 201): »Copiosa quoqve auxilia miserat eis cognata
terra Danorum.« Allerede Lappenberg I. s. 549 har, vistnok med fuld
Føie, heraf sluttet, at Hjelpen var sendt af Kong Svend Estridsøn,
hvilket, som ovenfor viist, var høist naturligt. Under Edvard
Confessors Regjering vare desuden de fleste af de danske Tingmænd
hjemsendte, og Harald Godwinsøn kunde paa egen Haand neppe endnu
have havt Tid til at skaffe sig en ny, større Styrke af Tingmænd i sin
Hoftjeneste. Munchs Indvendinger (III. 341. Anm. 1) mod
Lappenbergs Opfattelse ere derfor ikke fyldestgjørende.. Disse danske Tingmænd vare
saa berømte for deres Vaabendygtighed, Tapperhed og
Mod, at mange Nordmænd, allerede før Harald
Haardraade forlod Norge, havde fundet det betænkeligt nok,
at de skulde kæmpe mod de samme Tingmænd, om
hvem det heed, at »een af dem var bedre, end to af
de bedste Mænd i Harald Haardraades Hær« 
Snorre Sturlesøn: Harald Haardraades Saga. cap. 82..
Den første Anordning, Kong Harald Haardraade
gjorde ved Stanford-Bro, idet han opstillede sin
Fylking imod den fremrykkende engelske Hær, havde
ogsaa Hensyn til Tingmændenes frygtede Rytteri. Kong
Harald Haardraade, som forfængelig stolede paa sin
vante Krigslykke, havde nemlig ikke villet høre Tostes
fornuftige Raad, at vende tilbage til Skibene, hvor den
hele Styrke kunde blive forenet, og hvor man i hvert
Tilfælde foreløbig var i Sikkerhed for Rytteriet. Harald
lod sine Nordmænd imod Rytteriet danne en
Skjoldborg eller en stor, skjolddækket Kreds, indenfor
hvilken Bueskytterne stode. Den yderste Række fik Ordre
til at vende Spydene mod Brystet paa Rytterne, og
den næste mod Hestenes Bringer. Samtidig afgik saa
hurtig, som muligt, Iilbud tilhest til Skibene, for at
kalde de der efterladte Folk til Undsætning.

Medens Kong Harald reed omkring, for at bringe
Alt i Orden, hændte det sig, at hans Hest snublede,
og at han selv faldt til Jorden. Harald, som med
Rette frygtede, at hans Mænd skulde ansee dette for
et nyt, uheldigt Varsel, havde Aandsnærværelse nok
til at udbryde: »Fald betyder Lykke paa Farten«. Men
den engelske Konge var da allerede saa nær, at han
tydelig kunde see Faldet. Han spurgte: »hvo den høie
Mand i den blaa Vaabenkjortel med den smukke Hjelm
var.« Og da man svarede ham, at det var den norske
Konge selv, yttrede han: »Det er en stor og drabelig
Mand, men med hans Lykke turde det nu være ude.«

Da Hærene mødtes til Kamp, sprængte først en
i Rustning tæt indhyllet Kriger, ledsaget af en Snees
Tingmænd, hen fra den engelske til den norske Hær. Han
reed frem foran sine Ledsagere og bød Toste paa den
engelske Konges Vegne Forlig og Andeel i
Herredømmet over England, enten nemlig Nordhumberland
eller maaskee endog en Trediedeel af England. Men
da Toste spurgte, om der ikke ogsaa var tænkt paa
Vederlag til Norges Konge for den af ham stillede Hær
og Flaade, svarede Ridderen, at »han skulde faae syv
Fod Jord eller Saameget, som han var høiere, end
andre Mænd«. Toste afslog da ethvert Tilbud om
fredelig Overeenskomst, eftersom »han og Harald
Haardraade tilsammen vilde vinde England eller døe med
Ære«. Da Harald Haardraade senere ønskede at vide,
hvo hiin Ridder havde været, og Toste havde fortalt
ham, at det var hans Broder Kong Harald Godwinsøn
selv, gjorde Kong Harald Haardraade Toste
Bebreidelser, fordi han ikke i Tide havde underrettet ham derom,
at han kunde have ladet Harald Godwinsøn dræbe.
Men Toste forsikkrede, at han hellere selv vilde døe,
end svige sin Broder, der kom for at gjøre ham store
Tilbud om Magt og Herredømme og trygt stolede paa
frit Leide. Kong Harald lod sig derved stille tilfreds
og yttrede, at den engelske Konge »kun var en lille
Mand, men at han sad fast i sine Stigbøiler«.

Harald Haardraade og Toste toge derefter Plads
indenfor Nordmændenes Skjoldborg, hver i sin Ende
og Kongen under sit Banner »Landøde«, hvorpaa
Slaget begyndte. Saalænge Nordmændene forbleve rolig
staaende i deres Fylking, kunde selv Tingmændenes
Rytteri, trods nok saa heftige Angreb, ikke bryde de
faste, sluttede, Rækker, som modtoge Tingmændene
baade med løftede Spyd og med en tæt Pileregn. Men
da Rytteriet efter sit mislykkede Angreb trak sig
tilbage, ansaae Nordmændene dette for Flugt og i deres
Iver for at forfølge den formeentlig slagne Fjende,
brøde de selv deres gode Fylking. Tingmændene
samlede sig atter, og en skarp Strid begyndte, i hvilken
den langt talrigere engelske Hær haardt trængte ind
paa Nordmændenes adspredte Skarer. Forgjæves gjorde
Kong Harald Haardraade Underværker af Tapperhed
hvor Striden var hedest og Faren størst. Han faldt,
dødelig saaret af en Piil i Halsen. Hans Død
ophidsede Nordmændene endnu mere. Under en
Standsning i Kampen tilbød Kong Harald Godwinsøn Resten
af den norske Hær Fred. Men Nordmænderne afsloge
det, og paany rasede Kampen. Toste Jarl, som i
Harald Haardraades Sted havde stillet sig under
»Landøde«, gik frem i Striden med Fortvivlelsens Mod og
med en Tapperhed, som vandt almindelig Hæder. Men
ogsaa han faldt snart. Det kunde nu hverken nytte,
at en enkelt Nordmand forbausede den engelske Hær
ved ene i flere Timer at forsvare Stanford-Broen og
ved at nedlægge fyrgetyve Englændere, før han selv
ved List blev dræbt, eller at omsider Eystein Orre
ankom fra Skibene med den længe savnede
Undsætning. Thi baade Eystein og hans Folk vare ved
Ankomsten saa udmattede af den store Skynding, hvori
de vare ilede til Valpladsen, at flere af dem i Slagets
Tummel sank døde om af Anstrengelse. Orre Stormen,
som Slutningskampen efter Høvdingen Eystein Orre blev
kaldet, varede derfor ikke længe. Største Delen af
Eysteins Folk faldt, da heller ikke de vilde modtage
Fred af Englænderne, men foretrak at følge deres
høihjertede, tappre Høvding Kong Harald Haardraade i
Døden. Forholdsviis faa Nordmænd reddede sig ved
Flugt, og af hele den stolte norske Flaade skal der kun
være bleven nogle og tyve Skibe tilbage. Med dem
seilede Kong Harald Haardraades Søn Olaf igjen op
til Orknøerne, efterat have taget den faldne Toste Jarls
to Sønner med sig. Men baade sin Faders Liig og
hans umaadelige Skatte, som efter Sagnet neppe kunde
bæres af tolv Mand, maatte Olaf lade blive tilbage i
sine Fjenders Hænder i England. Paa Orknø ventede
ham endnu den bedrøvelige Tidende, at hans
Halvsøster Maria var død samme Dag, ja i samme Time,
som Faderen Kong Harald var falden 
Jfr. især Snorre Sturlesøn: Harald Haardraades Saga cap. 81—94.
Harald Haard. Saga (Fornmannasögur VI) cap. 112—120..

Nordmændenes Nederlag ved Stanford-Bro var
følgelig aldeles fuldstændigt. Dyb Sorg maatte det vække
i Norge, at ikke alene dets berømte Konge Harald
Haardraade var falden, men at den med saa stor
Omhu og Opoffrelse udrustede Erobringshær var
tilintetgjort, og at hermed alle stolte Drømme om
Noregsvældets Udstrækning over England og derigjennem
maaskee tillige over flere Lande, vare med eet Slag
henveirede. Norge selv blev ovenikjøbet deelt mellem
Haralds to Sønner Olaf og Magnus, og det var let at
forudsee, at en saadan Svækkelse af Norges Magt
maatte blive hilset med Jubel i Danmark, hvor Kong
Svend og hans Folk nu for første Gang i mange Aar
kunde føle sig trygge for Nordmændene, ja mulig
endogsaa tænke paa at gjenvinde Danmarks tidligere
Overherredømme over Norge eller i al Fald dog at øve
Hævn for Nordmændenes ødelæggende Hærgninger i
Danmark. For Datidens djærve, krigersksindede
Nordmænd var det i Sammenligning hermed kun en daarlig
Trøst, at det mislykkede Erobringstog til England
forsaavidt ydede Norge Gavn, som det fortærede en stor
Deel af den endnu levende hedenske Vikingeaand og
derved forberedte Gjennemførelsen af et fredeligere,
christeligt Liv i Landet. Endnu mindre kunde Datiden
forestille sig, at Nederlaget alligevel skulde blive af
ikke ringe verdenshistorisk Betydning forsaavidt som
det havde afledet og mægtig svækket den engelske
Hær og derved bidraget til, at Hertug William af
Normandiet saa hurtig og let kunde virkeliggjøre baade sin
eventyrlige Landgang i Sydengland og sin Erobringsplan
mod hele det engelske Rige.

Kong Harald Godwinsøn havde nemlig ikke
forvundet sin Seirsruus i York, da Iilbud bragte Melding
om, at Hertug William to Dage efter Slaget ved
Stanford-Bro (eller den 27de September) havde landsat sin
store Erobringshær i Sussex, hvor han stærkt
forskandsede sig ved Hastings. Overmodig meente
Harald, at han snart skulde blive færdig med den
normanniske Hertug paa samme Maade, som nylig med
Norges Konge. Ankommen til London afslog han
derfor ogsaa alle Williams Tilbud om Forlig, hvorimod
han ivrig paaskyndede saavel Forstærkningen af sin
svækkede og udmattede Hær som ogsaa Udrustningen
af en Flaade til dermed at forhindre William i at vende
tilbage til Normandiet. Men Harald maatte erfare, at
en Kamp mod William hverken blev anseet for saa
let eller for saa retfærdig, som Kampen imod hans
Broder Toste og den norske Konge, og at derfor
Folket ikke var saa villigt, som ellers, til at følge hans
Opraab om Hjelp. Hertil kom endnu, at Williams
Hær, som udgjorde henimod 60,000 Mand med et
fortrinlig beredet og øvet Rytteri, viste sig at være langt
stærkere, end Harald havde tænkt sig, og at desuden
det for Harald saa vigtige Rytteri af danske
Tingmænd, som i Slaget ved Stanford-Bro noget nær havde
gjort Udslaget, nu i det sidste Øieblik erklærede, at
de ikke vilde kæmpe mod William og hans
Normanner. Aarsagen til denne Beslutning af Tingmændene
kan hos saa berømte Krigere neppe, som det antydes,
have været Frygt for Normannerne eller William. Men
enten vare Tingmændene mulig kun oversendte af
Danekongen Svend for at bekæmpe hans Fjende den
norske Konge Harald Haardraade, og følgelig ikke for
stadig at støtte den engelske Konge i Besiddelsen af en
Throne, hvorpaa Svend selv havde Fordring, eller
ogsaa kunde maaskee William, ved foreløbig
tilsyneladende at støtte sig til det undertrykte og
misfornøiede danske Parti i England, have vundet
Tingmændene for sig. William søgte idetmindste strax at
opflamme sin Hær baade ved at gjenkalde Mindet om
Rolfs og Normannernes tidligere Stordaad og ved
tillige at erindre dem om, at de i England havde at tage
Hævn for det i sin Tid paa deres danske Frænder
øvede skrækkelige Blodbad.

Saameget er i al Fald vist, at da Kong Harald
Godwinsøn (i Midten af October Maaned 1066) fylkede sin
Hær mod William ved Hastings, holdt de danske
Tingmænd sig tilbage 
Willelmus Pictavensis (Duchesnius p. 201) beretter nemlig
endvidere (see ovenfor S. 372 Anm. 2) om de danske Hjelpetropper: »Non
tamen audentes cum Guillelmo ex æquo confligere, plus eum qvam
Regem Noricorum extimentes, locum editiorem præoccupauere, montem
siluæ per quam aduenere vicinum. Protinus equorum ope relicta,
cuncti pedites constitere densius conglobati«., saa Harald i Hovedsagen alene
havde Fodfolk at stille mod Normannernes baade af
det ovennævnte talrige og farlige Rytteri og af
Fodfolk bestaaende Hær 
Tapetet i Bayeux fremstiller ogsaa i Slaget Angelsaxerne væsentlig
tilfods og Normannerne tilhest.. Ikke destomindre reiste Harald
uforsagt sit Kongemærke, Dragebanneret 
Willelm. Malmesbur. lib. III. ad an. 1066 siger rigtignok, at
Haralds Banner, som af William senere blev sendt til Paven,
forestillede en kæmpende Mand. Men ligesom det angelsaxiske
Kongebanner forhen havde været en Drage, saaledes sees ogsaa paa
Bayeux-Tapetet ved det Sted, hvor Kong Harald falder, netop et Dragebanner.
Foruden det egentlige Kongebanner kunde dog Harald muligviis tillige
have havt et særeget Familiebanner., og overtog
selv Ledelsen af sin mod Rytteriet paa en Høide tæt
sluttede, kileformede og skjolddækkede Fylking. Efterat
i den normanniske Leir Skjalden Taillefer (Oldnordisk
Þoðleifr?) paa ægte gammelnordisk Viis, som tredive
Aar tidligere Islænderen Thormod Kolbrunaskjald i
Slaget ved Stiklastad i Norge, og som endnu næsten
hundrede Aar senere Skjalden paa Grathehede i
Danmark, havde sunget opmuntrende Krigssange for Hæren,
idet han Skjøndt tilhest, ligeledes efter nordisk Skik,
kunstig legede med flere Sværd og Spyd paa eengang,
begyndte han Slaget ved at dræbe flere Englændere
med sine velrettede Spydkast og ved derefter freidig
at styrte sig ind i Fjendens tætteste Skare, hvor han
dog snart blev overmandet og faldt. Englænderne
værgede sig i det Hele med stor Rolighed og
Tapperhed mod det normanniske Rytteri, som ikke formaaede
at bryde deres fast sluttede Fylking. De engelske
Bueskytter anrettede stor Ødelæggelse blandt
Normannerne, og det saa farligt nok ud for William, under
hvem endog flere Heste vare dræbte, da det omsider
lykkedes Normannerne ved forstilt Flugt at faae den
engelske Hær til at forlade den skjolddækkede Fylking
og den fordeelagtige Stilling paa Høiden. Normannerne
kastede sig derefter med ustandselig Kraft over de
adspredte Englændere, der, mærkeligt nok, nu, under
saagodtsom ganske lignende Forhold, netop fik samme
Skjebne, som de selv saa kort i Forveien i Slaget ved
Stanford-Bro havde beredet Nordmændene. Ligesom
der Kong Harald Haardraade og Toste, saaledes faldt
ogsaa her Kong Harald Godwinsøn og hans to Brødre,
efterat have kæmpet med den største Manddom. Med
dem segnede for bestandig det angelsaxiske
Kongebanner Dragen, i hvis Sted de normanniske Hertugers
gammeldanske Ravnemærke og deres af Paven
indviede Korsbanner seirrig vaiede paa Valpladsen som
synlige Tegn paa den angelsaxiske Kongemagts
Undergang og paa det nye verdslige og religiøse
Herredømme, der nu ved de fransk-danske, Paven hengivne
Normanner skulde raade i England.

*


VI.

William Erobrerens Kroning. Uroligheder i England. De Danske i
Danelagen understøttes af Danekongen Svend Estridsøn (1069). Asbjørn Jarl
bestikkes. Williams Ødelæggelse af Danelagen. Ny Hjelp fra Danmark (1074).
Hakon Jarls Forræderi. Danekongen Knud den Helliges tilsigtede
Englandstog. Hans Død (1086). Williams Død kort efter. Erik Lams Englandstog
(1138). Normannernes Erobring af de norske Kongeriger i Irland. Norges
Afstaaelse af Syderøerne til Skotland. Planer om forenede fransk-danske
Landgange i England. Danmark-Norge berøves Orknøerne og Shetland.
Danske Minder i Normandiet og Nordengland. Dansk-normannisk Aand
raadende i det nye England.

*

Kort efter Seiren ved Hastings vilde William
Erobreren lade sig krone som Englands Konge,
endskjøndt ikkun den mindste Deel af Landet i
Virkeligheden adlød hans Herredømme. Mod Vesten henimod
Wales stod hans Magt kun paa saare svage Fødder,
ligesom hele Danelagen endnu var fuldstændig
ubetvungen. De normanniske Høvdinger, der væsentlig
tragtede efter Bytte og tilmed frygtede for, at Williams
Ophøielse til Konge kunde blive dem farlig, vare i
Førstningen heller ikke stemte for Kroningen. Men
ved Haabet om Grevskaber og store Jordegodser lode
de sig bevæge til at lade deres Indsigelser falde.
Erkebiskopperne af York og Canterbury ledsagede
Hertug William til Westminster Abbediet ved London,
hvor den normanniske Biskop af Coutances spurgte
først Normannerne og siden Englænderne, om de vilde
tage William til Konge. I denne Anledning opstod et
Jubelskrig, som de Normanner, der vare samlede
udenfor Kirken, antoge for Tegn til Oprør imod deres
Høvding. De ilede til London og begyndte at antænde
Staden, for i den derved opkomne Forvirring bedre at
kunne redde sig. Med den yderste Nød fuldbyrdedes
Kroningshøitidelighederne i Kirken, hvor William
tilsidst næsten befandt sig ganske alene med Præsterne,
da alle Andre styrtede ud, for at sørge for deres eller
deres Slægtninges Liv og Eiendom.

Kroningen ydede strax William den store Fordeel,
at mange mægtige Mænd underkastede sig ham. Ved
de store Pengesummer og Kostbarheder, som faldt i
Williams Hænder, og deriblandt ikke mindst ved den
af hans Forgænger fra den norske Konge Harald
Haardraade i Slaget ved Stanford-Bro erobrede
umaadelige Guldskat, kunde William desuden paa normannisk
Viis til sin Vaabenstyrke føie Bestikkelser og Gaver i
viid Udstrækning, for at fremme sin Magt. Allerede
Aaret efter (1067) var hans Herredømme saavidt
sikkret, idetmindste i det ved de tidligere Kampe med
de Danske stærkt svækkede angelsaxiske Sydengland,
at han selv kunde tilbringe en rum Tid i Normandiet,
medens hans Broder Biskop Odo førte Regjeringen i
det nyserobrede Land. Kampen om Herredømmet her
var dog endnu ingenlunde tilende, skjøndt det foreløbig
lykkedes William at dæmpe nogle truende indre
Uroligheder. Sønnerne af den i Slaget ved Hastings
faldne Kong Harald Godwinsøn havde nemlig i Forening
med Irer og Britter fra Wales gjort Angreb paa de
vestlige Kyster af England. Ligeledes var Staden
Exeter af Harald Godwinsøns Moder bleven ophidset til
en temmelig alvorlig Opstand. Ogsaa Edmund
Jernsides Sønnesøn, Kronprætendenten Edgar Etheling, som
endog lige efter Slaget ved Hastings var i London
udraabt til Englands Konge, havde begivet sig til
Skotterne, i Forening med hvem han indgik nøie
Forbund med de mod William fjendtligsindede Indbyggere
i den tilgrændsende Danelag.

Thi endnu i Aaret 1068 havde Normannerne ikke
undertvunget denne Deel af England, hvis Indbyggere
saagodtsom »vare blevne eet Folk med de Danske« 
Willelm. Malmesbur. lib. II. cap. 5. Jfr. ovenfor S. 168 Anm..
Normannerne stødte ikke længere her, som i det
gammelsaxiske Sydengland, paa en allerede i Forveien
underkuet og demoraliseret Befolkning, der vel med
Knurren, men dog uden Sværdslag eller alvorlig
Modstand oplod sine tidligere Eiendomme til Deling blandt
de fremmede Erobrere. Tvertimod traf Normannerne
i Danelagens danske eller dansk-angelske Slægter et
Folkefærd, der havde paafaldende Meget tilfælles med
dem selv som en naturlig Følge deels af fælles
oprindelig Herkomst fra Danmark, deels ogsaa af senere
Blanding med saa nærbeslægtede Folk som Angelsaxer
og Franker. Normannerne forefandt i Danelagen den
samme levende Iver for Religionen, den samme stærkt
udviklede Frihedsfølelse og det samme Had mod al
Undertrykkelse, som de havde medbragt fra deres eget
Hjem. I Modsætning til Sydengland var der i
Danelagen en mærkværdig Mængde frie Jordbesiddere eller
Selveiere, sandsynligviis Efterkommere af de første
danske Erobrere. Agtelsen for den personlige Frihed
var saa stor og almindelig udviklet, at der paa den
Tid i Danelagen kun fandtes ganske enkelte Trælle i
Sammenligning med de talrige Trælle i den sydlige,
angelsaxiske Deel af England 
Idet Turner (Hist. of the Anglo-Saxons III. boock VIII. ch IV. og IX.)
fremhæver, deels at »there can be no doubt that nearly three-fourths
of the Anglo-Saxon population were in a state of slavery«, deels, at
det var »only to the freemen of the Counties, as we now call them,
freeholders, and to the free inhabitants of the burghs or boroughs,
and cities, whom we now call burgesses and Citizens, that any
legislative representation can have applied in the Anglo-Saxon times« og at
»the freeholders appear to have multiplied from the Northern
invasions«, gjør han tillige efter Domesday-book opmærksom paa den
Kjendsgjerning, at der samtidig (omtrent ved Aar 1080) fandtes en
ulige større Mængde frie Mænd og Selveiere (»liberi homines« og
»sochmanni«) i Danelagens Grevskaber, end i den sydlige,
angelsaxiske Deel af England. »This intimates to us the politicai benefits
which resulted from the invasions of the Northmen. They appear to
have planted in the colonies they occupied a numerous race of
freemen; and their Counties seem to have been well peopled« — »It was
perhaps as much by the destruction of the Anglo-Saxon great
proprietors, as by Northman colonists near the Baltic, that the numbers
of the free were so numerous in the districts where the Danes had
predominated«. Det meest danske Grevskab i Danelagen Lincoln har
ogsaa i Domesday-book uden nogen Sammenligning forholdsviis det
største Antal Selveiere (»sochmanni«) i England, nemlig 11,322 og det
var dog paa en Tid, da allerede flere af Normannernes skrækkelige
Ødelæggelsestog vare gaaede hen over Danelagen. I »Jubilee Edition«
af »The whole works of King Alfred the Great« (Oxford and
Cambridge 1852. Vol. I. p. 510—512) anslaaes, vistnok nogenlunde
rigtigt, den daværende danske Befolkning i England til omtrent en
Trediedeel og Angelsaxerne til to Trediedele, hvorhos det dog
udtrykkelig bemærkes, at det langt overveiende Antal Frimænd fandtes
blandt de Danske. Jfr. Minder om de Danske og Nordmænd, i Engl.,
Skotl. og Irl. S. 217—222., netop ligesom i
Normandiet, hvor beviislig Trældommen var afskaffet
omtrent to hundrede Aar tidligere, end i nogen anden
Deel af Frankrige 
Leopold Delisle: Études sur la condition de la Classe Agricole et
l'État de l'agriculture en Normandie. Evreux 1851 p. 21—25 og fl. St.. Den for Normandiet og
Danelagen fælles Frihedsaand havde ogsaa paa begge disse
Steder grundlagt fælles frie Institutioner, som ellers
ikke kjendtes i Frankrige og England. Navnlig synes
dette at have været Tilfældet med Nævnen eller
Juryen, hvortil de første Spor i det vestlige Europa,
om end i en ufuldkommen og fra den nærværende
forskjellig Form, forekomme i Danelagen næsten
hundrede Aar før den normanniske Erobring af
England, og i Normandiet selv omtrent samtidig med denne
Erobring. Omendskjøndt danske Love i Normandiet
aldrig fik en saadan Udstrækning eller Betydning, som
i Danelagen med dens særegne Danelov, havde
Normandiet aabenbart endnu flere danske Retsinstitutioner
fælles med Danelagen, t. E. Nam, hvorved en Creditor
under visse Formaliteter selv kunde gjøre sig betalt for
sit Tilgodehavende af sin Skyldners Eiendele, og
Holmgang (hvorved Retssager afgjordes ved
Tvekamp), der ogsaa var et Udtryk af trodsig
Frihedsfølelse blandet med Lyst til Selvtægt og Kamp 
De ikke faa Historikere og Retslærde, som i Normandiet have villet
finde de første Spor til den i Vesteuropa og navnlig i England
udviklede Jury, og som i den Anledning paaberaabe sig
Overensstemmelser ikke alene med det skandinaviske Norden selv, men ogsaa med
den gammelnordisk-varægiske Nybygd Nowgorod i Rusland (t. E.
Biener: Das englische Geschwornengericht. Leipzig 1852. S. 34), have
altfor meget overseet, at disse Spor i Normandiet ikke med Sikkerhed
kunne føres længere tilbage, end til William af Erobrerens Tid,
hvorimod tilsvarende Spor allerede hundrede Aar tidligere forekomme i
Danelagen i Nordengland. See Minder om de Danske og Nordmændene
i Engl., Skotl. og Irl. S. 207—217. Efter de nyeste Undersøgelser
turde det imidlertid være tvivlsomt, om ikke Danelagens her
paaberaabte, for Nævninger anseete »lahmen« eller »lagemanni« snarere
have hørt til den af Øvrigbeden valgte Ret eller Domstol (»dómr«),
som efter Vidneforklaringerne og Nævningernes Kjendelse afsagde den
endelige Dom. Forhaabentlig ville kommende kritiske Forskere bedre,
end hidtil, vide at skjelne mellem de stadig sammenblandede
Medeedsmænd, Nævninger og de egentlige Dommere, hvilket turde være en
nødvendig Betingelse for en klar Opfattelse af de Danskes Fortjeneste
af Juryen i de vestlige Lande. En omhyggelig Sammenligning mellem
Retsforholdene i det gamle Norden og de særegne, dansk-norske
Institutioner i de nordiske Nybygder i Vesterleden, navnlig i Danelagen,
hvis Love indeholde adskillige danske Benævnelser og Retsudtryk (t. E.
»Drenghs«, Bonda«, »Leisinga« (en Frigiven), »Lahslit«, »Thing« m. fl.),
som tildeels hentyde paa eiendommelig danske eller nordiske
Institutioner, vilde være meget ønskelig. Hvorvidt Holmgang eller Duel kan
ansees for, først at være kommen til Frankrige med Normannerne
eller, som det antages, allerede tidligere at have været udbredt der,
vilde ved en slig Sammenligning formeentlig ogsaa blive endelig
oplyst. Om Nam see Kolderup-Rosenvinge: Leges Canuti Magni.
1826. 4to. p. 48 og Retshist. II. 202.. Selv
i Udseende og Væxt maae Danelagens Beboere have
lignet deres Frænder Normannerne, med hvem de
hyppig havde kjendelig danske Navne tilfælles 
Ifølge Domesday-book og samtidige normanniske Krøniker og Breve
t. E. Rolf, Asketil, Knud, Harald, Thorgeir, Thorgrim, Thorketil,
Thorolf, Thorstein, Ketil, Hacon og flere. Saavidt man kan skjønne,
havde idetmindste nogle af de fælles Navne antaget en lidt anden
Form i Frankrige, end i England. Isærdeleshed synes de Danskes
Efterkommere i Normandiet at have yndet Former som »Turgis«,
»Turold«, »Turchetil« (eller Truqvetil), »Anschetil« (eller Anqvetil),
medens deres Frænder i Danelagen mere kaldte sig »Torgis«, »Torold«,
»Torchetil« og »Aschetil«. Paa begge Steder benyttede de paa
gammelnordisk Viis Tilnavne; i Normandiet t. E. Asmund Drengot,
Turstin Scitel; i Danelagen »Uluuard wite«, »Toui Pruda«. Ligeledes
bibeholdt de Danskes Efterkommere i England Benævnelserne efter
deres Fædre med Tilføielse af -son, t. E. »Godricus Tokesone«, »Outy
Grimkelson« (hvoraf upaatvivlelig en stor Deel af de nulevende engelske
Slægter have faaet deres Navne paa -son). I Normandiet derimod blev
dette samme -son oversat til filius, fils eller fitz, t. E. Turstin-fitz-Rolf
(hvoraf igjen de senere, oprindelig normanniske Navne Fitzwilliam,
Fitzherbert o. fl.)- Indtil det 13de Aarhundrede omtrent vedblev man i
Normandiet, i Dokumenter idetmindste, ved Folkenavnene at tilføie fils
eller filius, t. E. Anschitellus fllius Anslec. Men fra den Tid af
udelodes fllius og det heed kun »Roger Turqvetil«, »Robert Toustain«,
»Guillaume Turgot«, endskjøndt endnu i Begyndelsen Efternavnet
sattes i Genitiv, altsaa med Underforstaaelse af filius. At man i
England ulige mere og længere bevarede det oprindelige -son, var en
ligefrem Følge af det danske Elements større Udbredelse,
Reenhed og Styrke, af hvilken Aarsag ogsaa de danske Folkenavne i
Danelagen i det Hele taget vare langt talrigere, end i Normandiet.. Baade
ved deres Skjæg og Dragt, ved deres med Dansk
stærkt blandede Sprog og hele Udtale adskilte de sig
bestemt fra de egentlige Angelsaxer i Sydengland.
Ligeoverfor en saa kraftig, frihedselskende og i
det Hele urolig Befolkning som Danelagens, er det
ikke usandsynligt, at den snilde William Erobrer i
Begyndelsen kan have anvendt smigrende Ord om gammelt
Slægtskab i Forbindelse med gyldne Løfter om
Opretholdelsen eller endog maaskee almindelig Indførelse
af danske Love 
Efterretningerne herom findes imidlertid ikke i samtidige Kildeskrifter,
men i de saakaldte Edvard Confessors Love (hos Thorpe: Ancient
Laws and Institutes of Engl.), som i deres nuværende Skikkelse ere
langt senere nedskrevne (ved Aar 1200), og som i det Hele indeholde
flere Unøiagtigheder. Det hedder nemlig: »Erat etiam lex Noricorum
et Danorum: Norfolk, Suffolk, et Grantabridgeshyre et Deira... qvam
cum Rex Wilhelmus audisset cum aliis sui regni legibus, maxime
appretiatus est eam, et præcepit, ut observaretur per totum regnum.
Proferebat enim, qvod antecessores ejus, et omnium baronum fere
Normannorum Norwegienses extitissent, et qvod de Norweja olim
venissent. Et hac auctoritate leges eorum, cum profundiores et honestiores
omnibus aliis essent, præ cæteris regni sui legibus asserebat se debere
seqvi et observare«. Thi ikke at tale om den let forklarlige
Sammenblanding af Danske og Nordmænd, er Danelovens Udstrækning i
England her angivet altfor ringe, med mindre Danelovens Omraade strax efter
det danske Herredømmes Undergang skulde være bleven indskrænket,
hvorom dog Intet vides. Det er hævet over al Tvivl, at idetmindste
en Deel af det til Danelagen hørende nordlige Mercien, nemlig de
fleste af Femborgene og deres Distrikter løde under den danske Lov,
ligesom der vistnok heller ikke kan være Spørgsmaal om, at hele
Landskabet Lindisey eller Lincolnshire, som var den meest danske Deel
af England, og som af den Grund endnu forholdsviis bar de fleste
danske Stedsnavne at opvise, jo ogsaa maa have hørt til Danelovens
egentlige og oprindelige Distrikt. Om William Erobrerens
Paaberaabelse af Slægtskab med de Danske i England og om hans Foregivende
at ville hævne det danske Blodbad see forøvrigt Henrici Huntendun.
Hist. lib. VI. ad an. 1066, hvor dog Beretningen heller ikke er samtidig.. Men da dette i Virkeligheden aldrig
kunde stemme med hans og hans Normanners
Erobringsplaner, hvorfor han ogsaa snart handlede i en
heel anden Aand, og da han grumt tilintetgjorde
Angelsaxernes Eiendomsret i Sydengland ved at uddele
Landet til sine Normanner, idet han tillige omstødte
den af de Danske yndede og beskyttede engelske
Nationalkirkes tidligere Selvstændighed, maatte det blive
klart for Folket i Danelagen, at det ved Williams
Fremrykning nu for dem gjaldt om at bevare saavel
deres Eiendomme som deres borgerlige og religiøse
Frihed mod Normannernes Angreb. Først efter store
Anstrengelser og en haard Kamp lykkedes det Kong
William hen i Aaret 1068 at sætte sig i Besiddelse af
de danske Femborge, der laae som en Formuur for
Danelagen. Bestyrtede herover søgte Danerne i det
øvrige Nordengland ikke alene at samle deres hele
Styrke mod William. Men de henvendte sig ogsaa
med Bøn om Hjelp til den danske Konge Svend
Estridsøn, der som Efterkommer af Kong Knud den
Store ansaa sig for arveberettiget til den engelske
Throne.

Danmarks Anseelse og Magt var netop paa den
Tid atter i stærk Stigen. Sverige var optaget af en
heftig Kamp mellem Hedenskab og Christendom, og
Norge kunde efter Harald Haardraades ulykkelige Tog
og Rigets Deling mellem hans Sønner ikke længere
maale sig med Danmark. Forholdene baade i Norden
selv og i England synes derfor ogsaa, idetmindste for
en Tid, hos Kong Svend Estridsøn at have vakt Haabet
om at fornye Danevældets Glands som i hans
Morbroder Knuds Dage. Strax efter William Erobrerens
Kroning havde Svend ved en til England afsendt
Hirdmand forlangt, at William skulde anerkjende ham som
Overherre og udbetale ham en aarlig Skat; i modsat
Fald truede Svend med at ville med al sin Magt
angribe og tilbageerobre sit Arverige England. Omtrent
samtidig gjorde Kong Svend et Tog til Norge med en
anseelig Flaade og Hær, for at hævne Nordmændenes
tidligere Hærgninger paa Danmark i Harald
Haardraades Tid, eller nærmest vel for at undertvinge hele
Norge, hvis Forening med Danmark vilde kunne
bidrage væsentlig til en endnu større Udvidelse af
Danmarks Herredømme. Men William Erobreren, der med
Rette betragtede Svend som en farlig Modstander,
forstod som ægte Norman ved List, Overtalelse og,
gjennem særegne, til Danmark udskikkede Sendebud,
tillige ved Bestikkelse og endelig ved den ham
hengivne bremiske Erkebisps Forestillinger og Hjelp
foreløbig at bevare Freden med Kong Svend.
Sandsynligvis har heller ikke Svend for Alvor kunnet tænke
paa Englands Erobring, før Krigen med Norge lykkelig
var tilendebragt.

Ved Aar 1068 vare dog ikke alene
Fjendtlighederne mellem Danmark og Norge standsede, men
Forsoningen var yderligere bleven bekræftet ved
aftalte Ægteskaber baade mellem Danekongen Svends
Datter Ingerid og Norges Konge Olaf (der snart efter
ved sin Broder Magnus' Død blev Enekonge) og tillige,
som det synes, mellem Kong Olafs Stedmoder, Harald
Haardraades Enke Ellisif og Danekongen Svend selv.
Under alle Omstændigheder var Forholdet mellem
Norge og Danmark nu paa den Tid, da de
nordhumbriske Daner opfordrede Kong Svend til at bekrige
William Erobreren, af en saa venskabelig Natur, at
William med Grund kunde frygte for en Samvirken af
begge Landes Flaader og Hære imod sig. Da han
derfor hørte, at Svend i Danmark med stor Iver rustede
sig til et Englandstog, ilede han med at formaae Kong
Olaf af Norge, som i det Hele, hvad ogsaa hans
Tilnavn Kyrre (den Fredelige) antydede, yndede Fred, til
at forholde sig rolig og ikke yde Kong Svend nogen
Understøttelse.

I Mellemtiden havde William skyndt sig med at
erobre den ene Stad i Danelagen efter den anden og
tilsidst Hovedstaden York, som han lod befæste eller
rettere sikkre ved Opførelsen af to Kasteller.
Allevegne foer han frem med stor Grumhed mod
Indbyggerne, og det saa daarligt ud for de Danskes Sag,
endskjøndt Skotterne og Edgar Etheling sluttede sig til
dem. Den danske Flaade udeblev ogsaa længere, end
man havde ventet.

Men det var heller ingen ubetydelig Flaade, Kong
Svend havde samlet. Den indbefattede ikke alene
Skibe og Mandskab fra Danmark, men som det hedder,
fra mange af de omliggende Lande. Anførselen lededes
af Kong Svends Broder Asbjørn, den Samme, som
tidligere var bleven forjaget fra England, desuden af
Svends to Sønner Harald og Knud, af Jarlen Thorkil
og endelig af Biskop Christian af Aarhus, en Søn af
Odinkar den Yngre. Henimod Eftersommeren landede
Flaaden, som skal have bestaaet af 240 Skibe, først
ved Sydengland, formodentlig i det Haab at virke
sammen med Haralds Sønner, der atter havde gjort
Angreb paa det vestlige England. Men da Haralds
Sønner allerede vare slagne tilbage, gik Flaaden til
Østangel, hvor de Danske søgte at lande, men hvor de
lede et stort Tab. Flaaden vendte sig derfor mere
mod Norden og hen i September (1069) seilede den op
ad Humberfloden.
Med Glæde bleve de Danske her modtagne af
deres Landsmænd. Ved en tidligere Reisning havde
Nordhumbrerne i Durham nedhugget den normanniske
Besætning, og noget efter havde Edgar Etheling
tilligemed endeel Skotter og Nordhumbrere bemægtiget sig
Durham og tillige den ene af Borgene i York, hvor
William Erobrerens Søn Robert faldt. Men den anden
Borg i York holdt sig indtil William selv kom til Hjelp.
Under mange Grusomheder og udstrakte Ødelæggelser
tilbagevandt William det Tabte og efterlod da en
anseelig Besætning i de paany forskandsede Borge. I
Forening rykkede nu Nordhumbrere, Daner og Skotter
mod York. For yderligere Sikkerheds Skyld vilde
Normannerne her befrie deres faste Borge for de mange
tilstødende Vaaningshuse, og stak derfor Ild paa dem.
Men da disse Huse for en stor Deel vare af Træ, greb
Ilden saa stærkt om sig, at næsten hele Byen
afbrændte. Danerne og deres Bundsforvante indtoge
alligevel kort efter de fritliggende Borge og nedhuggede
samtlige deriværende 3000 Normanner. Haabet hos
de Forbundne om »at erobre hele England« maatte
derved finde ny Næring, især da ogsaa samtidig længere
mod Syd og Vest de undertrykte Angelsaxer begyndte
at reise sig mod de forhadte Normanner. Men efterat
William med Kraft havde dæmpet disse
Opstandsforsøg i deres første Begyndelse, rykkede han under
skrækkelige Ødelæggelser skyndsomst mod Nord, hvor
han atter satte sig i Besiddelse af York, der ved hans
Komme var bleven forladt af Danehæren. I Julen
(1069) var han tilstede i Domkirken i York, iført sin
prægtige Kroningsdragt, ved hvilken han aabenbart
vilde indvirke paa Nordhumbrerne. Edgar Etheling
og Skotterne havde imidlertid begivet sig hjem til
Skotland. Den danske Hær og Flaade vedblev derimod
at holde sig ved Kysten i Yorks Nærhed. William
besluttede derfor at gribe til det Middel, han ofte med
stort Held havde afbenyttet, nemlig Bestikkelse. Ved
store Gaver skal han have formaaet Asbjørn Jarl,
Overanføreren for den danske Flaade, til at ligge stille
eller i al Fald til kun at hærge paa Kysterne. Saaledes
hengik Foraaret. Henad Sommeren (1070) hærgede og
plyndrede de Danske, i Forbindelse med endeel
fredløse angelsaxiske eller angelsaxisk-danske Oprørere og
deres djærve Høvding Hereward, de rige, af
Normannerne besatte Klostre Peterborough og Ely. Men
hermed endte det store danske Tog, hvortil saa
glimrende Forventninger havde været knyttede. Med Skam
og Skade vendte Flaaden tilbage til Danmark, hvor
ogsaa Kong Svend i sin billige Harme lod Asbjørn Jarl
dømme fredløs.

Ovenpaa de Ødelæggelser, William havde ladet
Danelagen eller Nordhumberland gjennemgaae, vilde
han, i rigtig Erkjendelse af den derfra stadig truende
Fare, ligesom søge at vinde den dansksindede
Befolkning ved at udnævne den unge, almeenyndede
Valthjof (en Søn af den danske Jarl Sigurd Digre af
Nordhumberland), som havde underkastet sig ham, til Jarl
først i Huntingdon og Nordhampton og siden i
Nordhumberland. Valthjof blev desuden gift med Judithe,
en Slægtning af William. Men omendskjøndt den
normanniske Erobring af England nu i det Hele taget var
fuldendt, udbrød der dog snart nye Stridigheder, idet
nogle af Williams egne Høvdinger, blandt dem ogsaa
Valthjof, sluttede en Sammensværgelse imod ham.
Valthjof fortrød at have deeltaget heri og aabenbarede
hele Planen til William, som strax gik angrebsviis frem
mod sine Fjender, af hvilke Jarlen Radulph af
Østangel maatte flygte. Radulph drog over til Kong Svend
Estridsøn i Danmark, hvem han paany indstændig
opfordrede til at komme de mange Misfornøiede i
England til Hjelp. Svend lod sig overtale til at vove
endnu eet Forsøg paa at gjenvinde England. Han
afsendte atter (1074) en Flaade paa henimod 200 Skibe
under Anførsel af sin Søn Knud, der alt havde været
med paa det første Tog, og af Jarlen Hakon.
Danehæren trængte vel frem til York og plyndrede
Domkirkens Skatte. Men Flaaden udrettede i det Hele ikke
engang saa Meget, som den forrige, og seilede snart
tilbage til Danmark, hvor Hakon Jarl beskyldtes for at
have ladet sig bestikke af Kong William. Hakon blev
ogsaa, ligesom Asbjørn, landsforviist. Ved Danekongen
Svend Estridsøns Død kort efter (1076) befriedes
William for een af sine farligste Modstandere, med
hvem han havde havt saagodtsom uafbrudt Strid om
Kongedømmet i England 
Efter den samtidige Adam Brem. Hist. lib. II, III, Fortsættelserne af
The Saxon Chronicle og Chron. Florent. Wigorn. (som begge
fra først af have sluttet med Slaget ved Hastings 1066), Orderici
Vitalis Hist. Eccl. lib. IV (Duchesnius p. 513—515), Lectiones
de legatione Helsini Abbatis in Daniam (Langebek: Script. III. 252—
258), Willelm. Malmesbur. Hist. lib. III. &c..

De indre Uroligheder i Danelagen vedbleve ikke
destomindre at gjære. Tiltrods for Jarlen Valthjofs
beviste Anger og tiltrods for hans Hustrus Slægtskab
med William, lod William ham til stor Sorg for hele
Danelagen henrette udenfor Winchester. Hans Liig
førtes senere til det af de Danske fortrinsviis yndede
Kloster Croyland, hvor han til Williams Harme dyrkedes
som en Helgen af Danelagens fortrykte Befolkning.
Store Skarer af Misfornøiede havde ogsaa samlet sig i
de Sumpe og Moradser ved Bugten »the Wash«, som
især netop gjorde Egnen omkring Croyland og Ely til
temmelig sikkre Tilflugtsteder mod Williams svære
Rytteri og svært bevæbnede normanniske Krigere.
Blandt Høvdingerne for disse fredløse Mænd nævnes
flere med nordiske Navne, som Sweyn og Sitric, og
fra deres Tid stamme sikkert nok ikke faa af de gamle
Sagn og Sange om Fredløse og Bueskytter, som
i mange Henseender røbe Lighed med Sagnene i det
skandinaviske Norden. Andre misfornøiede danske og
angelsaxiske Mænd flygtede heelt ud af Landet, nogle
til Flandern, Frankrige og Tydskland, men endnu flere
til Skotland, hvor fra nu af det danske Element gjorde
sig mere gjeldende, end før, fremdeles til Danmark
og selv til det fjerne Byzantz eller Constantinopel, hvor
de, efter tildeels at være indtraadte blandt Væringerne,
fik afstaaet et eget Stykke Land, og hvor de i
Væringernes Rækker havde Leilighed til oftere at
kæmpe for den østromerske Keiser imod de forhadte
Normanners i Syden bosatte eller der kæmpende
normanniske Frænder 
En meget levende, men maaskee temmelig poetisk Fremstilling
af Nordenglands Undertvingelse af William findes i Augustin
Thierry's »Histoire de la conqvète de l'Angleterre par les Normands«.
Ogsaa Lappenberg har (i »Geschichte von England« 2ter Band) givet
en udførlig Oversigt af de samme Begivenheder. Men Lappenberg, der
i det Hele, som bemærket ovenfor (S. 231), har miskjendt det danske
Folkeelements Betydning baade i Danelagen og i det øvrige
England, har ogsaa her ladet sig paavirke af sin Sympathi for de
tydske Angelsaxer, uagtet han ikke tør nægte, at disse ved deres
ynkelige Svaghed, Adsplittelse og store Fordærvelse selv fremkaldte deres
Underkuelse og Tilintetgjørelse..
Men selv en William Erobrers frygtelige
Ødelæggelser i Danelagen, som efter hans egne Ord havde
til Hensigt at gjøre Nordhumberland til en Ørken,
havde ikke formaaet at kue den Uafhængigheds- og
Friheds-Aand, som med gammelnordisk Seighed stadig
vedligeholdt sig der. Haabet om Befrielse fra
Normannernes tunge Herredømme luede atter op, da Svend
Estridsøns Søn Knud, senere med Tilnavn den Hellige,
efter sin svage Broder Haralds Død (1080) var bleven
Konge i Danmark. Knud havde allerede to Gange
selv været paa Tog mod England og hver Gang seet
alle Anstrengelser fra Danmarks Side mislykkes paa
Grund af de Øverstbefalendes Forræderi. Knud
besluttede sig derfor til selv at afvadske den paa de
danske Vaaben hvilende Skamplet i det stolte Haab,
at en Knud paany skulde komme til at bære Danmarks
og Englands forenede Kroner.

Udsigterne hertil tegnede heller ikke ringe.
Normannerne i det Hele vare paa Grund af deres
Grumhed og Rovsyge forhadte saavel af Angelsaxerne som
af Danske, Skotter og Britter. William havde desuden
at kæmpe ikke alene mod sine egne mægtige Baroner,
men ogsaa mod sin egen Broder Odo, Biskop af
Bayeux (som eftertragtede Pavestolen, og som i den
Anledning hemmelig vilde snige sig ud af England), ja
selv mod sine egne Sønner, som tidlig indtoge en
fjendtlig, udfordrende Stilling imod ham. Rygtet om,
at den danske Konge Knud, der var gift med en
Datter af den William fjendske Greve af Flandern, ivrig
forberedede et Tog mod England, og at han havde
faaet Løfte om betydelig Understøttelse baade af sin
Svigerfader, Greven af Flandern, og af sin Svoger, den
tidligere neutrale norske Konge Olaf Kyrre, satte derfor
William i den største Uro. Han lod det ikke være
nok med at befæste sine Kyster og allevegne fra England
af at samle Krigere. Men han lod hente Tropper fra
Normandiet, Frankrige og andre Egne, hvor han kunde
komme til at hverve. For at bestride de hermed
forbundne Omkostninger, opkrævede han atter Danegelden,
den forhadte Skat, hvorfor Folket i England længe
havde været befriet. Desuden forbød han de Danske
i Danelagen at bære deres eiendommelige Dragt,
ligesom han ogsaa begyndte med at befale dem at lade
deres lange Skjæg afklippe, for at de fra Danmark
ventede Krigere ikke paa Dragten skulde kunne kjende
deres Landsmænd.

Ulige virksommere var Williams sædvanlige Middel
ved slige truende Farer: Bestikkelse. Medens der i
Danmark havde samlet sig en Flaade paa 1000 Skibe
i Liimfjorden, hvoriblandt 60 Skibe med velrustede
Tropper fra Norge, sad Kong Knud i Hedeby og tøvede
med at komme til Flaaden. Her havde imidlertid
Williams Guld og Løfter virket paa Høvdingerne, og
blandt Andre fornemmelig vel paa den fra
Landflygtigheden tilbagevendte Asbjørn Jarl, som allerede forhen
havde ladet sig bestikke af William. Asbjørn var
idetmindste een af Hovedmændene for den Uenighed og
Misfornøielse, der udbrød blandt det forsamlede
Mandskab. Flaaden skiltes ad, med Undtagelse af
Nordmændene, som bleve liggende med deres Skibe til
Kongens Ankomst. Toget maatte opgives og Knud,
som vilde straffe sine i Forveien ved nye Tiendepaalæg
til Geistligheden ophidsede Krigere med haarde Bøder,
fordi de egenraadig vare dragne hjem, faldt kort efter
som Offer for en oprørsk Bevægelse i Odense (1086) 
The Saxon Chronicle, Florent. Wigorn Chronicon ad an. 1084—
1086, Willelm. Malmesbur. Hist. lib. III. Ælnothi vitæ Sancti
Canuti cap. 12 (Langebek Script. r. D. III), Svenonis Aggonis
Reg. Dan. Hist. cap. 6. Saxonis Grammatici Hist. Dan. lis XI
(ed. Müller I p. 582). Knytlinga Saga cap. 41 og 49-61..
William kunde atter i dette Tilfælde prise sin gode
Lykke.

William Erobrer overlevede imidlertid ikke længe
Danekongen Knud den Hellige. Under et Ophold i
Rouen Aaret efter (i September 1087) døde
Normandiets og Englands mægtige Behersker saagodtsom
forladt af Alle. Hans Død gav Tegn til Splid og
Adsplittelse i hans Rige, idet Normandiet for en Tid blev
adskilt igjen fra England. Under Williams to Sønner
og nærmeste Efterfølgere paa Englands Throne William
den Anden og Henrik den Første skete vel intet
Angreb fra Danmark. Men Kong Henrik saa med
Bekymring, hvorledes Norges krigerske Konge Magnus
Barfod ved gjentagne Tog søgte for Norge at erhverve
Overherredømmet over Irland i Forbindelse med
Herredømmet over Man, Syderøerne, Orknøerne og Shetland,
hvilket let kunde blive farligt ikke alene for Skotland,
men ogsaa for England selv, i Særdeleshed paa Grund
af de Forbindelser, som de Misfornøiede i Nordengland
sikkert nok over Wales, Man og Syderøerne fra
gammel Tid af vedligeholdt med de norske Kongeriger og
de norsk-danske Slægter i Irland. Det var derfor en
god Nyhed for Henrik, da Kong Magnus i Irland uventet
faldt ved Overrumpling af Irerne (i Aaret 1103).
Ovenikjøbet, ligesom Kong William Erobrer efter den norske
Konge Harald Haardraades uheldige Forsøg paa at vinde
Englands Krone havde faaet Haralds store Skatte af
Guld, fik, mærkeligt nok, nu Williams Søn Henrik
efter Kong Haralds Sønnesøn, Magnus Barfods
mislykkede Erobringstog til Irland ogsaa dennes
efterladte Skat af 20,000 Pund Sølv, der indtil da havde
henligget hos en rig Kjøbmand i Lincoln, af hvem Kong
Henrik fordrede den udleveret 
Orderici Vitalis Hist. Eccl. lib. XI (Duchesnius p. 812)..

Uenigheder i Henriks Slægt efter hans Død (1135)
medvirkede yderligere til, at Befolkningen i
Nordhumberland eller Danelagen endnu i Begyndelsen af det tolvte
Aarhundrede, nemlig ved Aar 1137, under Kong Stephan
af Biois' Herredømme, kunde nære Haab om Befrielse
fra Normannerne ved Danekongernes Hjelp.
Omendskjøndt Danmark ligeledes paa den Tid var svækket af
indre Stridigheder og ydre Kampe, især mod Venderne,
skal dog Kong Erik Lam Aar 1138 have rustet en
Flaade med Fodfolk og Ryttere ombord, for at slutte
sig til det dansksindede Parti i England. Men de
danske Krigere, som kom i Land i England, bleve
adsplittede og for største Delen dræbte. Dette
utilstrækkelige Forsøg havde kun til Følge, at Normannerne
gik saa meget haardere frem mod Danelagens trodsige
Befolkning, og at Normannernes Herredømme blev
endnu stærkere grundfæstet.

Medens Danmark under Valdemar den Stores og
Knud den Sjettes hæderfulde Regjering havde Nok at
gjøre saavel med at standse de tydske Keiseres
Erobresyge, som ogsaa med at lede Korstog, for at bekæmpe
og christne de hedenske Vender paa Østersøens sydlige
Kyster, og medens krigerske Uroligheder og endelig
Døden hindrede Valdemar Seir i at virkeliggjøre sine
Drømme om Fornyelsen af Daneherredømmet over det
rige England, kunde Normannerne her føle sig saa
rolige for Danmarks Konger, at de endog fra Aar 1170
af kunde begynde at udvide deres Herredømme til
Irland. Efter en haard Kamp omstyrtede de vel de i
Irlands vigtigste Stæder endnu bestaaende norske
Kongeriger, men de udryddede dog ikke de talrige i Landet
udbredte, tildeels ogsaa med Irerne blandede norske
og norsk-danske Slægter. Disse Slægter havde,
ligesom Danerne i England, ved deres tidligere Kampe
og Blandinger med de Indfødte aabenbart svækket
Irlands Magt og derved lettet Normannerne deres
paafølgende Erobringer 
Om de talrige, tildeels endnu bevarede Minder om Nordmændene eller
»Østmændene« i Irlands største Stæder og fornemmelig i Dublin, hvoraf
en særegen Deel den Dag i Dag benævnes »Oxmantown« (forhen
Ostmantown), see »Minder om de Danske og Norm. i Engl., Skotl. og
Irl.» under Afsnittet Irland. I et Document af Aar 1200, hvorved
Kong Johan bekræfter Staden Dublins Privilegier, nævnes: »ecclesia
Sanctæ Mariæ de Osmanebý. Et Document af Aar 1201, udstædt
af samme Konge, nævner ligeledes »cantredum Osmannorum«
(ɔ: Østmændenes Distrikt) i Limerick. Jfr. Rotuli Chartarum in Turri
Londinensi asservati. Accur. Th. Duffus Hardy Vol. I. Pars. I.
1199-1216. 1837. fol. p. 78 b. og p. 84 b.. Til Gjengjeld herfor vedbleve
de dog uafbrudt, ogsaa under det normanniske
Herredømme, til stor Fordeel for Irerne at fremme Irlands
Handel og Søfart. Den samme normannisk-engelske
Konge Henrik den Anden, der havde erobret Irland,
naaede ogsaa at blive anerkjendt som Skotlands
Overlensherre.
Udsigten for Danmarks Konger til med en i det
Høieste tvivlsom og stadig svindende Understøttelse af
Nordengland, men til forøvrigt med egne Kræfter at
overvælde det mere og mere befæstede og om sig
gribende normanniske Herredømme i England, maatte
efterhaanden betydelig formindskes, saa meget mere
som der ovenpaa Valdemar Seirs dristige og
vidtsvævende Planer var fulgt et Aarhundrede, opfyldt af indre
Uroligheder og sørgelige Ulykker for Danmark. I
Mellemtiden var ogsaa Norges Herredømme over Syderøerne
og Man gaaet tilgrunde. De skotske Konger havde
længe deels med det Gode, deels med Vold, søgt
at faae disse Øer i deres Magt. For at hævde Norges
Ret, gjorde Kong Hakon den Femte eller den Gamle
med en anseelig Flaade et Tog til Skotlands Vestkyst,
hvor hans Ankomst endog synes at have vakt
Forhaabninger hos Nordmændene i Irland, og tildeels
maaskee hos Irerne selv, om Hjelp imod Normannerne.
Paa Sletten ved Largs, ikke langt Syd for Glasgov ved
Clyden, holdt Hakon et stort Slag med Skotterne, i
hvilket disse paastaae at have seiret. Snarere var dog
maaskee Fordelen paa Hakons Side. I al Fald tilbagevandt
han det Herredømme, Kong Magnus Barfod forhen
havde havt, og det var kun frygtelige og ødelæggende
Storme, som tvang ham til at søge mod Nord igjen
med sin Flaade, for at overvintre paa Orknøerne. Her
døde han kort efter i Kirkwall (i December 1263).
Et Par Aar senere (1266) afstod hans Søn Kong
Magnus, mod en Godtgjørelse i Penge, Norges
Høihedsret over Syderøerne og Man til den skotske Krone.
Orknøerne og Shetland derimod vedbleve at være
Skatlande under Norges Rige.
Hakon den Gamles Tog fra Norge til Syderøerne
var det sidste, som udgik fra det skandinaviske Norden,
for at værne om Besiddelser, paa hvis Erhvervelse
Norden saa længe havde anvendt saa Meget af sin
bedste Kraft. Forskjellige Planer, der under de
langvarige Krige mellem Frankrige og England navnlig
næredes i Frankrige om, ved Understøttelse af Danmarks
Arvefordringer og af nordiske Flaader, som endnu længe
vare blandt de betydeligste i Europa, at iværksætte
Landgange i England, kom ikke til Udførelse. Allerede
i Aaret 1193 havde nemlig den franske Konge, Philip
August, ved at anholde om den danske Konge, Knud
den Sjettes Søster Ingeborgs Haand tillige forgjæves
som Medgift udbedt sig Afstaaelsen af Danmarks Arveret
til England og derhos en dansk Flaade og Hær til
Hjelp til en Landgang i England. Omtrent hundrede
Aar efter (1295) søgte Frankriges Konge, Philip den
Smukke, at slutte Forbund med den norske Konge, Erik
Præstehader, som meente at have Arvefordringer paa
Skotland, om at Kong Erik skulde imod en Erstatning
af 30,000 Pund Sterling understøtte Frankrige mod
England med en Flaade paa hundrede store Skibe, to
hundrede Galeier og med 50,000 Mand i fire Maaneder
aarlig, saalænge Frankrige laa i Krig med England.

Senere, da Danmark under den ligesaa krigerske
som statskloge Konge Valdemar Atterdag havde hævet
sig til stor Anseelse og Magt, og da den franske Konge
Johan den Sjette som Krigsfange var kommen i
Englændernes Vold (1356), fornyedes Planerne om en
lignende Samvirken mellem Frankrige og Danmark imod
England. En tidligere paatænkt Forbindelse mellem
Kong Valdemars Søn Christopher og een af den franske
Konges Døttre, imod at Valdemar for en Sum af 600,000
Gylden skulde have sendt 12,000 Mand over til
England, for at erobre eller hærge Landet, var bleven
standset ved en af Grev Henrik af Holsten og
flere tydske Fyrster, efter Englands Opfordring, mod
Danmark paabegyndt Krig. Men om end Englænderne
saaledes, netop som i fordums Tid 
Jfr. bl. A. ovenfor Side 279., søgte at styrke
sig mod de Danske ved Forbund med Danmarks
Fjender i Tydskland, havde de Danske heller ikke glemt,
hvorledes deres Fædre forhen stadig ved Angreb paa
England havde sluttet sig til Englands Nabofjender i
Wales og Skotland. Thi da Krigen mellem Danmark
og de tydske Fyrster var tilendebragt og Planen til en
fransk-dansk Landgang i England paany optagen,
indgik Kong Valdemar, i Aaret 1359, Forbund med
Skotterne og de oprørske Britter i Wales, for at give sit
tilsigtede Angreb paa England desto større Vægt. Imod
Udbetalingen fra Frankrige af de ovennævnte 600,000
Gylden forpligtede Valdemar sig til at gjøre et Tog til
England, for at udfrie den fangne franske Konge og
for at ødelægge eller erobre hele det ham som
Danekonge og Knytlingernes Arving med Rette tilhørende
Land. For det Tilfælde, at Toget skulde mislykkes,
forpligtede han sig end yderligere til, paa egen
Bekostning at gjøre et nyt Tog, selv om han derfor
skulde sælge eller pantsætte sine Lande. Døde han
forinden, skulde denne Forpligtelse ogsaa være
gjeldende for hans Søn, hvem han tilbød som Gidsel at
ville udlevere til Frankrige.
Men allerede Aaret efter (1360) sluttede Frankrige
Fred med England, og faa Aar senere (1363) døde
Valdemars Søn Christopher af Følgerne af et i et
Søslag mod Lybekkerne erholdt Saar. Valdemars Planer
med sin Landgang i England og med sin Søns franske
Ægteskab vare dermed tilintetgjorte. Danmarks
Overmaal af Kraft fik ogsaa snart et andet Afløb, idet
Valdemars Datter, den store Margrethe, lykkelig samlede
de tre nordiske Rigers Kroner paa sit Hoved. Ved
Norges Forbindelse med Danmark, som i
Aarhundreder overlevede den store skandinaviske Union,
kom Shetland og Orknøerne ind under den forenede
dansk-norske Krone. Men efterat Kong Christian den
Første Aar 1469 havde foreløbig aftraadt disse Øer til
Skotland som Pant for den Medgift, han skulde
udbetale sin Datter Margrethe, der ægtede den skotske
Konge Jacob den Tredie, fjernedes Øerne mere og
mere fra Norge og Danmark og det nyttede Intet, at
de dansk-norske Konger gjentagne Gange fordrede dem
indløste imod Udbetalingen af den Sum, hvorfor de
vare pantsatte. Det svagere Danmark-Norge maatte
finde sig i det stærkere, nu forenede Englands og
Skotlands lovløse Færd, som berøvede det
skandinaviske Norden de sidste af dets fordum saa vidtstrakte
Besiddelser paa de brittiske Øer. Næsten en
Forudfølelse af en slig Uret eller i al Fald Danmarks Frygt
for Englands tiltagende Magt var det, som nogle Aar
iforveien (1456) havde bevæget Kong Christian den
Første til at indgaae en Forbindelse med den franske
Konge, Karl den Syvende, imod England. Kong
Christian forpligtede sig nemlig til, paa Frankriges
Opfordring og Bekostning, at stille sex til syvtusinde Mand
paa fyrretyve eller halvtredsindstyve Krigsskibe til Brug
ved en fransk Landgang paa England. Men
ligesaalidet som de foregaaende Forbund i samme Retning,
blev dette nogensinde virkeliggjort 
Udførligere Efterretninger om de senere danske Erobringsplaner findes
hos F. Schiern: »Om en paatænkt Landgang i England af Kong
Valdemar Atterdag i Forening med de Franske.« (Annaler for Nordisk
Oldkynd. og Hist. 1858. S. 331-371.).

De langvarige Stridigheder mellem Frankrige og
England fik omsider en Ende, og Canalen blev en fast
Grændse mellem begge Riger. Normandiet adskiltes
saaledes ogsaa for bestandig fra England og forenedes
med Frankrige.

Men end ikke denne nøiere Sammensmeltning af
Normandiet med det øvrige Frankrige formaaede ganske
at udslette den normanniske Befolknings særegne,
tildeels nordiske Præg. Dens utrættelige, eventyrlige
Aand havde ikke følt sig tilfreds med Erobringerne af
Apulien, Sicilien og af England 
»Normanni possident Apuliam, devicere Siciliam. propugnant
Constantinopolim, ingerunt metum Babyloni« heed det allerede under
William Erobrerens Herredømme i England. Willelm. Pictav. Gesta
Willelm. ducis (Duchesnius p. 207).. Da Korstogene fra
Frankrige ret kom i Gang, droge Normanner i
forholdsviis stort Antal til det hellige Land. Mellem
Rouen og Jerusalem var der stadig Samqvem, som
ogsaa betydelig lettedes ved de normanniske Nybygder
i Italien. William Erobrerens ældste Søn Hertug
Robert og mange andre Normanner udmærkede sig
fortrinlig paa disse Korstog og bidroge jævnlig til de
Christnes Seir over de Vantroe. Den normanniske
Tapperheds Ry blev derved udbredt langt ind i Orienten.
Robert selv fik Tilbud om at blive Konge i
Jerusalem, hvilket han dog ikke modtog. En Norman
blev imidlertid Patriark af Jerusalem og en Norman
blev ligeledes Kantsler hos Jerusalems nye Konge.

Ogsaa den gammelnordiske Forkjærlighed for Havet
og for dristige Søtog havde et blivende Hjem i
Normandiet. Fra dets Havne, især fra Djeppe, udgik ved
Middelalderens Slutning flere store Opdagelsesreiser til
de canariske Øer, Afrika, de indiske Øer, Sumatra
o. fl. St. De samme Havne, som siden Normannernes
Bosættelse have havt stor Betydning for Frankriges
Søfart og Handel 
En mærkelig Notits om en directe Handelsforbindelse mellem Island
og Normandiet i den tidligere Middelalder findes i et Dokument af
Aar 1198: »de venta XVII saccis lane de remanente navis Islandie«.
Rotuli scaccariæ Normanniæ ed. Stapleton II. p. 306., ere i denne Henseende stadig nogle
af Hovedpunkterne i Frankrige. Fra Djeppe udsendes
aarlig store Fiskerflaader til Islands og Amerikas Kyster.
Fra Havre vedligeholdes uafbrudte Forbindelser med
Amerika og andre fjerne Lande. I Cherbourg er een
af den franske Krigsflaades tre vigtigste Havne. Flere
Ord i det franske Sømands-Sprog, som sigler (seile),
haler (hale), mast (Mast) o. s. v. erindre om de gamle
Normanner og deres nordiske Herkomst. Endnu
ansees Normannerne for Frankriges bedste Søfolk,
ligesom det heller neppe er tilfældigt, at flere af
Frankriges berømteste Admiraler netop have været
Normanner 
Recherches sur les voyages et découvertes des navigateurs Normands
en Afriqve dans les Indes orientales et en Amériqve, suivies
d'observations sur la marine, le commerce et les etablissements coloniaux
des Francais par L. Estancelin. Paris 1832. 8vo.. Med Rette fremhæve derfor nyere franske
Historieskrivere Normannernes store Fortjenester af den
franske Marine 
»Un grand mérite des Normands, c'est d'avoir rendu une marine à la
France« — »Il n'y avait plus de flotte chez les Francs, et ils avaient
cessé d'étre comptés au nombre des peuples maritimes. Les Normands
rétablirent la marine, et Guillaume-le-Conquérant parvint à former
une flotte telle qve la France, à aucune époqve, n'en avait vu de
semblable. Les conquêtes faites par les Normands en Sicile avaient
tenu aussi, en partie, à Ieur supériorité dans la navigation. Plus
normand qve le reste du pays, le Cotentin fournissait les meilleurs
matelots et pilotes.« Depping Hist. des expéd. maritim, des
Normands liv. IV. chap. III..

Til Forskjel fra de øvrige Franskmænd ere
Nutidens Normanner, som deres Fædre, bekjendte for
deres, idetmindste tilsyneladende rolige Kulde, deres
Snuhed, Pengebegjærlighed, Processyge og Trodsighed.
Fra den tidligste Tid af have de stadig værnet om
deres Rettigheder og Friheder 
Om de særegne Institutioner i Normandiet, som efter Foreningen med
Frankrige tildeels bibeholdtes, see Floquet: Histoire du Parlement
de Normandie. I—VII. Rouen 1840. 8vo. Navnlig den øverste
Domstol »l'Echiquier« var ikke i Normandiet, som i de øvrige franske Len,
afhængig af Frankriges Konge. Længe havde ogsaa Normannerne Ret
til alene at dømmes i Normandiet, ja endog saaledes »qv'en Normandie
méme il y avait des limites très rapprochées qvé les justiciables n'étaient
point tenus de dépasser pour se faire rendre la justice.« og med Kraft reist sig
mod al verdslig og religiøs Undertrykkelse. Under
Religionskrigene havde Protestantismen Tilhold og
betydelig Udbredelse i Normandiet, hvor ogsaa
republikansk Aand og republikanske Bevægelser, især i
Stæderne, fandt en villig Jordbund. Normannernes
oprindelige Sprog var imidlertid ganske gaaet tilgrunde, og
selv deres nordiske Udseende maatte lidt efter lidt tabe
sig. Men end ikke saa mange Aarhundreder
Blandinger have formaaet at udslette de ægte nordiske
Slægtsnavne i Normandiet, hvoraf flere, midt under det
fremmede Tryk, den Dag i Dag have bevaret Former,
der ere saa hedenske, at de i Norden selv, og navnlig
i Danmark, idetmindste som Slægtsnavne forlængst ere
forsvundne 
T. E. Anqvetil, Turqvetil eller Truqvetil, Estur (Styr), Quetel,
Thouroude (Thorold), Turgis, Turgot, Toquet, Havard, Yver, Canut eller
Canu (Knud), Tostain, Thore], Osmond m. fl., som forekomme rundtom
i Normandiet, baade i Stæderne og paa Landet..

Den Samme eventyrlig-dristige og poetiske Aand,
som til Mønster for Datiden udviklede Normannernes
stolte Ridderlighed, havde i Normandiet tillige udklækket
en ædlere Blomst, hvis Frøkorn allerede vare
medbragte fra Norden, nemlig Sandsen for Historie og
Digtekunst. Det var en Skik i Normandiet, at Gjæsten
maatte underholde sin Vært med Fortællinger og Sang.
Normannerne bevarede ogsaa deres nordiske Fædres
Lyst til at mindes i Sagn og Skjaldeqvad, paa samme
Tid som deres Tapperhed, Snildhed og store Bedrifter
ydede rigeligt Stof til Krøniker og Folkesange. Hen i
det ellevte og tolvte Aarhundrede fik Normandiet baade
rimede og prosaiske Historiebøger og historiske
Romaner, i hvilke en nordisk Grundtone og selv Ligheder
med den nordiske Sagastil tydeligt nok fornemmes.
Medens i det Hele Provence og det sydlige Frankrige
var den franske, lyriske Digtekunsts Fosterland, blev
Nordfrankrige, og der ikke mindst Normandiet, den episke
Poesies egentlige Hjemstavn i Frankrige. I al Fald
havde Normannerne ikke ringe Andeel saavel i den
franske som den italienske Poesies Udvikling 
Et bidrag til Belysning heraf afgiver Gisli Brynjulfsson's
Afhandling: »De l'ancien roman Français et de l'influence exercée sur son
développement par les Normands« (traduit par L. S. Borring: Mémoires
de la Société Royale des Autiqvaires du Nord 1848-1849 p. 358-430).; blandt
Andet turde det vistnok nærmest være en Følge af
Normannernes strængere, alvorligere Charakter i
Sammenligning med de egentlige Franskmænd, at af
Frankriges faa Tragoedieskrivere ere flere af de
berømteste (t. E. Corneille og i nyere Tid Casimir
Delavigne) netop fødte i Normandiet.

Men naar Normannerne i Normandiet, tiltrods for
deres oprindelig forholdsviis ringe Antal, og tiltrods for
deres senere betydelige Udvandringer, især til Italien
og England, have i den Grad og til vore Dage kunnet
ikke alene bevare mange af deres gamle Særegenheder,
(saa de endnu næsten ikke ansees for rigtige
Franskmænd), men endog ved disse Særegenheder mærkelig
indvirke paa det øvrige Frankrige, bliver det dobbelt
forklarligt, at Normannerne, efterat de først vare blevne
Herrer i England, ogsaa i dette erobrede og
undertvungne Land maatte komme til, og i en heel anden
Udstrækning, end i Frankrige, at gjøre deres nationale
Eiendommeligheder gjeldende. Allerede de overhovedet
faa Normanner, som vare udvandrede til Italien, havde
dog ført deres Hjemstavns Sæder og Skikke med sig
did. Samtidige Forfattere udtrykte ogsaa strax efter
Williams Erobring deres levende Forbauselse over de
mange nye og storartede Bygningsværker, som under
Normannernes Hænder næsten daglig reiste sig i England,
og som i Stiil vare kjendelig forskjellige fra hvad man
hidtil havde seet der. Disse Bygninger, hvortil
Forbillederne væsentlig vare medbragte fra Normandiet,
vare ikke alene faste Borge, der, ligesom under
Normannernes Erobringer i Italien, vare fremkaldte af
Nødvendigheden for Forsvars Skyld, men det var ogsaa
navnlig prægtige Kirker og Klostre, der afgave
yderligere Vidnesbyrd om Normannernes stærke, religiøse
Begeistring 
Willelm. Malmesbur. Hist. lib. III.. I alle Retninger begyndte desuden et
nyt Liv og en ny Folkeaand at yttre sig i England.
De første normanniske Konger havde vel fuldtop at
gjøre deels med at grundfæste deres Herredømme over
Britter, Angelsaxer og Danske, deels med at sikkre den
engelske Kirkes nylig gjennemførte Afhængighed af
Paven, og deels med at tæmme de altfor mægtige og
overmodige Baroner, som hyppig tragtede efter Oprør
og Uafhængighed. Men da de første haarde Kampe
vare overstaaede, da Hadet mellem de forskjellige
Folkefærd i England udjævnedes mere og mere ved de
indbyrdes Blandinger, hvoraf det nyere engelske Folk
fremstod, viste sig ret Normannernes mægtige
Indvirkning paa Udviklingen af Englændernes levende
Frihedsfølelse, af deres Kjærlighed til Digtekunst og
Historie, af deres seige Foretagelsesaand, af deres rolige
Kulde og dog ustandselige Lyst til dristige Eventyr, af
deres Greb paa at anlægge Nybygder i fremmede
Lande og af deres store Sømandsdygtighed, som senere
saa længe har sikkret England Herredømmet paa
Verdenshavet.

I alle disse Retninger fulgte Normannerne trolig
det Spor, som før deres Ankomst til England, var
bleven traadt af Danelagens danske Indbyggere. Ved
Danelagens nærmere Forbindelse med Danmark og
Norden havde de Danske der kunnet bevare deres
nordiske Eiendommeligheder endnu bedre, end deres
fjernere boende normanniske Frænder, og ved deres
oprindelig ulige større Antal og Udstrækning havde de
fra først af kunnet øve en heel anden Indflydelse i
England, end Normannerne havde opnaaet i Frankrige.
Om Danelagens danske Befolkning vilde det
overhovedet med fuld Føie kunne siges, hvad der er
indrømmet med Hensyn til Normandiet, »at Vikingerne
der unægtelig have havt den Fortjeneste, at gjenføde
en aldeles sløv og charakterløs Befolkning« 
Depping liv. IV. chap. III.. Det
kunde derfor heller neppe feile, at Resterne af denne
danske Befolkning i Danelagen omsider maatte i
Normannerne finde baade Blods- og Aandsbeslægtede, der
i al Fald stode dem nærmere, end deres gamle
Modstandere Angelsaxerne.

Normannerne havde nemlig ikke, uagtet alle deres
skrækkelige Hærgninger af Danelagen, kunnet uddrive
eller ødelægge den danske Befolkning i Nordengland,
og endnu mindre udslette dens særegne, nordiske
Præg. I Begyndelsen af det trettende Aarhundrede
fremhæves det udtrykkelig, at de Angler, som boede
Nord for Humberen, havde baade i Tale og Sang faaet
en kjendelig Lighed med de Danske, hvorimod
Beboerne af det sydlige England og Devonshire havde
bevaret det gamle Sprog mere ufordærvet 
Efter den samtidige Giraldus Cambrensis.. At ogsaa
den særegne, gammelnordiske Runeskrift længe maa
have holdt sig i Nordengland, er ikke usandsynligt, da
Runeskrift endnu hen i det ellevte Aarhundrede
benyttedes af Danske midt inde i London 
En for nogle Aar siden paa Set Pauls Kirkegaard i London opdaget
Gravsteen fra det ellevte Aarhundrede med en indhugget Dragefigur
og følgende Brudstykke af en Indskrift med Runer: kona . let . iegia .
stin . þensi . auk . tuki . (ɔ: .... kona(?) lod lægge denne Steen, og
Toke ....) er afbildet og beskreven af Rafn i Annaler for Nord.
Oldkynd. og Historie 1852 S. 271-301 og Tavle XII, hvor dog Indskriftens
Forklaring neppe er fuldkommen fyldestgjørende., og da,
maaskee endog noget efter denne Tid, de Danskes og
Nordmændenes Efterkommere paa Øen Man vedbleve at reise
Runestene til berømmelige Afdødes Amindelse 
De manske Runestene ere afbildede og beskrevne hos Rev. J. G.
Cumming »The Runic and other monumental remains of the isle of
Man. London 1857. 4to., hvormed maa sammenholdes P. A. Munch:
Rune-Indskrifter fra Øen Man og Syderøerne (Annaler for Nord.
Oldkynd. og Hist. 1850. S. 273—288), og Minder om de Danske og
Nordmænd, i Engl., Skotl. og Irl. S. 348-357.. Den for
Danelagen fra tidligere Tid af gjeldende Danelov, som
var een af Englands fire Hovedlove, blev bekræftet af
de normanniske Konger i det tolvte Aarhundrede og
synes endnu senere at have været i Kraft I Henrik den Førstes Love (1100—1135) siges der (hos Thorpe
Ancient Laws and Inst. VI § 1), at England deles i tre Dele: i
Britternes Land, i Westsaxen og Mercien, samt i de Danskes Land
(»Danorum provincia«), hvortil føies (§ 2): »Ogsaa den engelske Lov
falder i tre Hoveddele: den vestsaxiske Lov, den merciske Lov og
Daneloven (Denelaga)«. Naar Daneloven og den særegne Benævnelse
for de Danskes Provinds, Danelagen, ophævedes eller forsvandt, er
endnu ikke tilstrækkelig oplyst.. Allerede
dette antyder, hvad Krøniker og Dokumenter fra den
Tid bestemt godtgjøre, at der i Nordengland, saavel i
Stæderne som paa Landet, fandtes mange danske
Slægter, ovenikjøbet med reent danske Navne, som i
deres Former paa det Nøieste stemmede overeens med
de derværende talrige danske Stedsnavne. Ikke faa af
disse Slægter havde, ligesom i Normandiet, endog
Tilnavnet »den danske« I Domesday-book forekommer bl. A. Turchil, Strang, Fin, Osmund,
Tol, Simond, Oinus og Anunt — Alle med Tilnavnet danus eller dacus.
Sammesteds omtales ikke faa »huscarle« (eller Tingmænd), efter
Navnene at dømme, vistnok meest Danske, som havde været i Tjeneste
deels hos Kong Edvard deels hos nogle af hans mægtigste Høvdinger
t. E. »Auti huscarle comitis Algari«, »Gouti« og »Widenesci Tovi
huscarle Heraldi comitist. Ligeledes viser Domesday-book, at flere
danske Navne, som Grim, Hacon, Ketel, Suain eller Sven, Toka, Torchil,
Toui, Tuli o. fl. havde udbredt sig fra Danelagen til den øvrige
Deel af England. Ved Aar 1193 var omtrent en Trediedeel af
Medlemmerne af Kjøbmandsgildet i Leicester af dansk eller nordisk
Herkomst. J. Thompson: Immigration of the Scandinavians into
Leicestershire, i The Gentleman's Magazine Decbr. 1853. p. 573. I
Cumberland og Westmoreland, som vel ikke hørte til Danelagen, men som
dog, hvad Stedsnavnene godtgjore, havde en anseelig dansk og norsk (?)
Bebyggelse, var der i Middelalderen talrige danske Folkenavne, af
hvilke imidlertid flere, som sædvanligt, vanskeligt nok lade sig skjelne
fra de nærbeslægtede normanniske. Jfr. The Pipe-Rolls or Sheriffs
annual accounts for the Counties of Cumberland, Westmorland and
Durham, publ. by the Soc. of Antiqv. of Newcastle up. Tyne. 1857..

Gjennem hele Middelalderen til vore Dage ere
Efterkommerne af de samme Danske, i Modsætning
til Angelsaxernes Ætter i Englands sydligere Egne,
vedblevne, paa lignende Maade, som deres Frænder i
Normandiet, at bevare mange af deres umiskjendelig
danske, i Formen næsten hedenske Slægtsnavne, der i
Tidernes Løb fra Danelagen af tillige for en Deel have
bredt sig ud over det øvrige England 
T. E. foruden de almindelige Navne paa -son, som Urmson, Swainson,
nemlig Thorr, Thurkettle, Haldane, Ulfketle, Anketle, Harrold, Orme,
Swaine, Sigtryg, Thorlak, Thorfast, Thurkle og mange flere. I det
gammeldanske Lincolnshire, hvor der i Oldtiden var en Shiregreve af Navnet
Thorold, og hvor der senere fandtes fem Slægter af samme Navn, som
havde store Landejendomme, er der endnu en anseet og velhavende
Familie Thorold (Sir John Thorold Baronet), upaatvivlelig af dansk
Oprindelse. Flere Medlemmer af det ældre engelske Aristokrati, t. E.
Lorderne af Stafford-Jerningham, og Marqvierne af Northampton
(Efterkommere af »Turchil« af Warwick) hidlede deres Æt fra de Danske,
ikke at tale om, at adskillige andre adelige Familier t. E. Greverne
af Berkeley og de gamle Hertuger af Nordhumberland siges at
stamme fra Danmark, idet deres Stamfædre oprindelig med Rolf skulle
være komne til Normandiet, hvorfra igjen da Ætlinger senere gik med
William Erobreren til England. Desuden have ikke faa Efterkommere
af danske Slægter ved Stordaad trængt sig ind i det nyere engelske
Aristokrati, nemlig Lord Nelson, Lord Hardinge og General Havelock.
Dr. Vaughan siger derfor ogsaa i sin »Revolutions in English
History« (1859) Vol. I: »It is certain that our great sea-captains, and
our men of genius in all departments, have their full share of Danish
names among them«.. Foruden
mangfoldige, i Sydengland ukjendte olddanske og
Oldnorske Ord i Talesproget, har Befolkningen i
Nordengland endvidere bevaret idetmindste Rester af nordisk
Legemsbygning og Udseende, og endnu sikkrere Træk
af gammelnordisk Charakter. Den Snuhed,
Charakterfasthed og djærve Uafhængighedsfølelse, som
fortrinsviis udmærker Nordenglænderne, ansees ikke uden
Grund for en Arv fra de i Danelagen oprindelig i saa
stort Antal bosatte frie og frihedselskende danske
Erobrere 
Jfr. t. E. Creasy: The rise and progress of the English Constitution.
London 1853. pag. VI og 35—41. Jubilee Edition of the whole works
of King Alfred p. 512—513: »We ourselves familiarly attribute some
peculiarity of bodily structure or physiognomy to the inhabitants of
the districts occupied by the Danes; the shrewdness of our northern
countrymen has passed into a proverb; and the dialect prewailing in
a wide extent of country is very different from the softer
provincialisms of the south and west of England, and seems to speak its
foreign origin«. Selv Hustingene (»the hustings«) i flere af
Englands Stæder, Hustingene ved Parlamentsvalgene og
de aarlige Thingmøder paa »Tynwald« eller Thingvold
Høien paa Man af Øens udvalgte Mænd gjenkalde
levende Erindringen om de danske og norske Frimænds
fordums Thingmøder paa de brittiske Øer 
Om Domstole af Navnet »husting« i London, Winchester, Lincoln og
York see Minder om de Danske og Nordm. i Engl., Skotl. og Irl. S.
41—42, 44, 65; om det manske Parlaments »Tynwald« Møder see
sammesteds S. 365—368 og Rev. J. G. Cumming: The isle of Man
(London 1848), hvori nærmere Oplysninger om Mans særegne Stilling
i det brittiske Rige som Følge af dets tidligere Selvstændighed som et
norsk-dansk Kongerige..

Den endelige Adskillelse af England og Danelagen
fra Danmark havde derfor heller ikke ganske kunnet
afbryde de gamle, fast sluttede Forbindelser mellem de
danske Nybygder i Nordengland og deres oprindelige
Hjem: det skandinaviske Norden. Heelt ned i
Middelalderen vedbleve danske Handlende i England,
sandsynligvis som en Levning fra Daneherredømmets Tid,
at nyde særegne Begunstigelser fremfor norske, tydske
og andre fremmede Kjøbmænd. I London havde
nemlig de Danske ikke alene Ret til at opholde sig
med deres Handelsvarer til enhver Tid hele Aaret rundt,
men de maatte ogsaa med samme Friheder og
Begunstigelser som Cityens egne Borgere gaae hvorhen
de vilde til Markeder overalt i England, hvorimod de
tydske og norske Kjøbmænd alene vare indskrænkede
til Cityen uden, idetmindste paa den Maade, at kunne
deeltage i Markeder udenfor dens Mure 
Efter een af Londons, i Guildhall opbevarede, paa Pergament skrevne
Privilegiebøger (»Liber Custumarum«), hvor det blandt Kong Henrik
den Tredies Confirmationer og Privilegiebreve for Cityen hedder
(fol. 39): »Ceo est la commune ad Hommes le Empereur dalmayne:
Qil poent herberger denz les murs de la citee de Loundres la ou il
voldront fors cil de tiesle et de brune et de anwers ne passeront le
Pount de Loundres si il ne voillent eslre desinenez par la ley de
Loundres«. —

»Botesac Danorum. Ly Danels ount Bot. sace, ceo est a savoir
sojour tut Ian mes il ount la lei de la citee de Loundres de aler par
tut en engletere a foire et a marche«.

»Botesac Norweyorum. Ly Noreys ount botsace, ceo est a savoir
sojour tut Ian mes ceo devez savoir qe dehors la cite ne poent aler
en nul lieu pur marche faire«.

Disse Bestemmelser, som i Henrik den Tredies Tid (1216-1272)
sikkert kun vare Fornyelser af ældre Privilegier og Sædvaner, ere
indførte i en Afdeling af den ovennævnte Pergamentsbog, som, efter
Stilen at dømme, maa være sammenskreven i Midten af det 14de
Aarhundrede, paa hvilken Tid de nævnte Bestemmelser aabenbart endnu
vare i Kraft. Det yngste, i Privilegiebogen indførte Dokument er fra
Aar 1400. Forskjellige i det engelske Statsarchiv opbevarede
Aktstykker godtgjere endvidere, at danske Skibe i det tolvte, trettende
Aarhundrede, især fra Ribe i Jylland, jævnlig kom til Yarmouth,
hvorhen ogsaa dengang mange norske og islandske Skibe søgte. De danske
Kjøbmænd, som hyppig vare tilstede ved Markederne i Hoiland i
Lincolnshire, indførte talrige Heste og Falke til England. Rigtignok
sendte ogsaa de engelske Konger Skibe til Danmark, for at kjøbe Falke
(»ad aves emendas«). Men danske Falke vare dog ikke saa søgte,
som de islandske, der af de engelske Konger bleve »skattede høiere,
end Guld og Sølv«. See »Reports of the Deputy Keeper of the public
records. Presented to Parliament«. London 1843—1844. fol..
Som en naturlig Følge af den engelske
Christendoms tidligere Indvirkninger paa Danmark og
fornemmelig paa Fyen, Sjælland og Skaane, vedbleve ligeledes
engelske eller i al Fald halvdanske Geistlige længe
efter Daneherredømmets Undergang fra England af at
gaae over til Danmark. I sidste Halvdeel af det ellevte
og i det paafølgende tolvte Aarhundrede var der flere
Biskopper af engelsk Herkomst i Odense, Roskilde og
Lund 
Saaledes Eilbert eller Egilbert, tredie Biskop i Odense ved Aar
1048—1072; Hubald, en engelsk Benediktinermunk, fjerde Biskop i
Odense ved Aar 1101; Vilhelm, oprindelig Capellan hos Knud den
Store, senere tredie Biskop af Roskilde, hvor han (1048—1076) gjorde
sig høilig fortjent af Roskilde Domkirkes Bygning; Henrik, forhen
Capelian hos Knud den Store, derefter Biskop paa Orknøerne og senere
første Biskop i Lund 1048—1060. I det Hele frembyde dog de danske
Kirkebygninger færre Spor af den engelske Bygningsstils Indflydelse,
end man under saadanne Omstændigheder skulde formode.. Ogsaa jydske Bisper ved den Tid
nedstammede fra England eller havde for Studeringers Skyld
opholdt sig der 
T. E. den tolvte Bisp i Ribe Radulf, som havde været Valdemar den
Førstes Kantsler, og som døde 1171, var en Englænder. Ved Aar 1166
opholdt Biskop Svend af Aarhus sig i England. Allerede i Knud den
Stores første Tid havde Biskop Othinkar af Ribe ligeledes studeret i
England.. Kong Knud den Hellige, som fra
England lod Sanct Albani Been bringe til Odense til
det der oprettede Sanct Albani Kloster, fik ogsaa senere
en Levnetsbeskriver i en engelsk Munk Ælnoth, som ved
Aar 1085 var kommen over fra Canterbury til Danmark. I
Sverige, Norge og paa Island, hvor Christendommen fra
England, Skotland og Irland havde øvet endnu større
Indflydelse, end i Danmark, fortsattes paa lignende
Maade stærke religiøse, til Handelsfærden forøvrigt nøie
knyttede Forbindelser 
At ikke alene Islændere i den tidlige Middelalder kom til England,
men at ogsaa Englændere jævnlig kom til Island, vise bestemmelserne
i den gamle islandske Lovbog Grágás (Arfaþáttr cap. VI) om de i
Island afdøde engelske Mænds efterladte Eiendele.. Ligesom Nordboerne, især fra
Island, Orknøerne og Norge, jævnlig paa deres Reiser
til Rom og paa Valfarter eller Korstog til det hellige
Land lagde Veien over England og Normandiet,
saaledes valfartede de ogsaa til Helgenskrine i England,
hvis Helgene stundom bleve dyrkede i Norge selv.
Til Gjengjeld bleve norske Helgene dyrkede i England
og især vel af de der bosatte Daner og Nordmænd.
Endnu tidligere, end Danmark, som først længe efter
Danevældets Undergang i England fik sin Skytshelgen
i Kong Knud den Hellige, havde nemlig Norge i Sanct
Olaf faaet en national Helgen, hvis Dyrkelse og
Anseelse i paafaldende kort Tid udbredtes ikke alene i
det skandinaviske Norden, men ogsaa udenfor Norden,
hvor Nordboer i større Antal vare samlede. Sct. Olafs
Kirker reiste sig hos Væringerne i det fjerne
Constantinopel, hos Nordboerne i Holmgaard i Rusland, hos
Nordmændene i Irland og hos Danerne baade i
Nordengland og i flere af Englands sydligere Stæder 
T. E. i York, Lincoln, Derby, Chester, (Chichester, Sanct Olave's i
Suffolk) »and many other towns in various parts of England«
Jubilee-Edition of the works of King Alfred p. 500.,
selv i London, hvor den Dag i Dag ikke mindre end
fire Kirker ere viede til hans Ære. Foruden disse er
der ligeledes i London en Kirke, som fra gammel Tid
er viet til en anden norsk Helgen, den orknøiske
Jarl, Sanct Magnus Martyr. En endnu mere bestemt
dansk Kirke i eller ved London var dog den tæt
udenfor Cityens gamle Port, Temple-bar, beliggende »Sct.
Clemens Danes«, som længe efter den Tid, da Knud
den Stores Søn og Efterfølger Harald Harefods
mishandlede Liig her havde fundet sit sidste Hvilested,
vedblev at være Sognekirke for de i London bosatte
Danske, i hvilken Henseende den, betydningsfuldt nok,
netop var viet til Handelens og Søfartens Skytshelgen.
Fra Vikingernes og Søkongernes Tid og lige til vore
Dage har saaledes det danske Navn i England stadig
og nøie været knyttet til Havet, hvor vel ogsaa de
Danske længe fandt en Tumleplads for deres største
Bedrifter, men hvor deres Glands dog skulde
fordunkles af det med dem nær beslægtede, med dansk
Vikingeblod rigelig blandede nyere engelske Folk.

*

Endnu levende Minder om Danernes fordums
stærke Bosættelser og anseelige Indvirkninger i de
vestlige Lande føie følgelig utvivlsomt nye Vidnesbyrd
til den skrevne Histories om,

at de danske Nybygder i Danelagen i England og i
Seinelandet eller Normandiet i Frankrige gjenfødte
og forædlede de derværende, vanslægtede angelske
og frankiske Befolkninger;

at disse danske Nybygder hver for sig og paa
forskjellig Maade bidroge til at undergrave og omstyrte
det tydsk-frankiske Herredømme i Frankrige og det
tydsk-angelsaxiske Herredømme i England, hvor et
stort og mægtigt dansk Rige i Stedet derfor
oprettedes;

at de derhos begge i nøie Fællesskab forberedte og
muliggjorde den paafølgende normanniske Erobring
af England;

og endelig at det, siden de efter det angelsaxiske
Folkeherredømmes Undergang mellem Britter,
Angelsaxer, Danske og Normanner foregaaede Blandinger,
fornemmelig er den dansk-normanniske Folkeaand,
som har været raadende i det nye England, og som
meest har fremmet Englands Overmagt paa
Verdenshavet, dets Frihed og Storhed i det Hele.

Foruden de mange Goder, som den egentlige
danske Erobring af England, navnlig ved
Christendommen og dens høiere Dannelse, bragte Danmark og det
øvrige Norden, har det danske Folk derfor vundet den
Hæder, at det ved sine Nybygder og Færder vesterpaa
væsentlig har bidraget til at grundlægge ikke alene det
ligesaa eventyrlige, som i flere Retninger baade for
Nord- og Sydeuropa følgerige normanniske Herredømme
ved Seinen, men ogsaa det nye dansk-normanniske
England — Folkefrihedens kraftige Bolværk — hvis
Daad indtager en saa fremragende Plads i
Menneskehedens Udviklings Historie.

*

Trykfeil og Rettelser.


Side18,19.20Mercias og Mercia læs: Merciens og Mercien.
-70Lin.24Sheppey læs: Shepey.
-91-11}Helgenerne læs: Helgenene.
-93-14
-302-2den 23de April 1015 læs: den 23de April 1016.

Hos Undertegnede erholdes (for 4 $) et til dette
Skrift af Hr. Magnus Petersen tegnet Bind, paa
hvis Forside er fremstillet en gammeldansk Ravnefane
(fra Tapetet i Bayeux), knyttet ved et Sværdbelte til to
Vikingesværd (Originalerne i Hans Majestæt
Kongens particulære Samling); paa Bagsiden sees et
normannisk, skjoldrandet Skib (fra Tapetet i Bayeux), og
paa Ryggen en Stridsøxe og Bue mellem tre tværlagte
Skjolde (efter gamle, dansk-nordhumbriske Mynter), —
Alt omgivet med Drageslyngninger (som paa nogle af
de paa Øen Man opbevarede norsk-danske Runestene).

Kjøbenhavn, Aabenraa Nr. 27.

D. L. Clément,
Universitetsbogbinder.




