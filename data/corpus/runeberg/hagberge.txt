SHAKSPEARE'S DRAMATISKA ARBETEN,

ÖFVERSATTA 
AF 
CARL AUGUST HAGBERG.

FEMTE  BANDET.

KONUNG HENRIK DEN SJETTE. TREDJE DELEN. 
KONUNG RICHARD DEN TREDJE. 
KONUNG HENRIK DEN ÅTTONDE.

TREDJE  UPPLAGAN.

LUND,
TRYCKT PÅ BOKHANDLAREN  C. W. K. GLEERUPS FÖRLAG,
FR. BERLINGS BOKTRYCKERI OCH STILGJUTERI,
1879.


<h1>KONUNG HENRIK DEN SJETTE.

TREDJE DELEN.</h1>
<chapter name="Henrik den sjette. Tredje delen. Personer">
<h1>PERSONER:</h1>

KONUNG HENRIK den sjette.

EDVARD, prins af Wales, hans son.

LUDVIG den elfte, konung af Frankrike.

Hertigen af SOMERSET, af konung Henriks parti

Hertigen af EXETER, af konung Henriks parti

Grefven af OXFORD, af konung Henriks parti

Grefven af NORTHUMBERLAND, af konung Henriks parti

Grefven af WESTMORELAND, af konung Henriks parti

Lord CLIFFORD, af konung Henriks parti

RICHARD PLANTAGENET, hertig af York.

EDVARD, grefve af MARCH, sedermera konung EDVARD den fjerde, hans son.

EDMUND, grefve af RUTLAND, hans son.

GEORG, sedermera hertig af CLARENCE, hans son.

RICHARD, sedermera hertig af GLOCESTER, hans son.

Hertigen af NORFOLK, af Yorkska partiet.

Markisen af MONTAGUE, af Yorkska partiet.

Grefven af WARWICK, af Yorkska partiet.

Grefven af PEMBROKE, af Yorkska partiet.

Lord HASTINGS, af Yorkska partiet.

Lord STAFFORD, af Yorkska partiet.

Sir JOHN MORTIMER, hertigens af York morbror.

Sir HUGH MORTIMER. hertigens af York morbror.                           

HENRIK,	den unga grefven af RICHMOND.

Lord RIVERS, bror till lady Grey,
Sir William STANLEY.

Sir JOHN MONTGOMERY, Sir John SOMERVILLE.

Rutlands lärare.

MAYOR'N i York, KOMMENDANTEN på Towern.

En adelsman. Två skogvaktare.
En jägare.

En son, som har dräpt sin far. En far, som har dräpt sin son.

Drottning MARGARETHA.

Lady GREY, sedermera Edvard den fjerdes gemål.

BONA, syster till konungen i Frankrike.

Soldater. Konungs Henriks och Konung Edvards svit, budbärare, vakt, m. fl.

SCENEN är i första delen af tredje akten i Frankrike, för öfrigt i England.
</chapter>
<chapter name="Henrik den sjette. Tredje delen. I, 1">
<h1>FÖRSTA AKTEN. FÖRSTA SCENEN.</h1>

London. Parlaments-huset.

<i>(Trummor. Några soldater af <sc>Yorks</sc> parti bryta sig in.
Derefter komma hertigen af <sc>York</sc>, <sc>Edvard</sc>, <sc>Richard</sc>,
<sc>Norfolk</sc>, <sc>Montague</sc>, <sc>Warwick</sc> och flere med hvita
rosor på hattarna).</i>

<i>Warw.</i> <poem>Jag undrar, hur kungen undkom oss.</poem>

<i>York.</i> <poem>Då nordens ryttarskaror vi förföljde,
 Han stal sig bort och öfvergaf sitt folk,
 Hvarpå den store lord Northumberland,
 Hvars hjelteöra aldrig led reträtter,
 Den matta hären styrkte; och han sjelf,
 Lord Clifford och lord Stafford rusade
 Bröstgänges mot vår front och bröto in,
 Men föllo under simpla knektars svärd.</poem>

<i>Edv.</i> <poem>Lord Staffords fader, hertig Buckingham,
 Är dödad eller också illa sårad;
 Jag klöf hans hjelmvisir med väldigt hugg;
 Att det är sant, min far, -- se här hans blod.
 <i>(Visar sitt blodiga svärd).</i></poem>

<i>Mont.</i> <poem><i>(Visar sitt svärd för York).</i>
 Se, broder, här är grefve Wiltshires blod,
 Jag honom slog i första handgemänget.</poem>

<i>Rich.</i> <poem><i>(Kastar <sc>Somersets</sc> hufvud ned på marken).</i>
 Nu kan du säga sjelf hvad jag har gjort.</poem>

<i>York.</i> <poem>Bland mina söner Richard stått sig bäst. --
 Hvad, är hans nåde död, lord Somerset?</poem>

<i>Norf.</i> <poem>Så falle, John af Gaunt, din hela ätt!</poem>

<i>Rich.</i> <poem>Så hoppas jag att skaka Henriks hufvud.</poem>

<i>Warw.</i> <poem>Så också jag. -- Du segersälle York,
 Förrän jag sett dig lyftad på den thron,
 Som huset Lancaster nu usurperar,
 Skall jag, vid Gud, ej dessa ögon lycka.
 Se, detta är den fege kungens slott,</poem>

<poem>Och denna är hans thron; tag in den, York,
 Ty den är din, men ej kung Henriks ätts.</poem>

<i>York.</i> <poem>Det vill jag ock; men hjelp mig, gode Warwick,
 Ty hit vi hafva brutit in med våld.</poem>

<i>Norf.</i> <poem>Wi hjelpa alla; den som flyr skall dö.</poem>

<i>York.</i> <poem>Tack, ädle Norfolk! -- Stannen qvar, mylords; --
 Soldater, dröjen qvar hos mig i natt.</poem>

<i>Warw.</i> <poem>Och kommer kungen, öfven intet våld,
 Så framt han ej med våld er vill förjaga.</poem>

<i>(Soldaterna draga sig tillbaka).</i>

<i>York.</i> <poem>Här håller drottningen i dag sitt råd,
 Men har väl knappt en aning om att vi
 Der ämna vara med; vår rätt vi skola
 Med talan eller svärdshugg vinna åter.</poem>

<i>Rich.</i> <poem>Stålklädda som vi äro, här vi dröje.</poem>

<i>Warw.</i> <poem>Ett blodigt parlament skall detta kallas,
 Så framt ej hertigen af York blir kung
 Och skygge Henrik afsatt, han hvars feghet
 Hos fienden har gjort oss till ett ordspråk.</poem>

<i>York.</i> <poem>Men sviken mig ej, lorder; stånden fast,
 Jag vill min rätt uti besittning taga.</poem>

<i>Warw.</i> <poem>Ej konungen och ej hans bästa vän,
 Den stoltaste som stöder Lancaster,
 Skall våga lyfta vingarna<footnote>Bilden är tagen från falkjagten. Man brukade sätta klockor om halsen på falkarna.</footnote>, om Warwick
 Sin klocka skakar. Här jag skall plantera
 Plantagenet; ryck upp'en den som djerfs! --
 Beslut dig, Richard, fordra Englands krona.</poem>

<i>(<sc>Warwick</sc> leder <sc>York</sc> till thronen; <sc>York</sc> sätter sig der).</i>

<i>(Fanfarer. Konung <sc>Henrik</sc>, <sc>Clifford</sc>, <sc>Northumberland</sc>,
<sc>Westmoreland</sc>, <sc>Exeter</sc> och flere uppträda med röda
rosor på hattarna).</i>

<i>K Henr.</i> <poem>Mylords, se der den trotsiga rebellen
 På Englands thron! Kanhända tänker han,
 Af Warwick understödd, den falske pären,
 Min krona vinna och som konung herrska. --
 Grefve Northumberland, han drap din fader,</poem>
<poem>Och din, lord Clifford; hämnd ni båda lofvat
 På honom och hans bara och vänner alla.</poem>

<i>North.</i> <poem>Gud straffe mig, om jag ej kräfver hämd!</poem>

<i>Cliff.</i> <poem>I hopp om hämd bär Clifford stål till sorgdrägt.</poem>

<i>Westm.</i> <poem>Hvad, skall man tåla sådant? Ned med honom!
 Min barm olideligt af vrede brinner.</poem>

<i>K. Henr.</i> <poem>Var tålig, ädle grefve Westmoreland.</poem>

<i>Cliff.</i> <poem>Pultroner hafva tålamod som han;
 Han satt ej der, om än er fader lefde.
 Låt, ädle kung, oss här i parlamentet
 Ett anfall göra uppå huset York.</poem>

<i>North.</i> <poem>Bra sagdt, min frände; låt oss göra det.</poem>

<i>K. Henr.</i> <poem>Ack, vet ni ej, att staden gynnar dem,
 Och att en krigshär lyder deras vink?</poem>

<i>Exet.</i> <poem>Den flyr på stund, när hertigen är dräpt.</poem>

<i>K. Henr.</i> <poem>Från Henriks bröst den tanken fjerran vare
 Att göra parlamentet till en slagtbänk!
 Nej, frände, ord och hot och vreda blickar,
 Det är det krig som Henrik ärnar föra. --
 <i>(De närma sig hertigen).</i>
 Stig ned från thronen, du rebell af York,
 Och knäböj vid min fot och bed om nåd,
 Jag är din kung.</poem>

<i>York.</i> <poem>Ett misstag! jag är <sp>din</sp>.</poem>

<i>Exet.</i> <poem>O blygs, stig ned! Han dig till hertig gjort.</poem>

<i>York.</i> <poem>Det var mitt arf så väl som kungariket.</poem>

<i>Exet.</i> <poem>Din fader var förrädare mot kronan.</poem>

<i>Warw.</i> <poem>Du sjelf mot kronan är förrädare,
 I det du lyder usurpatorn Henrik.</poem>

<i>Cliff.</i> <poem>Hvem bör han lyda, om ej laglig konung?</poem>

<i>Warw.</i> <poem>Rätt, Clifford; det är Richard, hertig York.</poem>

<i>K Henr.</i> <poem>Och skall jag stå och du på thronen sitta?</poem>

<i>York.</i> <poem>Så skall och måste ske; gif dig till tåls.</poem>

<i>Warw.</i> <poem>Var hertig Lancaster, men konung han.</poem>

<i>Westm.</i> <poem>Han både konung är och Lancaster,
 Och det skall grefve Westmoreland bevisa.</poem>

<i>Warw.</i> <poem>Och Warwick vederlägga; ni har glömt,</poem>
<poem>Att det var vi som slogo er ur fältet,
 Nedgjorde edra fäder och till slottet
 Med höjda fanor drogo genom staden.</poem>

<i>North.</i> <poem>Ja, Warwick, till min sorg jag mins det nog;
 Du och din ätt en gång det skola ångra.</poem>

<i>Westm.</i> <poem>Plantagenet, af dig och dina söner
 Och slägt och vänner flera lif jag tager,
 Än droppar blod min fader i sig hade.</poem>

<i>Cliff.</i> <poem>Håll inne nu, att ej i ordens ställe
 Jag skickar dig ett sådant budskap, Warwick,
 Som, förr än jag mig rör, hans död skall hämna.</poem>

<i>Warw.</i> <poem>Du stackars Clifford, hur jag dig föraktar!</poem>

<i>York.</i> <poem>Låt oss vår rätt till kronan veckla ut;
 Om ej, så döme svärdet oss emellan.</poem>

<i>K. Henr.</i> <poem>Förrädare, hvad rätt har du till kronan?
 Din fader var som du till York en hertig,
 Din farfar Roger Mortimer af March.
 Jag är en laglig son till femte Henrik,
 Som knäckte Dauphin och Fransoserna
 Och intog deras städer och provinser.</poem>

<i>Warw.</i> <poem>Nämn icke Frankland, som du nu förlorat.</poem>

<i>K. Henr.</i> <poem>Det gjorde lord protektorn, icke jag;
 Jag var blott nio månar då jag kröntes.</poem>

<i>Rich.</i> <poem>Nu är du gammal nog, och dock förlorar du.
 Ryck kronan från den usurpatorn, fader.</poem>

<i>Edv.</i> <poem>Gör det, min far, och sätt den på ditt hufvud.</poem>

<i>Mont.</i> <poem><i>(Till <sc>York</sc>).</i> Min bror, så visst som vapenbragd du älskar,
 Låt svärdet döma, stå ej här och gräla.</poem>

<i>Rich.</i> <poem>Låt trumman gå, så flyr kung Henrik genast.</poem>

<i>York.</i> <poem>Tyst, söner!</poem>

<i>K. Henr.</i> <poem>Tyst, du! och låt kung Henrik ordet få.</poem>

<i>Warw.</i> <poem>Nej, först Plantagenet: -- J lorder, hören;
 Och ni, gif också akt och håll er tyst,
 Den som afbryter honom skall ej lefva.</poem>

<i>K. Henr.</i> <poem>Tror du, att jag min kungathron vill lemna,
 Der far och farfar sutit före mig?</poem>
<poem>Nej, först skall kriget detta land föröda
 Och fanorna -- i Frankland ofta burna
 Och nu i England, till min hjertesorg, --
 Min svepning bli. -- Hvi bleknen J, mylords?
 Mitt anspråk vida bättre är än hans.</poem>

<i>Warw.</i> <poem>Bevisa det, och du skall konung vara.</poem>

<i>K. Henr.</i> <poem>Af fjerde Henrik kronan vunnen blef.</poem>

<i>York.</i> <poem>Det var i uppror mot hans rätta konung.</poem>

<i>K. Henr.</i> <poem>Hvad skall jag säga? Svagt mitt anspråk är.
 Säg, kan en kung ej välja sig en arfving?</poem>

<i>York.</i> <poem>Än sedan?</poem>

<i>K. Hienr.</i> <poem>Om det han kan, så är jag laglig konung;
Ty Richard har i många lorders åsyn
Sin krona afträdt till den fjerde Henrik,
Hvars arfving var min far och jag är hans.</poem>

<i>York.</i> <poem>Han gjorde uppror mot sin kung och herre
 Och honom tvang med våld att lemna kronan.</poem>

<i>Warw.</i> <poem>Men antag, att ej Richard blifvit tvungen;
 Tror ni, att kronan derför borde lida?</poem>

<i>Exet.</i> <poem>Nej; ty han kunde ej afträda den
 Åt någon annan än åt närmsta arfving.</poem>

<i>K. Henr.</i> <poem>Är du emot oss, hertig Exeter?</poem>

<i>Exet.</i> <poem>Hans sak är rättvis; derföre förlåt mig.</poem>

<i>York.</i> <poem>Hvi tasslen J, mylords, och svaren ej?</poem>

<i>Exet.</i> <poem>Mitt samvet säger mig, att han är konung.</poem>

<i>K. Henr.</i> <poem>De falla alla af från mig till honom.</poem>

<i>North.</i> <poem>Plantagenet, hur stort ditt kraf' ock är,
 Tro ej, att Henrik så skall blifva afsatt.</poem>

<i>Warw.</i> <poem>Jo, afsatt skall han bli till trots för alla.</poem>

<i>North.</i> <poem>Du dig bedrager: ej din makt i södern --
 Från Essex, Norfolk, Suffolk och från Kent, --
 Som gör dig nu så stolt och öfvermodig --
 Kan, mig till trots, upphöja hertig York.</poem>

<i>Cliff.</i> <poem>Kung Henrik, rätt du hafve eller ej,
 Lord Clifford drar sitt svärd till ditt försvar.
 Mig sluke jorden lefvande, om jag
 Knäböjer för den man, som drap min fader.</poem>

<i>Henr.</i> <poem>O Clifford, hur ditt ord mitt hjerta lifvar!</poem>

<i>York.</i> <poem>Afsäg dig kronan, Henrik Lancaster. --
 Hvad mummel, lorder? konspirerar ni?</poem>

<i>Warw.</i> <poem>Gif denna höga hertig York sin rätt;
 Jag annars fyller detta hus med krigsmän
 Och skrifver öfver thronen, der han sitter,
 Hans anspråk upp med usurpatorns blod.
 <i>(Han stampar; soldater visa sig).</i></poem>

<i>K Henr.</i> <poem>Mylord af Warwick, hör ett enda ord;
 Låt mig på lifstid få som kung regera.</poem>

<i>York.</i> <poem>Försäkra kronan åt min ätt och mig,
 Och du på lifstid skall i ro få herrska.</poem>

<i>K. Henr.</i> <poem>Då är jag nöjd. Richard Plantagenet,
 Tag riket i besittning efter mig.</poem>

<i>Cliff.</i> <poem>Hur orätt gjordt mot prinsen eder son!</poem>

<i>Warw.</i> <poem>Hur rätt mot England och mot honom sjelf!</poem>

<i>Westm.</i> <poem>Hopplösa, svaga och förskrämda Henrik!</poem>

<i>Cliff.</i> <poem>Hur orätt du har gjort dig sjelf och oss!</poem>

<i>Westm.</i> <poem>Jag gitter icke stanna qvar och höra
 På dessa mäklingar.</poem>

<i>North.</i> <poem>Ej heller jag.</poem>

<i>Cliff.</i> <poem>Kom, låt oss säga det för drottningen.</poem>

<i>Westm.</i> <poem>Farväl, vanslägtade och svaga kung,
 Hvars kalla blod ej har en gnista ära.</poem>

<i>North.</i> <poem>Må du ett byte bli för huset York
 Och dö för denna fega bragd i bojor!</poem>

<i>Cliff.</i> <poem>I gräsligt krig du blifve öfvervunnen,
 Ja, eller död i frid, men djupt föraktad!</poem>

<i>(<sc>Northurberland</sc>, <sc>Clifford</sc> och <sc>Westmoreland</sc> gå).</i>

<i>Warw.</i> <poem>Se hitåt, Henrik; bry dig icke om dem.</poem>

<i>Exet.</i> <poem>De söka hämd, och derför tredskas de.</poem>

<i>K. Henr.</i> <poem>Ack, Exeter!</poem>

<i>Warw.</i> <poem>Hvi suckar ni, min kung?</poem>

<i>K. Henr.</i> <poem>Ej för mig sjelf, mylord, men för min son,
 Den jag så onaturligt arflös gör,
 Men, lika godt; jag ger i arf och ägo
 Till evig tid åt dig och dina kronan,</poem>
<poem>Med villkor att du här mig gör den ed
 Att sluta inhemskt krig och i min lifstid
 Mig ära som din rätta kung och herre
 Och aldrig söka mer med våld och list
 Att störta mig och göra dig till konung.</poem>

<i>York.</i> <poem>Den eden svär jag strax och håller den.
 <i>(Stiger ned från thronen).</i></poem>

<i>Warw.</i> <poem>Kung Henrik lefve! -- famntag honom, York!</poem>

<i>K. Henr.</i> <poem>York, lefve du och dina raska söner!</poem>

<i>York.</i> <poem>Nu York och Lancaster försoning stiftat.</poem>

<i>Exet.</i> <poem>Förbannad den som fiendskapen väcker!</poem>

<i>(Lorderna träda fram).</i>

<i>York.</i> <poem>Farväl, min kung; jag reser till mitt slott.</poem>

<i>Warw.</i> <poem>Och jag besätter London med mitt krigsfolk.</poem>

<i>Norf.</i> <poem>Och jag till Norfolk drager med min skara.</poem>

<i>Mont.</i> <poem>Och jag till sjös igen, derfrån jag kommit.</poem>

<i>(<sc>York</sc> och hans söner, <sc>Warwick</sc>, <sc>Norfolk</sc>, <sc>Montague</sc>,
soldater, m. fl. gå).</i>

<i>K. Henr.</i> <poem>Och jag med sorg och smärta går till hofvet.</poem>

<i>(Drottning <sc>Margaretha</sc> och prinsen af Wales uppträda).</i>

<i>Exet.</i> <poem>Här kommer drottningen med vreda blickar;
 Jag stjäl mig bort.</poem>

<i>K. Henr.</i> <poem>Och så gör också jag. <i>(Vill gå).</i></poem>

<i>Marg.</i> <poem>Gå icke bort från mig; jag följer dig.</poem>

<i>K. Henr.</i> <poem>Var lugn, min goda fru, så vill jag dröja.</poem>

<i>Marg.</i> <poem>Säg, hvem kan vara lugn vid sådan pina?
 Eländige! Ack att jag dött som mö
 Och aldrig sett dig, aldrig födt dig son,
 Då du så onaturlig fader är!
 Har han förtjent att så sin arfsrätt mista?
 Om hälften blott så högt som jag du älskat
 Och känt, som jag för honom, födselvånda,
 Och honom närt med eget blod som jag,
 Du hade heldre spillt ditt hjerteblod
 An gjort den vilda York till thronarfvinge
 Och så din enda son sitt arf beröfvat.</poem>

<i>Pr.</i> <poem>Min far, ni mäktar ej mig arflös göra;
 Om ni är kung, så ärfver jag ju kronan?</poem>

<i>K. Henr.</i> <poem>Förlåt, Margretha; kära son, förlåt! --
 Ty hertig York och Warwick ha mig tvingat.</poem>

<i>Marg.</i> <poem>Dig tvingat! Kung, och låta tvinga sig!
 Jag blygs att höra det. Ack, fega usling!
 Du har förstört dig sjelf, din son och mig
 Och gifvit huset York en sådan makt,
 Att blott på nåder du regerar nu.
 Att gifva kronan hertig York i arf,
 Hvad är det annat än din graf att gräfva
 Och gå derin, långt förr'n din tid är kommen?
 Warwick är kansler, herre till Calais;
 Den bistre Faulconbridge på sundet herrskar;
 York är protektor öfver land och rike,
 Och dock du tror dig säker? Späda lammet
 En sådan säkerhet bland ulfvar finner.
 Om der jag varit med, jag hade heldre,
 Så qvinna som jag är, mig låtit slunga
 Utaf soldaterna från pik till pik,
 Än till en sådan sak jag bifall gifvit.
 Men du ditt lif för äran föredrar,
 Och derför, Henrik, skiljer jag mig nu
 Från dig till säng och säte intill dess
 Det parlamentsbeslut blir återkalladt,
 I kraft hvaraf min son har blifvit arflös.
 Vet, nordens lorder, som din fana lemnat,
 Nog skola följa min, så snart den svajar;
 Och svaja skall den dig till hån och skam
 Och huset Yorks ohjelpliga ruin. --
 Så lemnar jag nu dig; -- vi gå, min son,
 Vår här är redo; kom, vi följa den!</poem>

<i>K. Henr.</i> <poem>Dröj, goda Margaretha, låt mig tala.</poem>

<i>Marg.</i> <poem>Du sagt för mycket redan; gå din väg.</poem>

<i>K. Henr.</i> <poem>Du dröjer väl hos mig, min snälla Edvard?</poem>

<i>Marg.</i> <poem>Ja, för att blifva dräpt af fiender.</poem>

<i>Pr.</i> <poem>När jag med seger vänder hem från fältet,
 Jag helsar er; nu följer jag min mor.</poem>

<i>Marg.</i> <poem>Kom nu, min son; vi få ej längre dröja.</poem>

<i>(Drottning <sc>Margaretha</sc> och prinsen gå).</i>

<i>K. Henr.</i> <poem>Min stackars drottning! Ack, hur hennes kärlek
 Till mig och hennes son brast ut i harm!
 Hämd vill hon ha på en förhatlig York,
 Hvars stolta ande, vingad af begäret,
 Mig kronan röfvar och likt hungrig örn
 Mitt kött vill hacka sönder och min sons!
 Förlusten utaf dessa trenne lorder
 Mitt hjerta pinar; jag till dem vill skrifva
 Och bedja vackert: kom, min frände, ni
 Skall föra detta budskap fram till dem.</poem>

<i>Exet.</i> <poem>Och jag, jag hoppas kunna dem försona.</poem>

<i>(De gå).</i>
</chapter>
<chapter name="Henrik den sjette. Tredje delen. I, 2.">
<h2>ANDRA SCENEN.</h2>

Ett rum i slottet Sandal vid Wakefield i Yorkshire.

<i>(<sc>Edvard</sc>, <sc>Richard</sc> och <sc>Montague</sc> uppträda).</i>

<i>Rich.</i> <poem>Fast jag är yngst, gif mig dock ordet, broder.</poem>

<i>Edv.</i> <poem>Nej, jag kan bättre spela talare.</poem>

<i>Mont.</i> <poem>Men jag har vigtiga och starka skäl.</poem>

<i>(<sc>York</sc> uppträder).</i>

<i>York.</i> <poem>Hvad nu? Min bror och mina söner kifvas?
 Hvad gäller trätan? Hur begynte den?</poem>

<i>Edv.</i> <poem>Det var ej träta, blott en liten tvist.</poem>

<i>York.</i> <poem>Om hvad?</poem>

<i>Rich.</i> <poem>Om hvad som rör ers nåd så väl som oss,
 Om Englands krona, som är er, min far.</poem>

<i>York.</i> <poem><sp>Min</sp>, säger du? Än lefver ju kung Henrik.</poem>

<i>Rich.</i> <poem>Er rätt beror ej af hans lif och död.</poem>

<i>Edv.</i> <poem>Nu är ni arfving; derför tag den nu.
 Om huset Lancaster får lof att andas,
 Så springer det väl om er snart, min far.</poem>

<i>York.</i> <poem>Jag svurit på att han i lugn får herrska.</poem>

<i>Edv.</i> <poem>Men för en krona brytes lätt en ed;
 Jag bröte tusen för ett års regering.</poem>

<i>Rich.</i> <poem>Förbjude Gud! Ers nåd menedare!</poem>

<i>York.</i> <poem>Det blir jag, om med svärd min rätt jag kräfver.</poem>

<i>Rich.</i> <poem>Det blir ni ej; det gitter jag bevisa.</poem>

<i>York.</i> <poem>Det kan du ej, min son; det är omöjligt.</poem>

<i>Rich.</i> <poem>En ed har ingen kraft, om den ej göres
 Inför en rätt och laglig myndighet,
 Som makt besitter öfver den som svärjer:
 Men Henrik var ju blott en usurpator,
 Och då nu eden togs af honom mot,
 Så är den utaf null och intet värde.
 Till vapen då! Besinna blott, min far,
 Hur ljuflig ting det är att bära krona,
 Hvars ring omfamnar ett Elysium
 Och allt hvad skalden diktar saligast.
 Hvi dröja längre då? Jag har ej ro,
 Förrän jag färgat upp min hvita ros
 I ljumma blodet ur kung Henriks hjerta.</poem>

<i>York.</i> <poem>Nog! -- Jag skall blifva konung eller dö. --
 Du, broder, skall till London genast gå
 Och sporra Warwick upp till denna bragd. --
 Du, Richard, skall till Norfolk ila
 Och hemligt säga honom våra planer. --
 Du, Edvard, reser genast till lord Cobham,
 Som lätt kan sätta Kenterna i uppror:
 På dem jag litar, ty de äro krigsmän
 Med mod och klokhet, vett och frihetssinne. --
 Nu återstår det blott för mig att söka
 Till utbrott någon skälig läglighet
 På sätt att kungen ej mitt anslag märker,
 Ej heller någon ann' af Lancasters.
 <i>(En budbärare kommer).</i>
 Nej, dröj; hvi kommer du så brådt? Hvad nytt?</poem>

<i>Budb.</i> <poem>Att drottningen med alla nordens lorder</poem>
<poem>Er tänka här belägra i er borg;
 Hon strax är här med tjugotusen man;
 Befästa således ert slott, mylord.</poem>

<i>York.</i> <poem>Ja, med mitt svärd; tror du vi fruktar dem? --
 Edvard och Richard, dröjen qvar hos mig --
 Min broder Montague skall gå till London.
 Den ädle Warwick, Cobham och de andre,
 Som jag har satt till kungens protektorer,
 Må sjelfva styrka sig med mäktig klokskap
 Och icke tro den svaga Henriks eder.</poem>

<i>Mont.</i> <poem>Jag går, min bror; jag nog skall vinna dem;
 Och så jag tar ödmjukeligen afsked. <i>(Går).</i></poem>

<i>(Sir <sc>John</sc> och sir <sc>Hugh Mortimer</sc> uppträda).</i>

<i>York.</i> <poem>Se, båda mina onkler, John och Hugh,
 J kommen i en lycklig stund till Sandal,
 Ty drottningens armée lär oss belägra.</poem>

<i>S. John.</i> <poem>Det skall den ej, vi möta den på fältet.</poem>

<i>York.</i> <poem>Hvad? Med femtusen man?</poem>

<i>Rich.</i> <poem>Ja, med femhundra, fader, om det gäller.
 En qvinna för den an; hvad är att frukta?</poem>

<i>(En marsch höres på afstånd).</i>

<i>Edv.</i> <poem>Jag trumman hör; låt oss vårt manskap ordna
 Och rycka ut och bjuda strax batalj.</poem>

<i>York.</i> <poem>Fem emot tjugo! Väldig öfvermakt,
 Dock tviflar jag ej, onkel, på vår seger.
 Jag har i Frankland vunnit mången slagtning,
 Då fienden var tio emot en;
 Hvi skulle nu jag hafva mindre lycka?</poem>

<i>(Vapenbrak. De gå).</i>
</chapter>
<chapter name="Henrik den sjette. Tredje delen. I, 3.">
<h2>TREDJE SCENEN.</h2>

En slätt bredvid slottet Sandal.

<i>(Vapenbrak. Anfall. <sc>Rutland</sc> och hans lärare uppträda).</i>

<i>Rutl.</i> <poem>Ack, säg, hvart skall jag fly från deras händer?
 Ack, se der kommer blodbestänkte Clifford.</poem>

<i>(<sc>Clifford</sc> uppträder med soldater).</i>

<i>Cliff.</i> <poem>Ur vägen, prest! Din prestrock räddar dig.
 Men ynglet utaf denna satans hertig,
 Hvars fader drap min fader -- han skall dö.</poem>

<i>Lär.</i> <poem>Och jag, mylord, vill göra honom sällskap.</poem>

<i>Cliff.</i> <poem>Soldater, bort med honom!</poem>

<i>Lär.</i> <poem>Ack, Clifford, dräp ej ett oskyldigt barn!
 Af Gud och menskor blir du hatad då.
 <i>(Soldaterna släpa bort honom).</i></poem>

<i>Cliff.</i> <poem>Hvad, är han redan död? Måhända fruktan
 Har lyckt hans ögon; -- jag vill öppna dem.</poem>

<i>Rutl.</i> <poem>Så glor ett utsvält lejon på den usling,
 Som skälfver klämd utaf dess grymma tassar;
 Så går det hånande ikring sitt rof
 Och kommer sist och sliter det i stycken. --
 Ack, goda Clifford, dräp mig med ditt svärd
 Och ej med sådan grym och hotfull blick.
 Ack, söta Clifford, hör mig förr'n jag dör; --
 Jag är för ringa offer för din vrede,
 På män du hämnas må; ack, låt mig lefva!</poem>

<i>Cliff.</i> <poem>Du beder fåfängt, barn! Min faders blod
 Har hvarje ingång täppt för dina ord.</poem>

<i>Rutl.</i> <poem>Låt då min faders blod dem åter öppna;
 Han är en man; mät dig med honom, Clifford.</poem>

<i>Cliff.</i> <poem>Om här jag hade alla dina bröder,
 Ej deras lif och ditt mig vore nog.
 Ja, grof jag dina fäders grafvar upp
 Och slog i kedjor deras ruttna kistor,
 Det släckte ej min harm, gaf mig ej ro.
 Så snart af huset York jag ser en ättling,
 Så rasa furier uti min själ,
 Och tills jag rotat ut den satans stammen,
 Så att det icke fins en enda qvar,
 Så lefver jag i helvete. Och derför --
 <i>(Lyfter upp sin arm).</i></poem>

<i>Rutl.</i> <poem>O, låt mig göra bön, förrän jag dör!
 Till dig jag beder: Clifford, var barmhertig!</poem>

<i>Cliff.</i> <poem>Ja, så barmhertig som min värjspets är.</poem>

<i>Rutl.</i> <poem>Jag aldrig gjort dig ondt; hvi mörda mig?</poem>

<i>Cliff.</i> <poem>Din far har gjort det.</poem>

<i>Rutl.</i> <poem>Innan jag vardt född. --
 Du har en son; för <sp>hans</sp> skull var barmhertig,
 Att ej till hämd -- ty Gud rättfärdig är --
 Han må så jemmerligt som jag bli mördad.
 Ack, låt mig lefva all min dar som fånge,
 Och om jag ger dig något skäl till vrede,
 Så låt mig dö; <sp>nu</sp> har du ingen orsak.</poem>

<i>Cliff.</i> <poem>Ej orsak?
 Din fader drap min fader; derför dö! <i>(Sticker honom).</i></poem>

<i>Rutl.</i> <poem><i>Dii faciant</i><footnote>Ur Ovidii Heroid <sp>Phyllis</sp> till <sp>Demophoon</sp>.</footnote><i>, laudis summa sit ista tuæ</i>! <i>(Dör).</i></poem>

<i>Cliff.</i> <poem>Plantagenet, Plantagenet, jag kommer!
 Din Rutlands blod, som klibbar vid mitt svärd,
 Skall rosta der, tills ditt med hans har stelnat
 Och jag får torka bådas af med ens. <i>(Går).</i></poem>
</chapter>
<chapter name="Henrik den sjette. Tredje delen. I, 4.">
<h2>FJERDE SCENEN.</h2>

Sammastädes.

<i>(Vapenbrak. <sc>York</sc> uppträder).</i>

<i>York.</i> <poem>Af drottningens armée är fältet vunnet;
 Mig värnande ha mina onkler stupat,
 Och allt mitt folk åt bitter fiende
 Har ryggen vändt och flytt som skepp för vinden,
 Som lamm förföljda utaf svultna ulfvar.
 Gud vet hur det med mina söner gått;
 Men <sp>ett</sp> jag vet; -- de värjde sig som män
 Till rykte födda uti lif och död.
 Tre gånger högg sig Richard fram till mig
 Med utrop: "mod, min far! håll ut med striden!"
 Och lika många gånger kom min Edvard
 Med purpurklinga, målad upp till fästet
 Med deras blod som honom mött i kampen;
 Och då de tappraste ur striden veko,</poem>

<poem>Skrek Richard: -- "Framåt! viken ej en fotbredd!
 En krona eller ock en graf med ära!
 En spira eller ock en grop i mull!"
 Så grepo vi ånyo an; men ack,
 Vi veko åter; så jag sett en svan
 Förgäfves sträfva mot den strida floden
 Och matta sig mot öfverlägsna vågor.
 <i>(Kort allarm utanföre).</i>
 Men hör! en mordisk fiende förföljer
 Och jag är matt, kan deras harm ej undfly,
 Men skydde den ej heller, om jag kunde;
 Min lefnads timglas snart ha runnit ut;
 Jag måste dröja här, här skall jag dö.
 <i>(Drottning <sc>Margaretha</sc>, <sc>Clifford</sc> och <sc>Northumberland</sc> uppträda med soldater).</i>
 Kom, grymme Clifford, -- mordiske Northumberland, --
 Jag retar ännu värre upp er ilska;
 Se här ert mål, jag står för edra skott.</poem>

<i>North.</i> <poem>På nåd och onåd gif dig, stolte York.</poem>

<i>Cliff.</i> <poem>Ja, samma nåd, som Richards grymma arm
 Kontant betalte fordom åt min far.
 Nu Phaëton har tumlat från sin vagn,
 Hans middags sejare mot qvällen pekar.</poem>

<i>York.</i> <poem>Mitt stoft, en Pheonix likt, kan afla fram
 En fogel, som mig hämnar på er alla;
 I detta hopp jag skådar upp mot himlen,
 Föraktande hvad helst J tänken göra.
 Se så, gå på! så många -- och dock rädda?</poem>

<i>Cliff.</i> <poem>Så fäktar en pultron, som ej kan fly;
 Så pickar dufvan efter hökens klor;
 Så bryter tjufven i sin dödsförtviflan
 I skällsord ut mot rättens tjenare.</poem>

<i>York.</i> <poem>O Clifford, tänk dig än en gång tillbaka
 Och mins hvad jag dig var i fordna tider!
 Se, om du kan det utan blygselrodnad,
 Mig rätt i synen, bit dig i din tunga,</poem>
<poem>Som kallar <sp>den</sp> för feg, hvars bistra blick
 Dig mången gång skrämt hjertat utur bröstet.</poem>

<i>Cliff.</i> <poem>Jag vill ej vexla ord mot ord med dig,
 Men hugg mot hugg, två gånger två mot ett. <i>(Drar).</i></poem>

<i>Marg.</i> <poem>Håll, tappre Clifford! Ty af tusen skäl
 Jag än en stund hans lif förlänga vill: --
 Nej, han är döf af harm; Northumberland,
 Tilltala honom, du.</poem>

<i>North.</i> <poem>För mycken ära
 Du honom gör, lord Clifford, om ditt finger
 Du rispar, fast hans bröst du genomborrar.
 Hvad mandom är det väl att sticka handen
 Emellan tänderna på ilsken hund,
 Då man kan sparka honom bort med foten?
 I krig man bör hvarenda fördel nyttja,.
 Och tio emot en ej skämmer modet.</poem>

<i>(De lägga hand på <sc>York</sc>, som stretar emot).</i>

<i>Cliff.</i> <poem>Ja, ja. så stretar vipan i en snara.</poem>

<i>North.</i> <poem>Så spjernar en kanin i nätet fången.</poem>

<i>(<sc>York</sc> blir gripen).</i>

<i>York.</i> <poem>Så triumfera tjufvar med sitt byte;
 Så viker ärlig man för röfvarmakt.</poem>

<i>North.</i> <poem>Hvad vill ers nåd att vi med honom göra?</poem>

<i>Marg.</i> <poem>J hjeltar, Clifford och Northumberland,
 Kom, ställen honom här på denna tufva,
 Han som med utsträckt arm grep efter berg,
 Men delade blott skuggan med sin hand. --
 Det var ju du som ville blifva konung?
 Och du som bråkade i parlamentet
 Och höll predikan om din höga börd?
 Hvar har du nu till hjeip ditt koppel söner?
 Den lystna Edvard och den muntra Georg;
 Och hvar den lilla tappra puckelryggen,
 Din pojke Dick, som med sin hesa stämma
 Till myteri sin pappa muntrade?
 Och hvar din älskling Rutland och de andra?
 Se, denna duk jag doppat i det blod,</poem>
<poem>Som tappre Clifford med sin skarpa värjspets
 Ur gossens hjertekamrar tappade.
 Och om ditt öga för hans död kan vattnas,
 Så har du här att torka kinden med.
 Ack, stackars York! om dödligt hat det kunde,
 Jag skulle nu begråta ditt elände.
 Gräm dig, jag ber, och gör mig munter, York.
 Hvad, har din eldsjäl så ditt hjerta torkat,
 Att ej du har en tår för Rutlands död?
 Så tålig, karl? Du borde ju bli galen;
 Jag hånar dig, att du må galen bli.
 Skär tänder, tjut, att jag må le och dansa.
 Dock, du vill ha betaldt för dina konster.
 York talar ej med mindre han blir krönt. --
 En krona hit! -- Mylords, gör reverens. --
 Håll honom fast, jag skall den sätta på. --
 <i>(Sätter en papperskrona på hans hufvud).</i>
 Se så, nu ser du riktigt kunglig ut!
 Ja, det var han, som tog kung Henriks thron,
 Och han, som blef till Henriks arfving utnämnd. --
 Men huru är det fatt, att hertig York
 Blir krönt så snart och bröt sin dyra ed?
 Mig tycks han borde icke blifvit kung,
 Förr'n konung Henrik handslag gett åt döden.
 Vill du i Henriks glans ditt hufvud sticka
 Och råna diademet från hans tinning
 Till trots för helig ed, förr'n han är död?
 O, sådan synd, den är ju oförlåtlig!
 Nej, kronan af med nacken, der den sitter;
 Förr'n han är död, jag icke andas gitter.</poem>

<i>Cliff.</i> <poem>Min faders död mig bjuder honom döda.</poem>

<i>Marg.</i> <poem>Nej, vänta; låt oss höra hur han beder.</poem>

<i>York.</i> <poem>Du Franklands varg-tik, värre än dess vargar,
 Din tunga giftig är som etterormen.
 Hur illa passar icke det ditt kön
 Att som en amazonisk sköka hånle
 Åt deras qval, som lyckan fängslat har?</poem>
<poem>Om ej ditt anlet oföränderligt
 Som larfven vore samt af fräckhet härdadt,
 Så skulle jag försöka, stolta drottning,
 Att komma dig att rodna; om jag sade
 Hvar du kommit från och hvem dig aflat,
 Du skulle skämmas, vore du ej skamlös.
 Din fader kallas konung af Neapel,
 Sicilierna och Jerusalem,
 Men är så rik ej som en engelsk bonde.
 Har sådan usel kung dig lärt att trotsa?
 Det hjelper ej, du stolta fru, med mindre
 Än att ett gammalt ordspråk skall besannas:
 "När tiggaren får ost, så vill han steka'n." --
 Det fägring är som gör en qvinna stolt,
 Men himlen vet att du är lagom fager:
 Det dygden är som henne gör beundrad,
 Men åt din odygd man förundrar sig:
 Det saktmod är som henne gör gudomlig,
 Men brist derpå dig afskyvärd har gjort:
 Så motsatt är du mot allt godt och skönt,
 Som våra antipoder emot oss,
 Som södra polen mot den norra polen.
 O tigerhjerta, gömdt i qvinnoskinn,
 Hur kan du tappa blod från barn och bedja
 Dess fader torka ögonen dermed
 Och dock se ut i synen som en qvinna?
 En qvinna mild och god och ömsint är,
 Men du förstockad, flinthård, känslolös.
 Du bad mig rasa? Ja, din bön är hörd?
 Du böd mig gråta? Ja, ditt bud är åtlydt,
 Ty rasvill stormvind blåser skurar opp
 Och, när den lagt sig, börjar det att regna.
 Min Rutlands likfärd äro dessa tårar,
 Och hvarje droppa ropar hämd mot er,
 Blodlystna Clifford, -- nedriga Fransyska!</poem>

<i>North.</i> <poem>Hans lidanden mig röra så, att knappt
 Jag kan från tårar mina ögon' värja.</poem>

<i>York.</i> <poem>Hans anlet skulle svultna kannibaler
 Ej hafva rört, ej fläckat ned med blod.
 Men hårdare och grymmare J ären, --
 Ja sjufallt mer -- än en hyrkanisk tiger.
 Se här en olycksalig faders tårar,
 Hjertlösa drottning! Du en duk har doppat
 Uti min snälla gosses hjerteblod,
 Och jag med tårar torkar blodet bort.
 Behåll den duken sjelf ock skryt med den;
 <i>(Han ger henne näsduken tillbaka).</i>
 Och om du detta sorgspel rätt förtäljer,
 Vid Gud, det skall ej utan tårar höras;
 Min värsta fiende skall gråta stridt
 Och säga: -- ack, det var ohyggligt gjordt! --
 Tag kronan och förbannad var med den,
 Och njute i din nöd du samma tröst,
 Som nu jag skördar af din grymma hand. --
 Du vilde Clifford, tag mig nu ur verlden;
 Till Gud min själ, mitt blod på edra hufvu'n!</poem>

<i>North.</i> <poem>Om ock han hade slagtat all min slägt,
 Jag måste dock, vid Gud, med honom gråta,
 Då så jag ser hur sorg hans hjerta fräter.</poem>

<i>Marg.</i> <poem>Hvad, helt gråtfärdig, lord Northumberland?
 Glöm ej den orätt han har gjort oss alla,
 Så skola tårarna väl torka bort.</poem>

<i>Cliff.</i> <poem>Här för min ed, här för min faders död. <i>(Sticker honom).</i></poem>

<i>Marg.</i> <poem>Och detta för vår milda konungs rätt. <i>(Sticker honom).</i></poem>

<i>York.</i> <poem>Låt upp din nådes port, du milde Gud!
 Min själ ur såren flyger dig till mötes. <i>(Dör).</i></poem>

<i>Marg.</i> <poem>Hans hufvud af, och sätt det på hans stadsport,
 Att York må öfverskåda staden York.</poem>

<i>(De gå).</i>
</chapter>
<chapter name="Henrik den sjette. Tredje delen. II, l.">
<h1>ANDRA AKTEN. FÖRSTA SCENEN.</h1>

En slätt vid Mortimers-kors i Herefordshire.

<i>(Trummor. <sc>Edvard</sc> och <sc>Richard</sc> komma marscherande
med sina troppar).</i>

<i>Edv.</i> <poem>Jag undrar hur vår far har kommit undan,
 Ja, om han kommit undan eller ej,
 Förföljd af Clifford och Northumberland.
 Om han var fången, borde vi det hört,
 Om han var fallen, borde vi det hört,
 Om han gått fri, så borde vi ha hört
 Det glada budskapet om hans säkra räddning.
 Hur är det broder? Hvarför så bedröfvad?</poem>

<i>Rich.</i> <poem>Jag är ej lugn, förrän jag hört med visshet
 Hvarthän vår tappre fader tagit vägen.
 Jag honom såg i striden tumla om
 Och märkte hur han sökte efter Clifford;
 Han rusade i värsta trängseln in
 Liksom ett lejon bland en flock af oxar
 Och likt en björn som, ringad tätt af hundar,
 Har knipit några så att gällt de skrika,
 Men resten står och skäller fjerran från.
 Så handskades vår far med fienden,
 Så flydde fienden vår tappra far;
 Hans son att vara, tycks mig ära nog. --
 Se, morgonen de gyldne portar öppnar
 Och tager afsked af den stolta solen!
 Ack, hur den träder fram i ungdomsblomma,
 Så ståtlig som en brudgum till sin brud.</poem>

<i>Edv.</i> <poem>Hvad ser jag? Trenne solar der på himlen!</poem>

<i>Rich.</i> <poem>Tre klara solar, en och hvar en hel;
 Ej sönderskurna utaf lätta strömoln,
 Men hvar för sig de stå på ljusblå himmel.
 Se, se! de nalkas, kyssas, smälta hop,
 Som om hvarann de svuro helig tro,
 Och äro blott ett sken, ett ljus, en sol.
 Med detta förebådar himlen något.</poem>

<i>Edv.</i> <poem>Högst underbart! man aldrig sport desslikes.
 Jag tror det manar oss i fält, min broder,
 Der vi, tre söner af Plantagenet,
 Som redan hvar för sig af bragder skina,
 Förena skola våra ljus och flamma
 På jorden här, som solen öfver verlden.
 Hvadheist det bådar, framgent vill jag bära
 På skölden tre solgudar målade.</poem>

<i>Rich.</i> <poem>Gudinnor menar du; -- ty med förlof,
 Du tycker mer om hona än om hanne.
 <i>(En budbärare kommer).</i>
 Men hvem är du, hvars dystra blick förkunnar,
 Att korgens budskap sväfvar på din tunga?</poem>

<i>Budb.</i> <poem>Ack, en som har med jemmer sett uppå
 Hur ädle hertigen af York blef dräpt,
 Er ädla fader och min kära herre.</poem>

<i>Edv.</i> <poem>O, säg ej mer; jag redan hört för mycket!</poem>

<i>Rich.</i> <poem>Säg hur han dog, ty jag vill höra allt.</poem>

<i>Budb.</i> <poem>Af många fiender han omhvärfd var
 Och slogs mot dem som Hektor, Trojas hopp,
 Mot Grekerna, som ville storma Troja.
 Men sjelfva Herkules kan öfvermannas,
 Och många hugg, om ock med liten yxa,
 Den gröfsta jernek hugga ned och fälla.
 Af många händer blef er far betvingad,
 Men mördad blef han med förgrymmad arm
 Af vilde Clifford och af drottningen,
 Som under hånskratt krönte hertigen
 På spott och spe; och, då af sorg han gret,
 Den grymma qvinnan honom gaf en näsduk
 Att torka kinden med; den doppad var
 I unga Rutlands blod af Clifford dräpt.
 Sist efter mycket hån och spe de togo
 Hans hufvud af och satte det på porten
 Till staden York; der sitter det ännu,
 Den sorgligaste syn jag nånsin skådat.</poem>

<i>Edv.</i> <poem>Ack, dyra York, som var vårt stöd och staf,
 Då du är borta, är det ute med oss.
 O, Clifford, vilde Clifford, du har dräpt
 Ibland Europas ridderskap dess blomma;
 Du har med svek och list besegrat honom,
 Ty man mot man han hade dig besegrat! --
 Nu har min själs palats ett fängsel blifvit;
 Ack, bryt dig ut, min själ, på det min kropp
 Må bli till ro i jorden innesluten!
 Ty aldrig mer jag någon fröjd skall njuta,
 Nej aldrig, aldrig mera skåda fröjd.</poem>

<i>Rich.</i> <poem>Nej, -- ingen gråt! all saften i min kropp
 Ej släcker denna masugn i mitt hjerta.
 Ej kan min tunga lätta barmens börda,
 Ty samma andedrägt som skulle tala
 På kolen blåser, som mitt hjerta glödga
 Till flammor upp, som tårar skulle släcka.
 Att gråta är att minska sorgens djup;
 Nej, barn må gråta; hämd och svärd för mig! --
 Richard, jag bär ditt namn, din död jag hämnas,
 Om ej, jag dör med ära på försöket.</poem>

<i>Edv.</i> <poem>Sitt namn den tappra hertigen dig lemnat,
 Hans stol och hertigdöme tillhör mig.</poem>

<i>Rich.</i> <poem>Nej, om du denna kungs-örns unge är,
 Så bör du kunna skåda sol'n i synen.
 Ej hertigdöme säg, men thron och rike,
 Ty vinner du ej dem, är du ej hans.</poem>

<i>(En marsch. <sc>Warwick</sc> och <sc>Montague</sc> uppträda med
troppar).</i>

<i>Warw.</i> <poem>Nå väl, mylords; har står det till? hvad nytt?</poem>

<i>Rich.</i> <poem>Om, store Warwick, vi förtälja skulle
 Vår sorgetidning och vid hvarje ord
 Med dolkstyng sarga oss tills allt var sagdt,
 Så skulle orden pina mer än dolken.
 Ack, tappre Warwick, hertig York är dräpt.</poem>

<i>Edv.</i> <poem>O Warwick, Warwick! den Plantagenet,</poem>
<poem>Som höll dig kär, kär som sin egen själ,
 Har blifvit mördad af den dystra Clifford.</poem>

<i>Warw.</i> <poem>För tio dagar sedan dränkte jag
 I tårar denna nyhet; nu jag kommer
 Att ännu mera ondt som händt förtälja.
 Strax efter slagtningen som stod vid Wakefield,
 Der tappre York sitt sista andtag drog,
 Kom bud till mig, så fort som bud kan ila,
 Om edert nederlag och Richards död.
 I London då, som kungens väktare,
 Jag mönstring höll, drog mina vänner samman
 Och ryckte väl utrustad, som jag trodde,
 Emot sanct-Albans drottningen att hejda
 Och förde kungen med mig öfverallt,
 Ty mina spejare mig hade sagt,
 Att hennes fulla afsigt var att störta
 Vårt sista parlamentsbeslut, som rörde
 Kung Henriks ed och Yorkska husets arfsrätt.
 I korthet sagdt, -- vi möttes vid sanct-Albans
 Och stridde manligen å båda sidor;
 Men antingen det nu var kungens köld
 Som kylde mina krigsmäns heta mod,
 Enär han såg så mildt på krigisk drottning,
 Hvad, eller ryktet om Margrethas seger
 Och mer än vanlig skräck för Cliffords stränghet,
 Som dundrade om fångars blod och mord,
 Det vet jag ej, men sanningen är den,
 Att deras klingor flögo kring som blixtrar,
 Men våra släpade som ugglan vingen
 Och föllo som den lata tröskarns slaga
 Så sakta ned, som fölle de på vänner.
 Jag muntrade dem upp med rättvis sak,
 Med högre sold och löften om belöning;
 Men fåfängt: de till strid ej hade hjerta,
 Och vi med dem ej något hopp om seger.
 Vi flydde: kungen gick till drottningen.
 Er bror lord Georg, Norfolk och jag sjelf</poem>
<poem>I största hast nu gett oss af till er,
 Enär vi sport, att här i dessa trakter
 Ni samlat folk att börja strid ånyo.</poem>

<i>Edv.</i> <poem>Hvar är då hertig Norfolk, bästa Warwick?
 Och när kom Georg från Burgund till England?</poem>

<i>Warw.</i> <poem>Sex mil härfrån står Norfolk med sin krigshär;
 Er bror blef skickad nyss utaf er tant,
 Den ädla hertiginnan af Burgund,
 Med folk till hjelp i detta nödens krig.</poem>

<i>Rich.</i> <poem>För öfvermakt visst tappre Warwick flydde;
 Jag ofta sport hur djerft han har förföljt,
 Men aldrig förr än nu att fegt han flytt.</poem>

<i>Warw.</i> <poem>Ej heller spörjer du min feghet nu;
 Ty vet, att denna starka hand kan rycka
 Från svaga Henriks hufvud diademet
 Och vrida maktens spira ur hans hand,
 Om ock han vore lika båld och stridsdjerf
 Som han för mildhet, frid och bön är känd.</poem>

<i>Rich.</i> <poem>Det vet jag nog, lord Warwick; bannas ej,
 Nitälskan för din ära böd mig tala.
 Dock, uti denna nöd hvad är att göra?
 Månn' kasta våra pansarskjortor af
 Och svepa oss i sorgens svarta rockar
 Och räkna paternoster på vårt radband?
 Hvad, eller skola vi på oväns hjelm
 Med hämdens starka arm vår' andakt öfva?
 Säg ja, om det ni vill, och flux till verket!</poem>

<i>Warw.</i> <poem>Ja, derför just har Warwick sökt er upp,
 Och derför kom min broder Montague.
 Gif akt, mylords! Den fräcka drottningen
 Och Clifford och Northumberland, den stolte,
 Och andra gökar utaf samma kull
 Ha smält den svaga konungen som vax.
 Han edligt gaf sitt bifall till er arfsrätt,
 Hans ed upptecknad är i parlamentet;
 Och nu till London hela skaran gått
 Att eden göra kraftlös och förinta</poem>
<poem>Hvad annars huset Lancaster kan skada.
 Jag tror de hafva trettitusen man;
 Om nu lord Norfolks manskap och mitt eget
 Samt alla vänner, grefve March, som du
 Kan samla hop uti det trogna Wales,
 Kan stiga blott till fem och tjugo tusen,
 Så marsch! Vi draga samtligen till London
 Och stiga än en gång på skummig fåle
 Och ropa än en gång: hugg in, hugg in!
 Men vända aldrig mera om och fly.</poem>

<i>Rich.</i> <poem>Ja, nu jag hör den store Warwick tala:
 Må solen aldrig skina mer på den
 Som ropar: "fly!" när Warwick säger: "stå!"</poem>

<i>Edv.</i> <poem>Lord Warwick, på din skuldra jag mig stöder,
 Och sjunker du, -- bevare himlen dig! --
 Så faller Edvard ock, det Gud förbjude!</poem>

<i>Warw.</i> <poem>Ej längre grefve March, nej, hertig York;
 Ditt nästa steg är Englands kungathron.
 Till Englands konung skall du ropas ut
 I hvarje by, der vi marschera fram;
 Och den som ej af fröjd sin mössa svingar
 Skall mista hufvudet för sådant oskick.
 Kung Edvard! tappre Richard! Montague!
 Vi längre ej om hjelterykte drömme!
 Appell, trumpeter! gripom verket an!</poem>

<i>Rich.</i> <poem>Nu, Clifford, vore ock ditt hjerta stål, --
 Så visst som dina dåd det stenhårdt visadt, --
 Jag skall det klyfva eller ge dig mitt.</poem>

<i>Edv.</i> <poem>Låt trumman slå allarm; -- Gud och sanct Georg!</poem>

<i>(En budbärare kommer).</i>

<i>Warw.</i> <poem>Hvad nu? hvad nytt?</poem>

<i>Budb.</i> <poem>Mig hertig Norfolk sändt att säga er,
 Att drottningen med väldig härsmakt nalkas;
 Han ber er komma för att rådslå genast.</poem>

<i>Warw.</i> <poem>Det går ju bra, i krigsmän: låt oss ila.</poem>

<i>(De gå).</i>
</chapter>

<chapter name="Henrik den sjette. Tredje delen. II, 2.">
<h2>ANDRA SCENEN.</h2>

Utanföre staden York.

<i>(Konung <sc>Henrik</sc>, drottning <sc>Margaretha</sc>, prinsen af <sc>Wales</sc>,
<sc>Clifford</sc> och <sc>Northumberland</sc> uppträda med troppar).</i>

<i>Marg.</i> <poem>Välkommen till den goda staden York!
 Der ser ni hufvudet af dödsfienden,
 Som ville med er krona pryda sig.
 Säg, fröjdar icke denna syn ert hjerta?</poem>

<i>K. Henr.</i> <poem>Som klippan fröjdar dem som frukta skeppsbrott. --
 Det skär mig i min själ att skåda detta. --
 Ack hämnas ej, o Gud! oskyldig är jag
 Och har mig veterligt min ed ej brutit.</poem>

<i>Cliff.</i> <poem>Min konung, denna allt för stora godhet
 Och olycks-mildhet bör ni lägga af.
 Hvem blickar lejonet med mildhet på?
 Ej på det djur, som vill dess kula röfva.
 Hvems händer slickar skogarnas björninna?
 Ej dens, som hennes ungar plåga gör.
 Hvem undgår etterormens lömska dödsbett?
 Ej den, som sätter foten på dess rygg.
 Den stolte York din krona ville gripa,
 Du log då han sin bistra panna rynkte.
 Han, blott en hertig, ville fadershuld
 Sin son till konung göra och sin ätt
 Högt lyfta upp; men du, som konung är
 Och med en sådan hoppfull son välsignad,
 Ditt bifall gaf att göra honom arflös,
 En sak som ej om faderskärlek vittnar.
 Se, sjelfva djuren mata sina ungar,
 Och fast dem menskans åsyn är en skräck,
 Så ser man dock, när deras små det gäller,
 Hur de med samma vingars par, som stundom
 De brukat för att fly, den man bekriga
 Som klifvit uti deras näste opp</poem>
<poem>Samt offra egna lif till ynglets värn.
 O blygs, min kung, och lärdom tag af dem!
 Det vore hårdt, om denna snälla gosse
 Sin arfsrätt miste för sin faders skull
 Och sade i en framtid till sin son:
 "Det som min farfar och min farfarsfar
 Förvärfvat gaf min fader dårligt bort."
 Ack, huru skamligt! Se på denna gosse
 Och låt hans käcka blick, som lofvar honom
 Fortunas gunst, ditt veka hjerta härda
 Det arf att skydda, som är ditt och hans.</poem>

<i>K. Henr.</i> <poem>Sin talarkonst har Clifford fyllest visat,
 Och starka skäl han åberopat har;
 Men säg mig, Clifford, har du aldrig hört,
 Att orättfärdigt gods ej trefnad har?
 Och var det alltid lyckligt<footnote>Allusion på det gamla engelska ordspråket: <i>Happy the child whose father went to the devil.</i></footnote> för en son,
 Att fadren snålat sig åt helvete?
 Jag ger hvad godt jag gjort min son i arf,
 Och ville att min far ej mer mig gifvit!
 Ty allt det andra står mig dyrt och gör
 Mig tusen sinom tusende bekymmer,
 Men ej ett jota fröjd vid dess besittning.
 Ack, frände York, att dina vänner visste
 Hur det mig grämer der att se ditt hufvud!</poem>

<i>Marg.</i> <poem>Min kung, var munter; fienden är nära,
 Och detta klenmod edert folk försvagar.
 Ni lofvat slå vår son till riddare;
 Drag svärdet ut och dubba honom genast. --
 Edvard, böj knä.</poem>

<i>K. Henr.</i> <poem>Edvard af Wales, var riddarslaget värd,
 Och endast för det rätta drag ditt svärd.</poem>

<i>Pr.</i> <poem>Min höge fader, med ers nådes tillstånd,
 Jag vill som thronens arfving draga det
 Och i den kampen nyttja det till döden.</poem>

<i>Cliff.</i> <poem>Se, det är taladt, som en prins det höfves.</poem>

<i>(En budbärare kommer).</i>

<i>Budb.</i> <poem>J konungsliga krigsmän, varen redo!</poem>

<poem>Ty med en här af trettitusen man
 Af Yorks parti lord Warwick kommer nu
 Och ropar ut i hvarje stad till konung
 Den unga York, och många följa honom.
 Ställ upp er här till slag, de komma genast.</poem>

<i>Cliff.</i> <poem>Behagar ej ers höghet lemna fältet,
 Ty hennes majestät har bättre lycka
 Då ni är borta.</poem>

<i>Marg.</i> <poem>Ja, min gode konung,
 Och lemna ni oss andra åt vårt öde.</poem>

<i>K. Henr.</i> <poem>Ert öde är ju mitt; jag stannar qvar.</poem>

<i>North.</i> <poem>Men stanna då med fast beslut att fäkta.</poem>

<i>Pr.</i> <poem>Uppmuntra dessa ädla lorder, fader,
 Och alla dem som strida för er sak,
 Drag svärdet ut och ropa ert "sanct Georg!"</poem>

<i>(En marsch. <sc>Edvard</sc>, <sc>Georg</sc>, <sc>Richard</sc>, <sc>Warwick</sc>,
<sc>Norfolk</sc> och <sc>Montague</sc> uppträda med soldater).</i>

<i>Edv.</i> <poem>Nå, falska Henrik, vill du tigga nåd
 Och sätta på mitt hufvud diademet,
 Hvad, eller slåss på lif och död på fältet?</poem>

<i>Marg.</i> <poem>Smek-ungar må du trotsa, fräcka pojke,
 Men ej det höfves dig så djerft att tala
 Inför din kung och laga öfverhet.</poem>

<i>Edv.</i> <poem><sp>Jag</sp> är hans kung; <sp>han</sp> borde böja knä;
 Jag med hans bifall blef till arfving korad.
 Han bröt sin ed; ty, som jag hört, har ni,
 Som konung är fast Henrik kronan bär,
 I annat parlament uppretat honom
 Att vräka mig och sätta in sin son.</poem>

<i>Cliff.</i> <poem>Och allt med rätta;
 Hvem skall väl ärfva fadren, om ej sonen?</poem>

<i>Rich.</i> <poem>Ha, är du der, du slagtare? -- Jag qväfs!</poem>

<i>Cliff.</i> <poem>Ja, krokrygg, här jag står till trots för dig
 Och hvem som helst utaf ditt hela följe.</poem>

<i>Rich.</i> <poem>Det var ju du, som drap den unga Rutland?</poem>

<i>Cliff.</i> <poem>Och gamla York, -- och är ej mätt ännu.</poem>

<i>Rich.</i> <poem>För Guds skull, lorder, ge signal till striden.</poem>

<i>Warw.</i> <poem>Nå, Henrik, vill du lemna från dig kronan?</poem>

<i>Marg.</i> <poem>Hvad, sturska Warwick, djerfs du tala här?
 Då du och jag sist möttes vid sanct-Albans,
 Så let du mer på benen än på armen.</poem>

<i>Warw.</i> <poem>Min tur det var att fly, nu är det din.</poem>

<i>Cliff.</i> <poem>Så skröt du en gång förr och flydde dock.</poem>

<i>Warw.</i> <poem>Det var ej Cliffords kraft, som dref mig bort.</poem>

<i>North.</i> <poem>Ej heller Warvicks mod, som böd dig stanna.</poem>

<i>Rich.</i> <poem>Northumberland, jag håller dig i ära. --
 Bryt detta samtal af; jag knappt kan tygla
 Mitt starkt uppsvällda hjertas kraf på hämd
 På Clifford der, den grymma barnamördarn.</poem>

<i>Cliff.</i> <poem>Jag slog ihjel din far; var <sp>han</sp> ett barn?</poem>

<i>Rich.</i> <poem>Ja, som en lömsk och feg förrädare
 Du honom drap så väl som unga Rutland;
 Förr'n sol går ned, du skall din bragd förbanna.</poem>

<i>K. Henr.</i> <poem>Mylords, håll upp att tala, hör på mig.</poem>

<i>Marg.</i> <poem>Om ej du trotsar dem, så håll din mun.</poem>

<i>K. Henr.</i> <poem>Jag ber dig, sätt ej gränsor för min tunga,
 Ty jag är konung och har rätt att tala.</poem>

<i>Cliff.</i> <poem>Min kung, det sår, som detta möte vållat,
 Ej läkas kan med ord, tig derför still.</poem>

<i>Rich.</i> <poem>Så drag ditt svärd, du bödel, ty vid honom
 Som har oss skapat svär jag på
 Att Cliffords mandom ligger på hans tunga.</poem>

<i>Edv.</i> <poem>Säg, Henrik, vill du gifva mig min rätt?
 Ettusen män, som frukost fått i dag,
 Ej skola nånsin spisa middag mer,
 Så vida du ej lemnar mig din krona.</poem>

<i>Warw.</i> <poem>Men nekar du, så kommer deras blod
 Uppå ditt hufvud; York för rätten strider.</poem>

<i>Pr.</i> <poem>Om <sp>det</sp> är rätt, som Warwick kallar rätt,
 Så fins ej orätt till, men allt är rätt.</poem>

<i>Rich.</i> <poem>Hvem helst dig aflat, -- <sp>hon</sp> din Moder är,
 Och hennes tunga har du ärft, minsann.</poem>

<i>Marg.</i> <poem>Du liknar hvarken fader eller moder,
 Men snarare en otäck, brännmärkt krympling,</poem>
<poem>Af ödet tecknad lika afskyvärd
 Som giftig padda eller ödle-gadd.</poem>

<i>Rich.</i> <poem>Du Napels jern, förgyldt med engelskt guld,
 Hvars fader låter kalla sig för kung, --
 Som om en rännsten skulle kallas haf, --
 Säg, blygs du ej vid minnet af din härkomst
 Att röja nedrig börd med nedrigt tal?</poem>

<i>Edv.</i> <poem>Risbastu'<footnote>Detta är för begriplighetens skull fritt öfversatt. De engelska kommentatorerna äro dessutom oense om hvad originalets <i>Wisp of straw</i> egentligen var för sorts straff. De flesta säga, att det var en halmtapp, som fästades på elaka qvinnor, för att skämma ut dem.</footnote> bör den fräcka konan få,
 Om riktigt hon sig sjelf skall lära känna. --
 Långt skönare än du var Helena,
 Om ock din man en Menelaus är;
 Men aldrig kränktes Agamemnons bror
 Af henne så, som denne kung af dig.
 Hans far huserade i Franklands hjerta
 Och qväste kungen, krökte Dauphins rygg;
 Om Henrik endast jemngodt gifte fått,
 Så hade än i dag han der regerat;
 Men då han tog en tiggerska till äkta
 Och hedrade din tiggarfar som svärfar,
 Då kom ett moln för solen och en skur
 Hans faders ära sköljde bort ur Frankland,
 Och väckte uppror mot hans krona hemma.
 Ty hvad har splitet väckt, om ej din högfärd?
 Vårt anspråk slumrat än, om mjuk du varit,
 Ty vi, af ömkan för den gode kungen,
 Nog hade spart vårt kraf till annan tid.</poem>

<i>Georg.</i> <poem>Men då vi sågo, att vårt solsken skapat
 Åt dig en vår, men att din sommar ej
 Oss frukter bar, så satte vi vår yxa
 Till roten på ditt fräcka herrskarträd.
 Och fast vi sjelfva rispades af eggen,
 Så vet att, när en gång vi börjat hugga,
 Så hålla vi ej upp förr'n du är fälld,
 Ja, eller vattnad med vårt varma blod.</poem>

<i>Edv.</i> <poem>I sådant fast beslut jag trotsar dig
 Och vill ej veta mer af underhandling,
 Då du har nekat milde kungen tala. --</poem>

<poem>Trumpeter, blås! -- Och fladdre blodig fana;
 Till seger eller död den väg skall bana.</poem>

<i>Marg.</i> <poem>Håll, Edvard!</poem>

<i>Edv.</i> <poem>Nej, tredska qvinna! Nu till strid och slag;
 Ditt ord skall kosta tusen lif i dag.</poem>

<i>(De gå).</i>
</chapter>
<chapter name="Henrik den sjette. Tredje delen. II, 3.">
<h2>TREDJE SCENEN.</h2>

Ett slagfält emellan Towton och Saxton i Yorkshire.

<i>(Vapenbrak. Anfall. <sc>Warwick</sc> uppträder).</i>

<i>Warw.</i> <poem>Utmattad som en häst som lupit kapp,
 Jag lägger mig att andas ut en stund;
 Ty månget hugg, som jag har fått och gifvit,
 Har slappat mina väldigt knutna senor:
 Jag måste hvila, vill jag eller ej.</poem>

<i>(<sc>Edvard</sc> kommer springande).</i>

<i>Edv.</i> <poem>Le, ljufva himmel, eller drabba mig,
 Du bistra död, ty verlden rynkar pannan
 Och Edvards sol i dunkla skyar går!</poem>

<i>Warw.</i> <poem>Hvad nu? Hur står vår lycka, hur vårt hopp?</poem>

<i>(<sc>Georg</sc> kommer).</i>

<i>Georg.</i> <poem>Vår lycka är förlust, vårt hopp förtviflan;
 Vår linie bruten är, förderf oss följer;
 Hvad råder ni oss till? Hvart skall man fly?</poem>

<i>Edv.</i> <poem>Flykt hjelper ej; de följa oss med vingar;
 För svaga äro vi att hålla stånd.</poem>

<i>(<sc>Richard</sc> kommer).</i>

<i>Rich.</i> <poem>Ack, Warwick, hvarför har du lemnat oss?
 En törstig jord din broders blod har druckit
 Af Cliffords hvassa lans-spets tappadt ut,
 Och midt i dödens ångst han ropade,
 Liksom en dof trumpet från fjerran hörd,
 "Hämd, Warwick! Broder, hämnas du min död!"
 Så gaf, inunder buken på de hingstar,</poem>
<poem>Hvars hofskägg röko af hans varma blod,
 Den ädle riddersmannen upp sin anda.</poem>

<i>Warw.</i> <poem>Må jorden af vårt blod då blifva drucken!
 Min häst jag dräper, ty jag vill ej fly.
 Hvi stå vi nu som svaga qvinnor här
 Och jemra oss, när fienden så rasar,
 Och se derpå som på ett sorgespel,
 Som diktadt blef och speladt blott för roskull?
 Här svärjer jag på knä vid Gud i himlen
 Att aldrig hvila, aldrig stilla stå,
 Förr'n döden slutit mina ögon eller
 Af lyckan hämd i rågadt mått jag vunnit.</poem>

<i>Edv.</i> <poem>O Warwick, här mitt knä med ditt jag böjer
 Och kedjar mig vid dig med samma löfte. --
 Och förr'n från jordens kalla anlete
 Mitt knä jag lyfter, lyfter jag mitt öga
 Och mina händer och mitt hjerta upp
 Till dig, som kungar höjer upp och störtar!
 Med bön att du, om så din vilja är,
 Att denna kropp af fienden skall sköflas,
 Må öppna dock din himmels kopparportar
 Och släppa in min syndafulla själ! --
 Nu, lorder, tagen afsked tills vi mötas,
 Hvarhelst det vara må; jord eller himmel.</poem>

<i>Rich.</i> <poem>Min bror, gif mig din hand, -- och, kära Warwick,
 Låt mina trötta armar famna dig: --
 Jag aldrig tårar fällt, men nu de rinna,
 Då så jag vintren ser på våren vinna.</poem>

<i>Warw.</i> <poem>Bort, bort! Ännu en gång farväl, mylords!</poem>

<i>Georg.</i> <poem>Dock, låt oss alla gå till våra troppar
 Och låta den få fly som ej vill stanna,
 Och kalla den för pelare som bidar,
 Samt, om vi lyckas, lofva dem en lön,
 Så herrlig som olympisk segerkrans;
 Det torde gjuta mod i qvalda bröst,
 Ty ännu kan man lif och seger hoppas. --
 Ej dröjsmål längre; fram, med allan makt.</poem>

<i>(De gå).</i>
</chapter>
<chapter name="Henrik den sjette. Tredje delen. II, 4.">
<h2>FJERDE SCENEN.</h2>

En annan del af slagfältet.

<i>(Anfall. <sc>Richard</sc> och <sc>Clifford</sc> uppträda).</i>

<i>Rich.</i> <poem>Nu, Clifford, har jag ändtligen fått dig fatt;
 Se, denna armen är för hertig York,
 För Rutland denna, båda kräfva hämd,
 Om ock med kopparmur du dig förskansat.</poem>

<i>Cliff.</i> <poem>Nu, Richard, är jag här med dig allena;
 Se här den hand, som drap din fader York,
 Och här den hand, som slog din broder Rutland,
 Och här det bröst, som njöt af deras död
 Och manar båda dessa mina händer,
 Som dråpo både far och bror för dig,
 Att öofva samma gerning på dig sjelf;
 Håll åt dig!</poem>

<i>(De fäkta. <sc>Warwick</sc> kommer; <sc>Clifford</sc> flyr).</i>

<i>Rich.</i> <poem>Nej, Warwick, sök dig ut ett annat vildt,
 Ty sjelf jag denna varg till döds vill jaga.</poem>

<i>(De gå).</i>
</chapter>
<chapter name="Henrik den sjette. Tredje delen. II, 5.">
<h2>FEMTE SCENEN.</h2>

En annan del af slagfältet.

<i>(Tumult. Konung <sc>Henrik</sc> uppträder).</i>

<i>K. Henr.</i> <poem>Ja, denna drabbning liknar morgons gryning,<footnote>Denna konung Henriks monolog samt det omedelbart på densamma följande uppträdet emellan sonen, som dräpt sin far, och fadren, som dräpt sin son, torde icke undfalla läsarens uppmärksamhet. Stället är ett ibland Shakspeares skönaste.</footnote>
 Då lifligt ljus med matta skuggor krigar
 Och herden, blåsande i valna fingrar,
 Ej vet om dag, om natt det ännu är.
 Än hitåt svigtar den som mäktig sjö,
 Af floden tvingad till att trotsa vinden,
 Än ditåt svigtar den som samma sjö,
 Af vindens raseri på flykten drifven,
 Och stundom segrar floden, stundom vinden,
 Nu har den ene, nu den andre styrkan;</poem>
<poem>Om segren slitas båda bröst mot bröst,
 Men ingen vinner, ingen öfvervinnes:
 Så står den grymma drabbningen och väger.
 På denna tufva vill jag sätta mig.
 Må Gud beskära segren hvem han vill!
 Ty Margaretha, min gemål, och Clifford
 Mig körde bort ur slaget; båda svuro,
 Att bäst de lyckades då jag var borta.
 Ack, att jag vore död, om Gud så ville!
 Ty denna verld är idel sorg och qval.
 O Gud, mig tycks, det vore lyckligt lif
 Att vara blott en simpel fåraherde
 Och sitta på en hög, som nu jag gör,
 Och skära sol-ur ut, med prick vid prick,
 Som visa hur minuterna de ila,
 Hur många på en timma sig belöpa,
 Hur många timmar föra dagen kring,
 Hur många dagar göra, slut på året,
 Hur många år en menniska kan lefva.
 Och när jag detta vet, jag delar tiden:
 Så många timmar skall jag vakta hjorden;
 Så många timmar skall jag njuta hvila;
 Så många timmar skall jag öfva andakt;
 Så många timmar skall jag roa mig;
 Så många dagar fåren gått med foster;
 Så många veckor tills de kräken lamma;
 Så många år tills kidens ull jag klipper.
 Minuter, timmar, dagar, veckor, år,
 Använda väl och riktigt, skola så
 Till stilla graf den hvita hjessan föra.
 Ack, hvilket lif hur ljufligt och hur sällt!
 O, ger ej hagtorn ljufligare skugga
 Åt herden som de fromma lamm betraktar,
 Än baldakinen, stickad rikt med guld,
 Åt kung som fruktar högförräderi?
 Ack jo, det gör den, tusen, tusen gånger!
 Och är ej fåraherdens svaga vassla,</poem>
<poem>Hans tunna svala dryck ur läderflaskan,
 hans middagssömn inunder trädets skugga,
 Det allt han njuter uti lugn och ro,
 Långt öfver furstens alla njutningar,
 Hans läckra rätter gnistrande på guld,
 Hans hvila på en konstrikt bäddad säng,
 Der sorg, bekymmer, svek på honom lura.</poem>

<i>(Tumult. En son som har dräpt sin far kommer in,
släpande den döda kroppen med sig).</i>

<i>Son.</i> <poem>Den vind, som vinst ej bringar, blåser illa. --
 Nyss denna man i handgemäng jag drap;
 Han säkert några kronor har i fickan.
 Och jag, som tager dem från honom nu,
 Kan innan qvällen dock mitt lif och dem
 Få ge åt annan man, som han åt mig.
 Hvem är det; -- Gud! det är min faders anlet,
 Den jag i misshugg dödat har i striden.
 Du onda tid, som aflar slika bragder!
 Från London blef jag tvingad hit af kungen;
 Min far, som var vasall åt grefve Warwick,
 Af honom tvingad blef till Yorks parti.
 Och jag, som fick mitt lif utaf hans hand,
 Har burit hand uppå min faders lif. --
 Förlåt mig, Gud! min gerning ej jag kände.
 Förlåt mig, fader! ej jag kände dig.
 Min gråt skall tvätta dina blodsår rena;
 Nu ej ett ord, förr'n jag har gråtit ut.</poem>

<i>K. Henr.</i> <poem>O jemmersyn! O, blodbestänkta tid!
 Då lejon föra krig om sina kulor,
 Få stackars lamm för deras ilska pligta. --
 Gråt, arme man! Jag tår för tår dig hjelper;
 Och måtte våra ögon och vårt hjerta,
 Som vore de i inhemsk tvedrägt stadda,
 Af tårar bländas och af smärta brista.</poem>

<i>(En far som har dräpt sin son kommer in, bärande den
döda kroppen i sina arnmar).</i>

<i>Fadr.</i> <poem>Du som försvarat dig mot mig så dugtigt,</poem>
<poem>Ditt guld mig gif, om något guld du har,
 Ty jag med hundra svärdshugg det har köpt. --
 Dock, låt mig se: -- är <sp>det</sp> min oväns anlet?
 Ack nej, nej, nej, det är min enda son! --
 Ack, barn, om än du något lif har qvar,
 Slå ögat upp och se hvad strida skurar,
 Af stormen i mitt hjerta väckta, strömma
 På sår, som ge min blick och hjerta döden!
 Gif nåd, o Gud, i denna jemrens tid --
 Ack, hvilka grymma vilda slagtarbragder
 Förblindadt onaturliga, förryckta
 Har denna dödsfejd dagligdags ej aflat!
 Din far, mitt barn, för tidigt gaf dig lifvet
 Och har beröfvat dig ditt lif för sent!<footnote>Meningen af dessa dunkla ord är: hade du blifvit sednare aflad, så hade du varit för ung att gå i striden, der du nu fallit; hade du <sp>alls icke</sp> blifvit aflad, så hade du <sp>tidigare</sp> blifvit beröfvad lifvet; bäst hade varit att du aldrig kommit till verlden.</footnote></poem>

<i>K. Henr.</i> <poem>Ve öfver ve! -- Ack, oerhörda qval!
 O, att min död fick denna fasa hejda
 Barmhertighet, o Gud, barmhertighet!
 Hans panna hvita rosen bär och röda,
 De båda kungahusens olycksfärger;
 Hans purpurblod den ena liknar just,
 Hans bleka kind är bilden af den andra.
 Den ena vissne, må den andra blomstra!
 Ty kämpa de, så vissna tusen lif.</poem>

<i>Son.</i> <poem>Ack, hur min moder för min faders död
 Mig banna skall och aldrig tröstad blifva!</poem>

<i>Fadr.</i> <poem>Ack, hur min moder för min gosses mord
 I gråt skall dränkas, aldrig tröstad blifva!</poem>

<i>K. Henr.</i> <poem>Ack, hur mitt folk för dessa dåd skall harmas
 Uppå sin kung och aldrig tröstadt blifva!</poem>

<i>Son.</i> <poem>Har nånsin son så sörjt en faders död?</poem>

<i>Fadr.</i> <poem>Har nånsin far begråtit så en son?</poem>

<i>K. Henr.</i> <poem>Har nånsin kung sitt folk beklagat så?
 Er sorg är stor, <sp>min</sp> tio gånger större.</poem>

<i>Son.</i> <poem>Jag bär dig bort, att jag må gråta ut.
 <i>(Går med liket).</i></poem>

<i>Fadr.</i> <poem>Din svepning dessa armar skola blifva!
 Mitt hjerta, kära barn, skall bli din graf,</poem>

<poem>Ty aldrig skall din bild mitt hjerta lemna.
 Dödsklockan i mitt bröst för dig skall sucka,
 Och så din fader skall din likfärd fira,
 Mer sörjande vid enda sonens död
 Än Priamus vid alla sina söners.
 Jag bär dig bort; nu fäkte den som vill;
 Der ej jag borde har jag huggit till.
 <i>(Går med liket).</i></poem>

<i>K. Henr.</i> <poem>I sorgsne män, som höjen klagoskri,
 Här är en kung som sörjer mer än ni.</poem>

<i>(Tumult. Anfall. Drottning <sc>Margaretha</sc>, prinsen af
<sc>Wales</sc> och <sc>Exeter</sc> uppträda).</i>

<i>Pr.</i> <poem>Fly, fader! Alla våra vänner flytt,
 Och Warwick rasar som en hetsad tjur;
 Bort! Döden följer oss i hälarna.</poem>

<i>Marg.</i> <poem>Till häst, min konung! Genast af till Berwick!
 Edvard och Richard, liksom stöfvare
 Som drifvit upp en stackars flygtig hare,
 Med bistra ögon, gnistrande af ilska,
 Och blodigt stål i knutna näfvar kramadt,
 Förfölja oss; på ögonblicket bort!</poem>

<i>Exet.</i> <poem>Ja, bort! ty hämden är i deras följe.
 Nej, inga frågor; ila genast eller
 Kom efter mig, så vill jag visa vägen.</poem>

<i>K Henr.</i> <poem>Nej, tag mig med dig, gode Exeter;
 Jag fruktar ej att dröja, men jag önskar
 Att följa drottningen. Nu framåt; bort!</poem>

<i>(De gå).</i>
</chapter>
<chapter name="Henrik den sjette. Tredje delen. II, 6.">
<h2>SJETTE SCENEN.</h2>

<i>(Högljudt tumult. <sc>Clifford</sc> kommer, sårad).</i>

<i>Cliff.</i> <poem>Här brinner ut och dör min lefnads ljus,
 Som, då det ännu brann, kung Henrik lyste.
 O, Lancaster! Ditt nederlag jag fruktar
 Mer än min själs skilsmessa från min kropp.
 Med kärlek eller skräck jag många vänner
 Fastlimmade vid dig; men när jag faller,</poem>

<poem>Så smälter denna sega kittning ned
 Och mattar dig, men styrker stolta York.
 Likt sommarflugor svärma menigheter,
 Och hvart, om ej mot solen, flyga myggen?
 Och hvilken skiner nu, om ej din ovän?
 O Phoebus, om du icke hade låtit
 Ditt eldspann tyglas utaf Phaëton,
 Så hade ej din strålvagn jorden svedt;
 Och, Henrik, om du herrskat som en kung,
 Så som din far och som din farfar gjorde,
 Och aldrig lemnat huset York en fotbredd,
 Så hade de ej svärmat nu som flugor;
 Och jag och många tusen här i landet
 Ej hade lemnat enkor qvar i sorg,
 Och sjelf du suttit på din thron i lugn.
 Men ogräs växer bäst vid ljumma vindar,
 Och efterlåtenhet gör röfvarn fräck, --
 Min klagan fåfäng är, mitt sår obotligt;
 Ej väg till flykt, ej heller kraft att fly;
 Min fiende är hård och skoningslös,
 Ty jag af honom ej förtjenat skoning.
 I mina djupa sår har luften trängt,
 Och mycken blodförlust har gjort mig matt; --
 York, Richard, Warwick, hören Cliffords röst:
 Jag edra fäder drap; här är mitt bröst.
 <i>(Han svimmar).</i></poem>

<i>(Tumult och återtåg. <sc>Edvard</sc>, <sc>Georg</sc>, <sc>Richard</sc>, 
<sc>Montague</sc> och <sc>Warwick</sc> uppträda med soldater).</i>

<i>Edv.</i> <poem>Drag andan, lorder; medgång bjuder hejd
 Och glattar vänligt krigets rynkta panna. --
 En tropp förföljer blodigt sinnad drottning
 Som förde Henrik, fast han konung var,
 Liksom ett segel fyldt med häftig stormvind
 Galejan tvingar att mot strömmen gå.
 Men tror ni ock, att Clifford flytt med dem?</poem>

<i>Warw.</i> <poem>Han har omöjligt kunnat komma undan,
 Ty -- midt i synen kan jag säga det --</poem>
<poem>Er broder Richard honom märkt för grafven,
 Och hvarsomhelst han är, så är han död.</poem>

<i>(<sc>Clifford</sc> suckar djupt och dör).</i>

<i>Edv.</i> <poem>Hvems själ är <sp>det</sp> som tar sitt tunga afsked?</poem>

<i>Rich.</i> <poem>En dödssuck djup, som skildes kropp och själ.</poem>

<i>Edv.</i> <poem>Hvem är det? Nu, då slagtningen är slutad,
 Vän eller ovän, skonsamt han behandles.</poem>

<i>Rich.</i> <poem>Din nåd du återkalle; det är Clifford
 Som ej tillfreds att hafva stympat grenen,
 Den unga Rutland, då han nyss fått löf,
 Sin mördarknif till sjelfva roten satte,
 Der denna späda qvist så ljuft slog ut,
 Jag menar hertigen af York, vår far.</poem>

<i>Warw.</i> <poem>Tag ned hans hufvud från den Yorkska porten,
 Er faders hufvud ditsatt utaf Clifford,
 Och sätt i stället Chiffords hufvud dit,
 Ty lika bör med lika vedergällas.</poem>

<i>Edv.</i> <poem>Bär fram det Yorkska husets likfärds-uggla,
 Som sjöng om idel död för oss och våra.
 Nu döden skall hans olycksstrupe täppa,
 Och ej hans hemska tunga tala mer.</poem>

<i>(Några af sviten släpa fram liket).</i>

<i>Warw.</i> <poem>Jag tror, att han förlorat sansningen; --
 Säg, Clifford, hör du hvem dig talar till? --
 Lifsgnistan är i dödens skyar qväfd,
 Han ser oss ej och hör ej hvad vi säga.</poem>

<i>Rich.</i> <poem>O, att han gjorde det! -- Kanhända gör han;
 Han låtsar bara så, det der är list;
 Han vill de bittra smädeorden slippa,
 Som han vår fader i hans dödsstund gaf.</poem>

<i>Georg.</i> <poem>Om det du tror, så smäda honom bittert.</poem>

<i>Rich.</i> <poem>Hör, Clifford, bed om nåd, men få ej nåd.</poem>

<i>Edv.</i> <poem>Hör, Clifford, ångra dig med fruktlös ånger.</poem>

<i>Warw.</i> <poem>Tänk ut en ursäkt för din synd, lord Clifford.</poem>

<i>Georg.</i> <poem>Vi skola tänka marter ut för den.</poem>

<i>Rich.</i> <poem>Du York höll kär, och jag är son af York.</poem>

<i>Edv.</i> <poem>Du skonte Rutland; så jag skonar dig.</poem>

<i>Georg.</i> <poem>Hvar är ditt skyddsvärn nu, kapten Margretha?</poem>

<i>Warw.</i> <poem>De håna dig, lord Clifford; svärj som vanligt.</poem>

<i>Rich.</i> <poem>Hvad, ingen ed? förtvifladt hårdt, att Clifford
 Ej någon ed har qvar åt sina vänner!
 Nu ser jag han är död; och, vid min själ,
 Om denna högra handen kunde köpa
 Åt honom endast tvenne timmars lif,
 På hvilka jag fick drifva gäck med honom,
 Så högge jag den af med denna venstra
 Och qväfde med dess blod den grymma skurk,
 Hvars blodtörst ej af Yorks och Rutlands läskats.</poem>

<i>Warw.</i> <poem>Men han är död: slå af den skurkens hufvud,
 Och sätt det der din faders hufrud sitter. --
 Nu draga vi till London i triumf,
 Der du till Englands konung krönas skall.
 Jag seglar derifrån till Frankrike
 Och friar der för dig till fröken Bona.
 Så skall du sammanknyta båda landen;
 Med Frankrike till vän, du ej bör frukta
 Att dina sprängda fiender sig samla;
 Ty om de också icke stickas farligt,
 Så plåga de likväl med surr ditt öra.
 Först vill jag se på kröningen och sedan
 Tvärs öfver hafvet segla till Bretagne
 I friarevärf, om så min kung det täckes.</poem>

<i>Edv.</i> <poem>Ja, som du vill, så skall det bli, min Warwick;
 Ty på din skuldra bygger jag min thron,
 Och aldrig skall jag något företaga,
 Hvari ditt råd och bifall felas mig. --
 Dig, Richard, gör jag nu till hertig Gloster,
 Och dig till Clarence, Georg; -- Warwick göre
 Och låte hvad han vill, så väl som jag.</poem>

<i>Rich.</i> <poem>Gör <sp>mig</sp> till Clarence och min bror till Gloster,,
 Ty Glosters hertigdöme bådar ondt.<footnote><sp>Thomas Woodstock</sp> och <sp>Humphrey</sp>, båda två hertigar af Gloster, hade blifvit mördade.</footnote></poem>

<i>Warw.</i> <poem>Åh, prata icke sådant tokeri;
 Blif hertig Gloster, Richard; nu till London
 Att taga i besittning hvad vi fått.</poem>

<i>(De gå).</i>
</chapter>


<chapter name="Henrik den sjette. Tredje delen. III, l.">
<h1>TREDJE AKTEN. FÖRSTA SCENEN.</h1>

En jagtpark i norra England.

<i>(Två skogvaktare uppträda med armborst i handen).</i>

<i>1 Skogv.</i> <poem>I detta tjocka snår vi gömma oss,
 Ty öfver slätten här skall hjorten komma;
 Vi ställa oss i buskarna på lur
 Och välja ut det bästa villebrådet.</poem>

<i>2 Skogv.</i> <poem>Jag vill deruppe ställa mig på backen,
 Så kunna vi få skjuta båda två.</poem>

<i>1 Skogv.</i> <poem>Det går ej an, ty klangen från ditt armborst
 Kan skrämma den och så mitt skott jag mister.
 Här stå vi båda två och sigta väl;
 På det att tiden ej må bli oss lång,
 Vill jag berätta dig hvad häromdagen,
 På samma plats der nu vi stå, mig hände.</poem>

<i>2 Skogv.</i> <poem>Nej vänta, tills den karlen gått förbi.</poem>

<i>(Konung <sc>Henrik</sc> kommer förklädd med en bönbok i handen).</i>

<i>K. Henr.</i> <poem>Från Skottland stal jag mig af kärlig längtan
 Att ge mitt land en helsning med mitt öga.
 Nej, Henrik, Henrik, ej ditt land är detta;
 Din plats är fylld, din spira från dig ryckt,
 Den helga oljan från din hjessa sköljd;
 Mig kalla inga böjda knän för Cæsar,
 Och ingen söker ödmjukt rätt hos dig,
 Nej, ingen, ingen litar mer dig an,
 Sjelf kan jag ej mig hjelpa, mindre andra.</poem>

<i>1 Skogv.</i> <poem>Se här en hjort, hvars skinn betalar sig;
 Det är för detta kungen; låt oss gripa'n.</poem>

<i>K. Henr.</i> <poem>Jag vill min svåra motgång ödmjukt bära;
 De vise säga, att det visast är.</poem>

<i>2 Skogv.</i> <poem>Hvi dröja nu? Kom, låt oss gripa honom!</poem>

<i>1 Skogv.</i> <poem>Nej, håll en stund och låt oss höra mer.</poem>

<i>K. Henr.</i> <poem>Min son och drottning sökt i Frankland hjelp,
 Och bålde Warwick sig begifvit dit</poem>
<poem>För att begära af den franska kungen
 Hans syster Bona till gemål åt Edvard.
 Är detta sant, du arma son och drottning,
 Så är er möda spilld och platt förgäfves,
 Tv Warwick är en fintlig talare
 Och Ludvig är en ganska lättrörd prins.
 Då borde väl Margaretha röra honom;
 Hon är en qvinna, högst beklagansvärd.
 Med suckar Ludvigs bröst hon skall bestorma;
 Med tårar kan hon smälta marmorhjertan,
 Hon tigrar med sin sorg beveka kan
 Och väcka i en Neros hjerta ånger
 Med sina snyftningar och salta tårar.
 Men Warwick ger, och Margaretha tigger:
 Till venster tigger <sp>hon</sp> om hjelp åt Henrik,
 Till höger friar <sp>han</sp> för unga Edvard.
 Med gråt <sp>hon</sp> säger: "afsatt är min Henrik;"
 <sp>Han</sp> ler och säger: "ditsatt är min Edvard;"
 Och så kan hon ej tala mer för sorg,
 När han utvecklar Edvards rätt till kronan
 Med hala vändningar och månget kraftskäl
 Och vinner kungen slutligen från henne
 Samt löfte om hans syster och hvad mer
 Som stödja kan och styrka Edvards thron.
 Så går det, Margaretha! Stackare,
 Så hjelplös som du kom man skall dig lemna!</poem>

<i>2 Skogv.</i> <poem>Säg, hvem är du, som der om drottningar
 Och kungar talar?</poem>

<i>K. Henr.</i> <poem>Mera än jag synes,
 Och mindre än jag var i kraft af börd;
 En menniska åtminstone, ty mindre
 Jag ej kan vara dock, och menniskor,
 De måtte väl om konungar få tala,
 Och hvarför icke jag?</poem>

<i>2 Skogv.</i> <poem>Ja, men du talar, som du vore kung.</poem>

<i>K. Henr.</i> <poem>Det är jag ock i hugen; det är nog.</poem>

<i>2 Skogv.</i> <poem>Men om du konung är, hvar är din krona?</poem>

<i>K. Henr.</i> <poem>I hjertat bär jag den, men ej på hjessan,
 Ej prydd med ädla stenar och demanter,
 Ej heller synlig, ty förnöjsamhet
 Den kronan heter, sällan ägd af kungar.</poem>

<i>2 Skogv.</i> <poem>Godt, är ni konung af förnöjsamheten,
 Så får ni med förnöjsamhetens krona
 I all förnöjsamhet med oss spatsera,
 Ty utan tvifvel ni den kungen är,
 Som utaf konung Edvard blifvit afsatt;
 Och vi, som svurit honom trohetsed,
 Nu häkta er som är hans fiende.</poem>

<i>K. Henr.</i> <poem>Men svor ni aldrig förr och bröt er ed?</poem>

<i>2 Skogv.</i> <poem>Nej aldrig förr och minst en sådan ed.</poem>

<i>K. Henr.</i> <poem>Hvar vore ni, då jag var kung i England?</poem>

<i>2 Skogv.</i> <poem>I landet här, der än vi bo och bygga.</poem>

<i>K. Henr.</i> <poem>Vid nio månars ålder blef jag krönt,
 Min far och farfar vore konungar,
 Och ni har svurit trohetsed åt mig,
 Nu säg mig, har ni ej den eden brutit!</poem>

<i>1 Skogv.</i> <poem>Nej, ty vi voro undersåter blott
 Så länge ni var kung.</poem>

<i>K. Henr.</i> <poem>Nå, är jag död?
 Hvad, andas jag ej som en menniska?
 Ack, stackars folk, ni vet ej hvad ni svärjer.
 Se, hur jag blåser från mig detta dun,
 Och huru luften blåser det tillbaka;
 Det lyder villigt flägten från min mun
 Och viker genast för en annan flägt,
 Men styres jemt af den som starkast blåser.
 Ett sådant dun är menighetens lydnad.
 Men bryt ej eden dock; med denna synd
 Skall ej min milda bön belasta er.
 Gör hvad ni vill; en konung ni befalle;
 Nu är ni kungar; bjud, jag lyder der.</poem>

<i>1 Skogv.</i> <poem>Vi äro kungens trogna undersåter,
 Kung Edvards.</poem>

<i>K. Henr.</i> <poem>Så som än en gång kung Henriks,
 I fall han sutte der kung Edvard sitter.</poem>

<i>1 Skogv.</i> <poem>I Guds och kungens namn vi er befalla
 Att följa oss till ortens myndigheter.</poem>

<i>K. Henr.</i> <poem>I Herrans namn! Er konungs namn skall vördas.
 Hvad Herren vill det må er konung göra,
 Och gör han det, så vill jag ödmjukt lyda.</poem>

<i>(De gå).</i>
</chapter>
<chapter name="Henrik den sjette. Tredje delen. III, 2.">
<h2>ANDRA SCENEN.</h2>

London. Ett rum i slottet.

<i>(Konung <sc>Edvard</sc>, <sc>Gloster</sc>, <sc>Clarence</sc> och lady <sc>Grey</sc>
uppträda).</i>

<i>K. Edv.</i> <poem>Min bror af Gloster, -- denna damens man,
 Sir John af Grey, vid Albans stupade,
 Och alla riddarns gods af segrarn togos.
 Nu söker hon att godsen återfå,
 Det vi med billighet ej kunna neka,
 Då det i striden' var för huset York
 Som denna goda ädling miste lifvet.</poem>

<i>Glost.</i> <poem>Ers höghet bör en sådan bön bevilja;
 Vanhederligt det vore att den afslå.</poem>

<i>K. Edv.</i> <poem>Så vore det; dock än jag dröjer litet.</poem>

<i>Glost.</i> <poem><i>(Afsides till <sc>Clarence</sc>).</i> Ha! är det så?
 Jag ser, att frun skall först bevilja något,
 Förr'n kungen hennes bön bevilja kan.</poem>

<i>Clar.</i> <i>(Afsides).</i> <poem>Han känner jagten; ej han släpper sporret.</poem>

<i>Glost.</i> <i>(Afsides).</i> Tyst!

<i>K. Edv.</i> <poem><i>(Till lady Grey).</i> Vi vilja öfverväga er begäran;
 Kom hit en annan gång att få besked.</poem>

<i>L. Grey.</i> <poem>Jag kan ej tåla uppskof, milde konung;
 Ers höghet täcktes genast svara mig;
 Hvad er behagar skall mig vara nog.</poem>

<i>Glost.</i> <i>(Afsides).</i> <poem>Ha, enka, ingen nöd med dina gods,</poem>
<poem>Om han och du behaga ett och samma.
 Håll bättre åt dig, annars får du stöten.</poem>

<i>Clar.</i> <poem><i>(Afsides).</i> Hon står sig nog, såvida hon ej faller.</poem>

<i>Glost.</i> <poem><i>(Afsides).</i> Det Gud förbjude! ty han passar på.</poem>

<i>K. Edv.</i> <poem>Säg, huru många barn ni har, min fru?</poem>

<i>Clar.</i> <poem><i>(Afsides).</i> Jag tror han vill ett barn af henne tigga.</poem>

<i>Glost.</i> <poem><i>(Afsides).</i> Nej, tusan! heldre skänka henne två.</poem>

<i>L. Grey.</i> <poem>Tre barn, min allernådigaste konung.</poem>

<i>Glost.</i> <poem><i>(Afsides).</i> Du får väl fyra, om du lyder honom.</poem>

<i>K. Edv.</i> <poem>Det vore synd, om fadersarf de miste.</poem>

<i>L. Grey.</i> <poem>Förbarma er, min kung, och gif dem det.</poem>

<i>K. Edv.</i> <poem>Jag denna fruns förstånd på prof vill sätta;
 J prinsar, gån tillsides, jag er ber.</poem>

<i>Glost.</i> <poem>Vi gå; men snart din ungdom går sin väg;
 Än går det nog; men snart du går på kryckor.</poem>

<i>(<sc>Gloster</sc> och <sc>Clarence</sc> draga sig tillbaka).</i>

<i>K. Edv.</i> <poem>Säg nu, min fru, om edra barn ni älskar?</poem>

<i>L. Grey.</i> <poem>Ja, lika hjertligt som mig sjelf jag älskar.</poem>

<i>K. Edv.</i> <poem>Och mycket vill för deras skull ni göra?</poem>

<i>L. Grey.</i> <poem>För deras skull jag ville gerna lida.</poem>

<i>K. Edv.</i> <poem>Så vinn er makes gods för deras skull.</poem>

<i>L. Grey.</i> <poem>Ja, derför har jag kommit hit, min kung.</poem>

<i>K. Edv.</i> <poem>Jag vill er säga hur ni dem skall vinna.</poem>

<i>L. Grey.</i> <poem>Då blir till tjenst min kung jag högst förbunden.</poem>

<i>K. Edv.</i> <poem>Och hvilken tjenst vill ni då göra mig?</poem>

<i>L. Grey.</i> <poem>Hvad ni befaller och jag mäktar göra.</poem>

<i>K. Edv.</i> <poem>Mitt tillbud tål ej några undantag.</poem>

<i>L. Grey.</i> <poem>Med undantag om jag ej kan, min kung.</poem>

<i>K. Edv.</i> <poem>Du kan hvad jag dig tänker bedja om.</poem>

<i>L. Grey.</i> <poem>Då vill jag göra hvad min kung befaller.</poem>

<i>Glost.</i> <poem><i>(Afsides).</i> Han klämmer hårdt; starkt regn kan slita marmor.</poem>

<i>Clar.</i> <poem><i>(Afsides).</i> Så röd som eld! nu smälter hennes vax.</poem>

<i>L. Grey.</i> <poem>Ers höghet tiger? hvad befaller ni.</poem>

<i>K. Edv.</i> <poem>Hvad lätt du gör; du skall en konung älska.</poem>

<i>L. Grey.</i> <poem>Det snart är gjort, ty jag är undersåte.</poem>

<i>K. Edv.</i> <poem>Då skänker jag dig strax din makes gods.</poem>

<i>L. Grey.</i> <poem>Med tusen tack jag bjuder er farväl.</poem>

<i>Glost.</i> <poem><i>(Afsides).</i> Nu är det gjort; nu niger hon på saken.</poem>

<i>K. Edv.</i> <poem>Nej, stanna qvar; jag menar kärleks frukter.</poem>

<i>L. Grey.</i> <poem>Det menar också <sp>jag</sp>, min gode konung.</poem>

<i>K. Edv.</i> <poem>Men i en <sp>annan</sp> mening, fruktar jag;
 Hvad kärlek tror du att jag önskar mig?</poem>

<i>L. Grey.</i> <poem>Min förbön, tack och kärlek in i döden,
 Hvad dygd kan fordra och hvad dygd kan gifva.</poem>

<i>K. Edv.</i> <poem>Nej, sådan kärlek menade jag ej.</poem>

<i>L. Grey.</i> <poem>Nå väl, då menar ni ej hvad jag trodde.</poem>

<i>K. Edv.</i> <poem>Men nu förstår du väl tilldels min håg?</poem>

<i>L. Grey.</i> <poem>Min håg beviljar aldrig hvad jag tror
 Ni tänker nu, om nu jag tänker rätt.</poem>

<i>K. Edv.</i> <poem>Hos dig jag tänker ligga, öppet sagdt.</poem>

<i>L. Grey.</i> <poem>Och öppet sagdt, i jern jag heldre låge.</poem>

<i>K. Edv.</i> <poem>Då får du ej din makes gods igen.</poem>

<i>L. Grey.</i> <poem>Så vare äran då mitt lifgeding;
 Med dess förlust jag vill ej godsen köpa.</poem>

<i>K. Edv.</i> <poem>Men mycket orätt gör du dina barn.</poem>

<i>L. Grey.</i> <poem>Och ni, ers höghet, både dem och mig.
 Men denna muntra skämtan, höge herre,
 Den passar icke för min fordrans allvar;
 Låt mig få svar bestämdt: ja, eller nej.</poem>

<i>K. Edv.</i> <poem>Ja, om du svarar ja på hvad jag fordrar,
 Nej, om du säger nej till min begäran.</poem>

<i>L. Grey.</i> <poem>Nå väl då, <sp>nej</sp>; och så är saken slut.</poem>

<i>Glost.</i> <poem><i>(Afsides).</i> Han korgen får; se, enkan rynkar pannan.</poem>

<i>Clar.</i> <poem><i>(Afsides).</i> Han är den gröfsta friare på jorden.</poem>

<i>K. Edv.</i> <poem><i>(Afsides).</i> I hennes blickar röjs en ärbar själ;
 I hennes ord en klokhet utan like,
 Och hennes gåfvor fordra kunglig rang;
 Så eller så -- hon passar för en kung
 Och blir min älskarinna eller drottning. --	
 <i>(Högt).</i> Tänk nu om Edvard toge dig till drottning? --</poem>

<i>L. Grey.</i> <poem>Det lättare är sagdt än gjordt, min kung:
 Er undersåte kan ni skämta med,
 Men ej till drottning passar hon det minsta.</poem>

<i>K. Edv.</i> <poem>Jag svär dig vid min thron, du hulda enka
 Att jag ej annat säger än jag menar;
 Jag vill som älskarinna ega dig.</poem>

<i>L. Grey.</i> <poem>Och det är mer än jag bevilja kan;
 För ringa är jag att er drottning bli,
 Men dock för god att blott er frilla vara.</poem>

<i>K. Edv.</i> <poem>Du skräder ord; jag menade ju drottning.</poem>

<i>L. Grey.</i> <poem>Det skulle kränka er, min höge konung,
 Om mina söner kallade er far.</poem>

<i>K. Edv.</i> <poem>Nej icke mera än om mina döttrar
 Dig kallade för mor; du är ju enka,
 Och några barn du har; vid Herrans moder,
 Fast jag är ungkarl, har jag också några:
 Hur skönt att vara far till många barn!
 Nej, svara icke mer; du blir min drottning.</poem>

<i>Glost.</i> <poem><i>(Afsides).</i> Den andans mannen slutat nu att skrifta.</poem>

<i>Clar.</i> <poem><i>(Afsides).</i> Han säkert bigtstol vill med brudstol skifta.</poem>

<i>K. Edv.</i> <poem>Ni undrar visst hvad vi ha pratat här?</poem>

<i>Glost.</i> <poem>Ej enkan gillar det; hon dyster är.</poem>

<i>K. Edv.</i> <poem>Ni skulle säkert tycka illa vara,
 Om jag till maka henne tog?</poem>

<i>Clar.</i> <poem>Åt hvem?</poem>

<i>K. Edv.</i> <poem>Hå, Clarence, åt mig sjelf.</poem>

<i>Glost.</i> <poem>I tio dagar
 Man skulle derpå undra i det minsta.</poem>

<i>Clar.</i> <poem>Det vore <sp>en</sp> dag mer, än slikt plär räcka.<footnote>Allusion på det engelska ordspråket: <i>a wonder lasts but nine days.</i></footnote></poem>

<i>Glost.</i> <poem>I sådan grad ett underverk det vore.</poem>

<i>K. Edv.</i> <poem>Ja, bröder, skämta ni; men vet, att jag
 Har hennes bön om mannens gods beviljat.</poem>

<i>(En adelsman kommer).</i>

<i>Adelsm.</i> <poem>Min konung! Henrik Lancaster är gripen
 Och står som fånge framför slottets port.</poem>

<i>K. Edv.</i> <poem>Så laga då, att han blir förd till Towern. --
 Nu, mina bröder, spörja vi den mannen,
 Som gripit honom, huru det gått till. --</poem>

<poem>Kom nu, min fru; -- och hören det J prinsar,
 J skolen hålla henne uti ära.</poem>

<i>(Konung <sc>Edvard</sc>, lady <sc>Grey</sc>, <sc>Clarence</sc> och adelsmannen gå).</i>

<i>Glost.</i> <poem>Ja, Edvard håller qvinfolk han -- i ära.
 Ack, att i merg och ben så tärd han vore,
 Att inga friska qvistar från hans länder
 Min framtids gyllne planer korsade!
 Dock mellan mig och mina tankars sträfvan --
 När lystne Edvards rätt begrafven blifvit --
 Stå Clarence, Henrik och hans son, ung Edvard,
 Samt deras lifsarfvingar i en framtid
 Och mota mig att ingen plats jag får;
 En högst betänkelig omständighet!
 Så står jag blott och drömmer här om makt,
 Liksom en man som stån på kringsköljd udde,
 Och ser en fjerran strand den han vill nå,
 Och önskar att hans fot fick ögat följa,
 Och bannar sjön som stänger honom vägen,
 Och ville gerna tappa ut dess böljor.
 Så, fjerran från, jag traktar efter kronan,
 Och så jag står och bannar mina hinder
 Och säger att jag vill dem skära bort
 Och med omöjligheter smickrar mig.
 Min blick för snabb, min själ för inbilsk är,
 Om hand och kraft ej mäkta likna dem.
 Godt; tänk om intet rike fans åt Richard,
 Hvad annan glädje kan väl verlden gifva?
 Jag vill i qvinnosköt min himmel söka
 Och sira ut min kropp med bjefs och glitter,
 Med blick och ord förtrolla hulda damer.
 Ack, hvilken dårlig tanke, mindre trolig
 Än att förvärfva tusen gylne kronor!
 Nej, kärlek svor mig hat i moderlifvet
 Och mutade, om sina fröjder nisk,
 Med någon skänk den skröpliga naturen
 Att krympa hop min arm som vissnadt strå,
 Att torna upp en puckel på min rygg,</poem>
<poem>Der fulhet sitter, hånande min kropp:
 Att till en låghalt krympling göra mig,
 Vanskaplig uti alla mina lemmar,
 Ett kaos lik och lik björninnans unge,
 Den modren än ej hunnit slicka skaplig.<footnote>Enligt folktron födde björninnan endast köttklumpar, åt hvilka hon sedan genom slickning gaf form.</footnote>
 Och är jag då en man för kärlek gjord?
 O galenskap att hysa sådan tanke?
 Nej, då vår jord ej annan fröjd mig unnar
 Än den att tukta, qväsa och förtrycka
 En hvar som bättre skapad är än jag,
 Så är min himmel att om kronan drömma
 Och anse denna verld som helvete,
 Till dess mitt hufvud ofvan fula puckeln
 Omfamnas af den gyldne kronans ring.
 Dock vet jag ej hur jag skall kronan vinna,
 Ty månget lif mig skiljer från mitt hem
 Och jag -- liksom i vildan skog en man,
 Som rifver törnen och af törnen rifves
 Och söker väg, men villas bort från vägen
 Och vet ej hvar den fria luften fins,
 Men slits förtvifladt för att hitta ut, --
 Så jag för Englands krona pinar mig
 Och vill från sådant qval mig göra lös,
 Om ej, mig hugga väg med blodig yxa.
 Ha! jag kan le och mörda när jag ler
 Och ropa: skönt! när det i hjertat svider,
 Och våta kinderna med tvungna tårar
 Och vända anletsdragen hur jag vill.
 Jag flere skepp än hafsfrun sänka skall
 Och blicka värre död än basilisken.
 Så bra som Nestor skall jag hålla tal
 Och svika listigare än Ulysses,
 Och, Sinon lik,<footnote>Allusion på sagan om trojanska hästen. Jmfr Virg. Æn. II, 57.</footnote> ett annat Troja taga:
 Jag lånar färger åt kameleonten
 Och byter skinn i kapp med Proteus
 Och ger en grym Machiavell<footnote>Jmfr noten till Henrik den sjette, första delen, sid. 80.</footnote> lektioner.</poem>

<poem>Den sådant kan tar nog en krona fatt;
 Jag drar den ned, om ock den högre satt.
 <i>(Går).</i></poem>
</chapter>
<chapter name="Henrik den sjette. Tredje delen. III, 3">
<h2>TREDJE SCENEN.</h2>

Frankrike. Ett rum i palatset.

<i>(Pukor och trumpeter. Konung <sc>Ludvig</sc> och <sc>Bona</sc> uppträda
med svit. Konungen sätter sig på sin thron. Derefter
komma drottning <sc>Margaretha</sc>, prins <sc>Edvard</sc> och
grefven af <sc>Oxford</sc>).</i>

<i>K. Ludv.</i> <poem><i>(Stiger upp).</i> Du Englands sköna drottning, Margaretha,
 Sitt ned hos oss; det passar ej din rang
 Och börd, att du skall stå, när Ludvig sitter.</poem>

<i>Marg.</i> <poem>Nej, Frankers store kung; nu Margaretha
 Får stryka segel, lära sig att tjena,
 Då konungar befalla. Ja, jag var
 I fordna gyldne dagar Englands drottning,
 Men nu har ofärd trampat ner min titel
 Och slagit mig med skymf till jorden ned,
 Der jag får sätta mig bredvid min lycka
 Och vänja mig vid sådan ödmjuk plats.</poem>

<i>K. Ludv.</i> <poem>Säg, sköna drottning, hvarför så förtviflad?</poem>

<i>Marg.</i> <poem>Af skäl som fylla ögonen med tårar,
 Sorgdränka hjertat och förlama tungan.</poem>

<i>K. Ludv.</i> <poem>Hvadhelst det vara må, så var dig lik
 Och sätt dig ned hos oss och böj ej nacken
 Inunder lyckans ok; ditt djerfva mod
 Bör triumfera öfver hvarje ofärd.
 Säg, Margaretha, öppet ut din sorg;
 Den lindras skall, om Frankrike kan hjelpa.</poem>

<i>Marg.</i> <poem>Ditt milda tal min sjunkna ande lifvar
 Och ger min stumma smärta lof att tala. --
 Det vare då den ädle Ludvig kunnigt,
 Att Henrik, som mitt hela hjerta äger,
 Från konung är till biltog man förvandlad</poem>
<poem>Och lefver nu i Skottland som en flykting,
 I det den stolte Edvard, hertig York,
 Med våld har rånat kungathron och krona
 Från honom, Englands lagligt smorde konung.
 Nu kommer jag, den arma Margaretha,
 Hit med min son, prins Edvard, Henriks arfving,
 Att bedja dig om rätt och billig hjelp,
 Och sviker du, är allt vårt hopp förloradt;
 Oss Skottland hjelpa vill, men kan ej hjelpa;
 Vårt folk och våra pärer man förfört,
 Vår skatt är tagen, flyktat har vår här,
 Och, som du ser, med oss det ute är.</poem>

<i>K. Ludv.</i> <poem>Du höga drottning, lugna smärtans storm,
 Så vill jag tänka på att dämpa den.</poem>

<i>Mary.</i> <poem>Vår ovän vinner makt, ju mer vi dröja.</poem>

<i>K. Ludv.</i> <poem>Och hjelpen mera kraft, ju mer jag dröjer.</poem>

<i>Marg.</i> <poem>Otåligheten följer stora sorger; --
 Der kommer han som vållat mina sorger.</poem>

<i>(<sc>Warwick</sc> uppträder med svit).</i>

<i>K. Ludv.</i> <poem>Hvem träder fram så djerft till vår person?</poem>

<i>Mary.</i> <poem>Vår grefve Warwick, Edvards bästa vän.</poem>

<i>K. Ludv.</i> <poem>Välkommen, tappra Warwick! Säg, hvad vill du?</poem>

<i>(Han stiger ned från thronen; <sc>Margaretha</sc> reser sig).</i>

<i>Marg.</i> <poem>Ja, nu begynner än en storm att rasa,
 Ty det är han som väcker storm och flod.</poem>

<i>Warw.</i> <poem>Den ädle Edvard, Albions herrskare,
 Min kung och herre och din svurne vän,
 Mig skickat hit med oförfalskad vänskap,
 Att först din fursteliga höghet helsa,
 Och sedan att begära vänskapsband,
 Och sist att detta vänskapsband bekräfta
 Med knytande af giftermål, om du
 Din dygdesamma syster, fröken Bona,
 Till äkta värdes ge åt Englands kung.</poem>

<i>Marg.</i> <poem>Om sådant sker, är Henriks hopp förloradt.</poem>

<i>Warw.</i> <poem><i>(Till <sc>Bona</sc>).</i> Och, å min konungs vägnar, ädla fröken,</poem>
<poem>Jag har det uppdrag, med er gunst och nåde,
 Att underdånigst kyssa er på handen
 Och lägga fram för dig min konungs hjerta,
 Der ryktet, som har trängt sig till hans öra,
 Din skönhets afbild och din dygd planterat.</poem>

<i>Marg.</i> <poem>Kung Ludvig, Fröken Bona, låt mig tala,
 Förr än J svaren honom! Warwicks bön
 Ej går från välment kärlek hos prins Edvard,
 Men från bedrägeri i nödens stund;
 Ty hur kan en tyrann väl herrska hemma,
 Om ej han har ett utländskt starkt förbund?
 Att en tyrann han är bevisar detta, --
 Att Henrik lefver än; och doge Henrik,
 Så står prins Edvard här, kung Henriks son.
 Se derför till, att ej med detta gifte
 Du skymf och fara dig förvärfvar, Ludvig.
 Ty om tyrannen ock en liten tid
 Sin spira svingar, är dock himlen rättvis
 Och tiden undertrycker våld och orätt.</poem>

<i>Warw.</i> <poem>Du smädefulla Margaretha!</poem>

<i>Pr.</i> <poem>Och hvarför icke drottning?</poem>

<i>Warw.</i> <poem>Din fader Henrik var en usurpator,
 Och du ej mer är prins, än hon är drottning.</poem>

<i>Oxf.</i> <poem>Då annullerar Warwick store Gaunt,
 Som intog större delen utaf Spanien;
 Och, efter John af Gaunt, den fjerde Henrik,
 Hvars visdom var de visaste en spegel;
 Och, efter denna prins, den femte Henrik,
 Som vann med sina bragder hela Frankland:
 Från dessa stammar denna Henrik ned.</poem>

<i>Warw.</i> <poem>Oxford, hur kommer sig att du ej nämnde
 Uti ditt hala tal hur sjette Henrik
 Förlorat allt som femte Henrik vunnit,
 För franska pärer lustigt nog att höra?
 För öfrigt nämner du ett ättartal
 På två och sexti år; en ringa tid,
 Då fråga är om häfd på kungadömen.</poem>

<i>Oxf.</i> <poem>Kan så du tala mot en furste, Warwick,
 Den du har tjent i sex och tretti år,
 Och icke rodna som förrädare?</poem>

<i>Warw.</i> <poem>Kan Oxford, som för rätt har ifrat städse,
 Nu skyla falskhet med ett ättartal?
 Fy, lemna Henrik, kalla Edvard konung!</poem>

<i>Oxf.</i> <poem>Jag kalla <sp>den</sp> för kung, hvars vrånga dom
 Har under bilan lagt lord Aubrey Vere,
 Min äldre bror? Och ännu mer, min far,
 Just då hans mogna år begynte falla
 Och då han nalkades till dödens port.
 Nej, nej! Så länge denna armen håller,
 Så skall den hålla Lancaster vid makt.</poem>

<i>Warw.</i> <poem>Och jag skall hålla huset York vid makt.</poem>

<i>K. Ludv.</i> <poem>Prins Edvard, Oxford, drottning Margaretha,
 Jag ber er, träden nu till sides litet;
 Jag vidare vill tala med lord Warwick.</poem>

<i>Marg.</i> <poem>Gud låte Warwicks ord ej dåra honom!</poem>

<i>(Drottningen, prins <sc>Edvard</sc> och <sc>Oxford</sc> aflägsna sig).</i>

<i>K. Ludv.</i> <poem>Nå, Warwick, säg mig nu, på samvete,
 Om Edvard är er rätte kung och herre?
 Ty gerna ej med den jag mig förbunde
 Som icke vore lagligt vald till kung.</poem>

<i>Warw.</i> <poem>Min ära sätter jag i pant derför.</poem>

<i>K. Ludv.</i> <poem>Men står han också väl i folkets ögon?</poem>

<i>Warw.</i> <poem>Så mycket mer som Henrik lidit ofärd.</poem>

<i>K. Ludv.</i> <poem>Så säg mig -- all förställning satt å sido --
 Uppriktigt huru mycket Edvard älskar
 Vår syster Bona.</poem>

<i>Warw.</i> <poem>Så han tycks älska,
 Som det en sådan mäktig konung höfves.
 Jag ofta honom hört med ed bekräfta,
 Att, evighetens planta lik, hans kärlek
 I dygdens jordmån rotad var och dref
 I skönhets solsken sina löf och frukter;
 Från afund fri, men icke från förakt,
 Så framt ej Bona lindrar qvalens makt.</poem>

<i>K. Ludv.</i> <poem>Nå, syster, låt oss höra ert beslut.</poem>

<i>Bona.</i> <poem>Ert ja-ord eller nej är också mitt: --
 <i>(Till <sc>Warwick</sc>).</i> Dock tillstår jag, att ofta före detta,
 Då jag hört talas om er konungs värde,
 Mitt öra frestat mitt förstånd till ömhet.</poem>

<i>K. Ludv.</i> <poem>Nå väl -- då blir vår syster Edvards maka;
 Artiklar skola genast sättas upp
 Som stadga hvad er kung skall gifva henne
 Till gengäld för den hemgift som vi ge.
 Kom, drottning Margaretha, och var vittne
 Att Bona sig med Englands kung förlofvar.</poem>

<i>Pr.</i> <poem>Med Edvard, ja, men ej med Englands kung.</poem>

<i>Marg.</i> <poem>Du falske Warwick! Så du listigt ville
 Med detta giftermål min bön förinta.
 Förrän du kom, var Ludvig Henriks vän.</poem>

<i>K. Ludv.</i> <poem>Och är ännu hans vän och Margarethas.
 Men om er rätt till kronan ej är stark, --
 Som det af Edvards goda framgång tyckes --
 Så är det billigt, att jag blifver qvitt
 Det löfte som jag gifvit att er hjelpa.
 Dock skall hos mig ni all den godhet njuta,
 Som ni kan fordra och som jag kan gifva.</poem>

<i>Warw.</i> <poem>I Skottland lefver Henrik nu och trifs;
 Han intet har och intet kan förlora.
 Och ni, som vår för detta drottning är,
 En fader har som kan er underhålla;
 Då ligger ni ej Frankrike till last.</poem>

<i>Marg.</i> <poem>Tyst, tyst, du fräcka, oförskämda Warwick,
 Som kungar sätter af och till förmäten!
 Jag går ej förr än jag med tal och tårar,
 Som vittna sanning båda, visat Ludvig
 Ditt lömska svek och Edvards falska kärlek;
 J ären lika stora skälmar båda.</poem>

<i>(Ett posthorn höres utanföre).</i>

<i>K. Ludv.</i> <poem>Dig gäller budet, Warwick, eller oss.</poem>

<i>(En budbärare kommer).</i>

<i>Budb.</i> <poem>Mylord ambassadör, här är ett bref
 Ifrån er bror, markisen Montague. --
 <i>(Till <sc>Ludvig</sc>).</i> Och här, ers höghet, ett ifrån vår kung. --
 <i>(Till <sc>Margaretha</sc>).</i> Och ett till er min fru; från hvem, det vet jag ej.</poem>

<i>(De läsa sina bref).</i>

<i>Oxf.</i> <poem>Vår drottning läser leende sitt brev
 Men Warwick rynkar pannan; det är bra.</poem>

<i>Pr.</i> <poem>Nej, se hur Ludvig trampar som i nässlor,
 Jag hoppas allt går väl.</poem>

<i>K Ludv.</i> <poem>Nå, Warwick, hvilken nyhet har du fått?
 Och hvilken nyhet ni, min sköna drottning?</poem>

<i>Marg.</i> <poem><sp>Min</sp> fyller mig med oförmodad glädje.</poem>

<i>Warw.</i> <poem><sp>Min</sp> fyller mig med sorg och grämelse.</poem>

<i>K. Ludv.</i> <poem>Hvad, har din konung äktat lady Grey?
 Och skickar denna hala lapp till ursäkt
 För sina egna och för dina ränker?
 Är detta hans förbund med Frankrike?
 Och djerfves han oss förolämpa så?</poem>

<i>Marg.</i> <poem>Det har jag sagt ers majestät förut
 Om Edvards kärlek och om Warwicks heder.</poem>

<i>Warw.</i> <poem>Kung Ludvig, här jag svärjer, inför himlen
 Och vid mitt hopp om evig salighet,
 Att jag är fri från detta svek af Edvard,
 Ej mer min kung, då så han skymfar mig,
 Men mest sig sjelf, om han sin smälek såge. --
 Har jag förglömt, att genom huset York
 Min fader blef i förtid dödens rof,
 Samt hur min systerdotters heder kränktes?<footnote>Edvard hade i Warwicks eget hus försökt våld emot hans systerdotter.</footnote>
 Har jag med kungakronan honom prydt
 Och stött kung Henrik från sitt fadersarf
 Och lönas nu på sistone med skam?
 <sp>Hans</sp> blifve skammen; äran tillhör <sp>mig</sp>.
 Och för att återvinna mig den ära,
 Som jag för <sp>hans</sp> skull mist, jag afsvär honom
 Och vänder mig ånyo till kung Henrik.</poem>

<poem>Min ädla drottning, glöm de fordna grollen,
 Jag hädanefter skall er tjena troget,
 Hans oförrätt mot fröken Bona hämnas
 Och sätta Henrik åter upp på thronen.</poem>

<i>Marg.</i> <poem>Warwick, ditt tal mitt hat i kärlek vändt;
 Jag glömmer helt och hållet gamla fel
 Och fröjdar mig att du blir Henriks vän.</poem>

<i>Warw.</i> <poem>Hans vän så visst, så oförstäldt hans vän,
 Att, om kung Ludvig värdes oss förse
 Med några ringa skaror utvaldt folk,
 Så vill jag sätta dem i land i England
 Och störta ned tyrannen från sin thron.
 Hans nya brud lär ej beskydda honom.
 Hvad Clarence angår -- säger mig mitt bref,
 Att det är sannolikt att han gör affall,
 Då Edvard gift sig utaf lusta blott,
 Men icke för sitt rikes lugn och ära.</poem>

<i>Bona.</i> <poem>Hur finner Bona hämd, min dyre broder,
 Om ej du hjelper denna arma drottning?</poem>

<i>Marg.</i> <poem>Berömda furste, hur skall Henrik lefva,
 Om ej du räddar honom från förtviflan?</poem>

<i>Bona.</i> <poem>Min sak och denna drottnings äro ett.</poem>

<i>Warw.</i> <poem>Och <sp>min</sp> är också <sp>er</sp>, min sköna fröken.</poem>

<i>K. Ludv.</i> <poem>Och min är hennes, din och Margarethas.
 Jag derför ändtligen mig fast beslutat
 Att hjelpa er.</poem>

<i>Marg.</i> <poem>Jag ödmjukt tackar er på allas vägnar.</poem>

<i>K. Ludv.</i> <poem>Du Englands sändebud, vänd om på stund
 Och helsa honom som för kung du anser,
 Den falska Edvard, att den franska Ludvig
 Till England några masker skicka vill
 Till dans med honom och hans nya brud.
 Du ser hvad här har skett; gå, skräm din kung.</poem>

<i>Bona.</i> <poem>Och säg att jag min videkrans<footnote>Jmfr noten till Mycket väsen för ingenting, sid. 19.</footnote> vill bära
 Uti det hopp, att snart han enkling blir.</poem>

<i>Marg.</i> <poem>Och säg, att jag min sorgdrägt lagt å sido
 Och redo är att draga pansar på.</poem>


<i>Warw.</i> <poem>Och säg, att mycken smälek han mig gaf,
 Och derför skall jag sätta honom af.
 Se der din lön, och gå.</poem>

<i>(Budbäraren går).</i>

<i>K. Ludv.</i> <poem>Men, Warwick, du
 Och Oxford skola med femtusen man
 Till England segla för att slåss med Edvard
 Och denna ädla drottning och dess son
 Vid läglig tid med frisk förstärkning komma.
 Dock, förr'n du går, du löse mig ett tvifvel: --
 Hvad är oss borgen för din fasta trohet?</poem>

<i>Warw.</i> <poem>Se här en borgen för min fasta trohet:
 Om så det täcks vår drottning och prins Edvard,
 Så vill med honom jag min äldsta dotter,
 Min lust och fröjd, i äktenskap förena.</poem>

<i>Marg.</i> <poem>Jag ger mitt bifall och jag tackar er: --
 Son Edvard, hon är skön och dygdesam,
 Och skynda derför, gif din hand åt Warwick
 Och med din hand orubbeliga löftet
 Att ingen ann' än hon skall blifva din.</poem>

<i>Pr.</i> <poem>Jag tager henne; hon förtjenar det,
 Och här jag räcker dig min hand till pant.
 <i>(Han ger <sc>Warwick</sc> handen).</i></poem>

<i>K. Ludv.</i> <poem>Hvi dröja? Detta manskap värfvas skall
 Och, Bourbon, du vårt rikes amiral
 Skall sätta öfver det med örlogsflottan.
 Mot Edvard hämden skall sin glafven hvässa
 För det han korgen gett åt fransk prinsessa.</poem>

<i>(Alla gå, utom <sc>Warwick</sc>).</i>

<i>Warw.</i> <poem>Jag kom från Edvard som ambassadör,
 Men vänder åter som hans dödsfiende;
 Han gaf mig uppdrag om ett frieri,
 Men får ett gräsligt krig till svar på frågan.
 Fans ingen ann' än <sp>jag</sp> att narras med,
 Så skall ock jag i sorg hans narri vända;
 Det var ju jag som honom kronan gaf,
 Och jag skall också taga den tilbaka.</poem>
<poem>Från ömkan med kung Henrik är jag fri,
 Men hämnas skall jag Edvards gäckeri. <i>(Går).</i></poem>
</chapter>
<chapter name="Henrik den sjette. Tredje delen. IV, l.">
<h1>FJERDE AKTEN. FÖRSTA SCENEN.</h1>

London. Ett rum i slottet.

<i>(<sc>Gloster</sc>, <sc>Clarence</sc>, <sc>Somerset</sc>, <sc>Montague</sc> och andra
uppträda).</i>

<i>Glost.</i> <poem>Nu säg mig, broder Clarence, hvad du tänker
 Om detta giftermål med lady Grey?
 Har ej vår broder gjort ett värdigt val?</poem>

<i>Clar.</i> <poem>Du vet, att det är långt till Frankrike;
 Hur kunde han på Warwicks hemkomst vänta?</poem>

<i>Som.</i> <poem>Håll upp med sådant tal; der kommer kungen.</poem>

<i>(Fanfarer. Kung <sc>Edvard</sc> med svit, lady <sc>Grey</sc> som 
drottning, <sc>Pembroke</sc>, <sc>Stafford</sc>, <sc>Hastings</sc> och flere
uppträda).</i>

<i>Glost.</i> <poem>Och har sin väl utkorade i sällskap.</poem>

<i>Clar.</i> <poem>Jag säger honom öppet hvad jag tänker.</poem>

<i>K. Edv.</i> <poem>Nå, Clarence, har behagar dig mitt val?
 Du står så tankfull, som du vore missnöjd.</poem>

<i>Clar.</i> <poem>Jo, lika bra som samma val behagar
 Den franska Ludvig eller grefve Warwick,
 Som äro svaga nog i mod och vett
 Att icke harmas öfver denna kränkning.</poem>

<i>K Edv.</i> <poem>Men låt dem harmas utan skäl; de äro
 Ju Ludvig blott och Warwick; jag är Edvard,
 Er kung och Warwicks; hvad jag vill jag gör.</poem>

<i>Glost.</i> <poem>Och bör som konung göra hvad ni vill;
 Men äktenskap af nyck plär sällan lyckas.</poem>

<i>K. Edv.</i> <poem>Ha, broder Richard, äfven <sp>du</sp> är stött?</poem>

<i>Glost.</i> <poem>Nej, icke alls;
 Nej, Gud förbjude, att hvad Gud förenat
 Jag skulle skilja åt; det vore synd
 Att skilja dem som passa hop så väl.</poem>

<i>K. Edv.</i> <poem>Ert hån och harmsenhet åsidosatta,</poem>
<poem>Gen upp ett skäl hvi icke lady Grey
 Min hustru skulle bli och Englands drottning.
 Ni också Somerset och Montague
 Må fritt och öppet säga mig er mening.</poem>

<i>Clar.</i> <poem>Nå väl, jag tänker så: -- att konung Ludvig
 Er ovän blir för det ni gäckat honom
 Med frieriet till hans syster Bona.</poem>

<i>Glost.</i> <poem>Och Warwick, som ert ärende har gått,
 Vanärad är igenom detta gifte.</poem>

<i>K. Edv.</i> <poem>Men tänk om jag kan hitta på ett medel
 Att ställa båda två tillfreds igen?</poem>

<i>Mont.</i> <poem>Dock hade ett förbund med Frankrike
 Mer styrka gifvit åt vårt fosterland
 Mot yttre stormar än ett inländskt gifte.</poem>

<i>Hast.</i> <poem>Ha, vet ej Montague, att England sjelft
 Står säkert nog, om sjelft det är sig troget?</poem>

<i>Mont.</i> <poem>Än säkrare med stöd af Frankrike.</poem>

<i>Hast.</i> <poem>Att nyttja Fransmän bättre är, än tro dem.
 Vi skyddas må af Gud och våra haf,
 Dem Gud har gifvit oss till väldig borg,
 Och blott med deras bistånd värja oss;
 I dem och i oss sjelfva bor vår styrka.</poem>

<i>Clar.</i> <poem>För detta tal förtjenar ju lord Hastings
 Att få en fröken Hungerford till äkta.</poem>

<i>K Edv.</i> <poem>Se så! Det var mitt välbehag och vilja;
 För denna gången är min vilja lag.</poem>

<i>Glost.</i> <poem>Dock tycks mig ej att det var rätt<footnote>Rika och förnäma arftagerskor stodo under konungens förmynderskap</footnote>, ers höghet,
 Att ge en dotter af lord Scales till äkta
 Åt brodren till er älskade gemål;
 För Clarence eller mig hon bättre passat,
 Men för er brud ni offrat edra bröder.</poem>

<i>Clar.</i> <poem>Ty annars hade ej lord Bonville's arfving
 Ni gifvit åt er nya hustrus son
 Och edra bröder ställt på bara backen.</poem>

<i>K. Edv.</i> <poem>Ack, stackars Clarence! Är det för en hustru
 Som du är missnöjd? Hustru skall du få.</poem>

<i>Clar.</i> <poem>Uti ert eget val er smak ni visat,</poem>

<poem>Och den var klen; låt derföre mig sjelf
 Få gå och fria för min egen räkning;
 För sådant ärende jag snart er lemnar.</poem>

<i>K. Edv.</i> <poem>Gå eller dröj, ty kung vill Edvard vara,
 Men icke bunden utaf bröders vilja.</poem>

<i>D. Elis.</i> <poem>Mylords, förrän hans majestät det täcktes
 Att höja upp mig till en drottnings rang,
 Ni måste göra mig den rätt att säga,
 Att jag till härkomst icke ringa var,<footnote>Elisabeths mor, som varit gift med en hertig af Bedford, var svägerska med Henrik den femte.</footnote>
 Och ringare än jag haft samma lycka.
 Men liksom denna rang är hedrande
 För mig och för de mina, likaså
 Fördunklar eder afvoghet, mylords,
 Med sorg och farligheter all min fröjd;
 Jag ville likväl gerna er behaga.</poem>

<i>K. Edv.</i> <poem>Min vän, låt bli att smickra deras sturskhet:
 Hvad fara eller sorg kan möta dig,
 Så länge Edvard är din trogna vän
 Och deras furste som de måste lyda,
 Ja, lyda mig och älska dig på köpet,
 Så framt mitt hat de icke vilja reta;
 Om så de göra, jag dig skyddar nog,
 Och de min vredes hämdkraft skola känna.</poem>

<i>Glost.</i> <poem><i>(Afsides).</i> Jag säger litet, tänker desto mer.</poem>

<i>(En budbärare kommer).</i>

<i>K. Edv.</i> <poem>Hvad bref och nyheter från Frankrike?</poem>

<i>Budb.</i> <poem>Min konung, inga bref, men karga ord,
 Dem utan eder synnerliga nåd
 Jag icke vågar bära fram för er.</poem>

<i>K. Edv.</i> <poem>Nå väl, du har vår nåd; nu säg i korthet,
 Så godt som du kan minnas, deras ord.
 Hvad svarade kung Ludvig på vårt bref?</poem>

<i>Budb.</i> <poem>I det jag gick, han sade just så här:
 "Gå, helsa honom som för kung du anser,
 Den falska Edvard, att den franska Ludvig
 Till England några masker skicka vill
 Till dans med honom och hans nya brud."</poem>


<i>K. Edv.</i> <poem>Så tapper! Ack, han tror att jag är Henrik.
 Hvad sade fröken Bona om mitt gifte?</poem>

<i>Budb.</i> <poem>Med mildt förakt hon sade dessa ord:
 "Säg honom, att jag bär min videkrans
 Uti det hopp, att snart han enkling blir."</poem>

<i>K. Edv.</i> <poem>Jag tadlar henne ej, hon lidit orätt
 Och kunde derför knappast säga mindre.
 Men säg hvad Henriks drottning yttrade,
 Ty jag har hört, att hon tillstädes var.</poem>

<i>Budb.</i> <poem>"Säg honom," sade hon,
 "Att jag ej längre vill i sorgdrägt gå,
 Men redo är att draga pansar på."</poem>

<i>K Edv.</i> <poem>Hon tycks ha lust att spela Amazon.
 Hvad sade Warwick då vid detta hån?</poem>

<i>Budb.</i> <poem>Han mot ers höghet mera än de andra
 Uppretad var och sade dessa ord:
 "Säg honom, att han mycket hån mig gaf,
 Och derför skall jag sätta honom af."</poem>

<i>K. Edv.</i> <poem>Ha, djerfdes den förrädarn trotsa så?
 Godt, jag är vanärad, jag vill rusta mig;
 Med krig de skola plikta för sin högfärd.
 Men säg, är Warwick vän med Margaretha?</poem>

<i>Budb.</i> <poem>Så stor är deras vänskap, höge konung,
 Att Warwick ger sin dotter åt prins Edvard.</poem>

<i>Clar.</i> <poem>Den äldre då; ty jag vill ha den yngre. --
 Farväl, min broder kung! sitt bara fast,
 Ty jag vill gå till Warwicks andra dotter,
 Fast jag ett rike saknar, vill jag dock
 I giftasväg för er ej gifva vika. --
 Den mig och Warwick älskar, följe mig.</poem>

<i>(<sc>Clarence</sc> går och <sc>Somerset</sc> följer honom).</i>

<i>Glost.</i> <poem><i>(Afsides).</i> Ej jag!
 Mitt sinne syftar mot ett högre mål.
 För kronans skull jag dröjer, ej för Edvards.</poem>

<i>K. Edv.</i> <poem>Clarence och Somerset till Warwick gått!
 Dock har jag på det värsta mig beredt,
 Och skyndsamhet är nu af högsta nöden. --</poem>
<poem>Pembroke och Stafford, gån på mina vägnar
 Att värfva folk och rusta allt i ordning;
 De hafva landat eller landa snart,
 Jag kommer med det första efter sjelf.
 <i>(<sc>Pembroke</sc> och <sc>Stafford</sc> gå).</i>
 Dock, Montague och Hastings, först ni måste
 Mitt tvifvel lösa. Mest af allesamman
 J ären slägt och vänner med lord Warwick;
 Säg, älsken J lord Warwick mer än mig?
 Om så det är, begifven er till honom
 Ty heldre fiender, än falska vänner!
 Men om J viljen tro och huldhet hålla,
 Så styrken det med något vänligt löfte,
 Att jag ej måtte mer misstänka er.</poem>

<i>Mont.</i> <poem>Så sant Gud hjelpe! Montague är trogen.</poem>

<i>Hast.</i> <poem>Så sant Gud hjelpe! Hastings är för Edvard.</poem>

<i>K. Edv.</i> <poem>Nå, broder Richard, vill du bistå oss?</poem>

<i>Glost.</i> <poem>Ja en och hvar till trots, som mot er står.</poem>

<i>K. Edv.</i> <poem>Nå väl, då är jag säker på min seger.
 Kom, låt oss gå och icke spilla tid;
 Med Warwicks franska troppar flux till strid!</poem>

<i>(De gå).</i>
</chapter>
<chapter name="Henrik den sjette. Tredje delen. IV, 2.">
<h2>ANDRA SCENEN.</h2>

En slätt i Warwickshire.

<i>(<sc>Warwick</sc> och <sc>Oxford</sc> uppträda med franska och andra troppar).</i>

<i>Warw.</i> <poem>Tro mig, mylord, oss hittills allt har lyckats;
 Det lägre folket strömmar till oss hoptals.
 <i>(<sc>Clarence</sc> och <sc>Somerset</sc> uppträda).</i>
 Men se, der komma Somerset och Clarence;
 Säg fort, mylords, om vi ä' vänner alla.</poem>

<i>Clar.</i> <poem>Var icke rädd för det, mylord.</poem>

<i>Warw.</i> <poem>Välkommen då till Warwick, goda Clarence!
 Välkommen, Somerset! Det vore fegt</poem>
<poem>Att stå och tveka, då ett ädelt hjerta
 Sin öppna hand till vänskapspant har räckt;
 Man kunde annars tro, att Edvards bror
 Blott vore hycklad vän till våra planer;
 Dock, hell dig Clarence; du min dotter får.
 Nu gäller det, i mörka nattens skydd, --
 Då Edvard har så sorglöst lägrat sig
 Och allt hans folk i bygden rundt är spridt
 Och blott en ringa hop han har till vakt, --
 Att öfverrumpla och att fånga honom;
 Mig spejare ha sagt att lätt det är.
 Som djerfve Diomedes och Ulysses
 Med list och mod till Rhesus' tält sig smögo
 Och stulo bort hans underbara hästar,
 Så vi, i nattens svarta mantel höljda,
 Nedhugga oförmodadt Edvards vakt
 Och gripa honom, icke dräpa honom,
 Ty här om öfverrumpling blott är fråga,
 Den som vill följa mig till denna bragd,
 Han rope ut med mig kung Henriks namn.
 <i>(Alla ropa "<sc>Henrik</sc>").</i>
 Nå väl, då tåga vi i tysthet fram;
 Gud och sanct Georg skydde er och Warwick!</poem>

<i>(De gå).</i>
</chapter>
<chapter name="Henrik den sjette. Tredje delen. IV, 3.">
<h1>TREDJE SCENEN.</h1>

<sc>Edvards</sc> läger i närheten af <sc>Warwick</sc>.

<i>(Några skildtvakter framför konungens tält).</i>

<i>1 Skildtv.</i> <poem>Kom, karlar; fatta posto en och hvar,
 Ty nu har kungen satt sig ner att sofva.</poem>

<i>2 Skildtv.</i> <poem>Hvad, går han ej till sängs?</poem>

<i>1 Skildtv.</i> <poem>Nej, ty han har ett heligt löfte gjort
 Att aldrig lägga sig till ro i säng,
 Förr'n Warwick eller han är platt förderfvad.</poem>

<i>2 Skildtv.</i> <poem>Det kommer säkert till att ske i morgon,
 Om Warwick är så nära som det sägs.</poem>

<i>3 Skildtv.</i> <poem>Men säg mig hvem den adelsmannen är,
 Som hvilar här med kungen i hans tält?</poem>

<i>1 Skildtv.</i> <poem>Det är lord Hastings, kungens bästa vän.</poem>

<i>3 Skildtv.</i> <poem>Ja så! Men hvarför herbergerar kungen
 Sitt bästa följe här i städerna,
 Då sjelf på öppna fältet han kamperar?</poem>

<i>2 Skildtv.</i> <poem>Ju större faran är, dess större äran.</poem>

<i>3 Skildtv.</i> <poem>Låt mig med heder blott i ro få vara,
 Det tycks mig bättre än en farlig ära.
 Om Warwick kände kungens position,
 Så lita på att nog han väckte honom.</poem>

<i>1 Skildtv.</i> <poem>Om vi med hillebard ej stängde vägen.</poem>

<i>2 Skildtv.</i> <poem>Ja, hvarför stå vi annars här på post,
 Om icke för att värja hans person
 För fiender, som göra nattligt anfall.</poem>

<i>(<sc>Warwick</sc>, <sc>Clarence</sc>, <sc>Oxford</sc> och <sc>Somerset</sc> uppträda
med troppar).</i>

<i>Warw.</i> <poem>Här är hans tält; se der hvar vakten står.
 Gå på, godt folk! nu eller aldrig ära!
 Kom, följ mig åt, och Edvard skall bli vår.</poem>

<i>1 Skildtv.</i> Halt, verda!

<i>2 Skildtv.</i> Stå stilla, eller är du dödens!

<i>(<sc>Warwick</sc> och alla de öfriga ropa "Warwick, Warwick!"
och angripa skildtvakterna, som fly och ropa: "i
gevär, i gevär!" under det att <sc>Warwick</sc> och de öfriga
förfölja dem).</i>

<i>(Trummor och trumpeter höras. <sc>Warwick</sc> och de öfriga
komma tillbaka förande med sig kungen insvept i en
nattrock och sittande i en ländstol. <sc>Gloster</sc> och
<sc>Hastings</sc> fly öfver teatern).</i>

<i>Som.</i> <poem>Hvem flyr der borta?</poem>

<i>Warw.</i> <poem>Richard och lord Hastings;
 Men låt dem vara; här är hertigen.</poem>

<i>K. Edv.</i> <poem>Hvad? hertigen? Då sist vi skildes, Warwick,
 Du kallade mig kung.</poem>

<i>Warw.</i> <poem>Ja, det var då;
 Men när ni skymfade min ambassad,
 Så satte jag er af från kungadömet
 Och nämner ut er nu till hertig York.
 Hur skulle ni ett rike kunna styra,
 Då ej ni vet hur en gesandt behandlas,
 Ej vet att nöja er med en gemål,
 Ej vet att handla broderligt mot bröder,
 Ej vet att tänka uppå folkets bästa,
 Ej vet att skydda er för fiender?</poem>

<i>K. Edv.</i> <poem>Ha, broder Clarence, är du också här?
 Då ser jag nog, att Edvard måste falla, --
 Dock, Warwick, allt hvad motgång är till trots
 Och dig till trots och trots din hela liga,
 Skall Edvard städs sig föra upp som kung.
 Fast lyckans ondska kört ikull min lycka,
 Så är min hug dock högre än dess hjul.</poem>

<i>Warw.</i> <poem><i>(Tager kronan af <sc>Edvard</sc>).</i> I hugen vare Edvard Englands kung,
 Men nu skall Henrik bära Englands krona
 Och vara riktig kung, men skuggan du. --
 Mylord af Somerset, på min begäran,
 Se till att hertig Edvard blir ledsagad
 Till erkebiskopen af York, min broder.
 När jag med Pembroke och hans skaror stridt,
 Så vill jag följa er och er berätta
 Hvad Ludvig och hvad fröken Bona svarat, --
 Tilldess farväl, min goda hertig York!</poem>

<i>K. Edv.</i> <poem>Hvad ödet bjuder måste menskan lida;
 Det hjelper ej mot vind och ström att strida.</poem>

<i>(Konung <sc>Edvard</sc> föres ut; <sc>Somerset</sc> följer honom).</i>

<i>Oxf.</i> <poem>Mylords, hvad återstår för oss att göra,
 Om ej att gå till London med vår här?</poem>

<i>Warw.</i> <poem>Ja, detta är det första som skall göras;
 Ur fängelset skall Henrik nu befrias
 Och sättas upp igen på kungathronen.</poem>

<i>(De gå).</i>
</chapter>
<chapter name="Henrik den sjette. Tredje delen. IV, 4.">
<h2>FJERDE SCENEN.</h2>

London. Ett rum i slottet.

<i>(Drottning <sc>Elisabeth</sc> och <sc>Rivers</sc> uppträda).</i>

<i>Riv.</i> <poem>Min fru, hvad har så plötsligt er förvandlat?</poem>

<i>Dr. Elis.</i> <poem>Ack, broder Rivers, har ni icke hört
 Hvad ofärd nyss har drabbat konung Edvard?</poem>

<i>Riv.</i> <poem>Förlorat en batalj mot grefve Warwick?</poem>

<i>Dr. Elis.</i> <poem>Nej, mist sin egen kungliga person.</poem>

<i>Riv.</i> <poem>Då har min konung stupat?</poem>

<i>Dr. Elis.</i> <poem>Ja, nästan stupat, ty han fången är,
 Förrådd kanhända utaf falska vakter,
 Om ej, af fienderna öfverrumplad.
 Och, som det sägs, så är han i förvar
 Hos erkebiskop York, en bror till Warwick
 Och således en fiende till oss.</poem>

<i>Riv.</i> <poem>Ett sorgligt nytt, det måste jag bekänna.
 Dock ännu icke ni förtvifla får;
 En annan gång det Warwick illa går.</poem>

<i>Dr. Elis.</i> <poem>Till dess må hoppet läka hjertats sår.
 Af kärlek kämpar jag emot förtviflan,
 Ty under hjertat bär jag Edvards foster,
 Som lär mig tygla mina lidelser
 Och bära på mitt kors med ödmjukt sinne.
 Ja, derför sväljer jag så mången tår
 Och hämmar suckarna som suga blodet,
 På det att ej min gråt och mina suckar
 Må dränka och förderfva Edvards foster,
 Som är till Englands krona laglig arfving.</poem>

<i>Riv.</i> <poem>Men hvart har Warwick tagit vägen nu?</poem>

<i>Dr. Elis.</i> <poem>Man sagt mig, att han drager af till London,
 Der än en gång han kröna vill kung Henrik;
 Nu kan du sjelf till resten gissa dig.
 Kung Edvards vänner måste störtas alla.
 Men för att nu tyrannens våld förhindra, --
 Ty lita ej på den som brutit ed --</poem>
<poem>Jag vill en helig fristad genast söka
 Och rädda, i det minsta, Edvards arfving.
 Der skall jag vara trygg för våld och svek.
 Kom, låt oss fly då ännu fly man kan;
 Ty får oss Warwick fatt, så mördar han.</poem>

<chapter name="Henrik den sjette. Tredje delen. IV, 5.">
<h2>FEMTE SCENEN.</h2>

En jagtpark i grannskapet af slottet Middelham i Yorkshire.

<i>(<sc>Gloster</sc>, <sc>Hastings</sc>, sir <sc>William Stanley</sc> m.fl. uppträda).</i>

<i>Glost.</i> <poem>Lord Hastings och sir William, hållen upp
 Att undra på hvi jag har fört er hit
 I midten utaf detta djupa skogs-snår.
 Förhållandet är detta: som ni vet,
 Är konungen, min bror, i fångenskap
 Hos bispen här och njuter utaf honom
 Ett godt bemötande och mycken frihet
 Samt kommer ofta under svag bevakning
 Till denna park att roa sig med jagt.
 Jag hemligen har underrättat honom,
 Att, om vid denna timma hit han kommer,
 Liksom han ville här som vanligt jaga,
 Så skall han finna sina vänner här
 Med folk och hästar samt befriad blifva.</poem>

<i>(Konung <sc>Edvard</sc> och en jägare uppträda).</i>

<i>Jäg.</i> <poem>Kom hit, mylord, ty här är villebråd.</poem>

<i>K. Edv.</i> <poem>Nej, hitåt karl; der står ju jägarne. --
 Nå, broder Gloster, Hastings och J andra,
 Jag tror ni vill från bispen stjäla vildt.</poem>

<i>Glost.</i> <poem>Min broder, tid och ställe fordra brådska,
 Vid slutet utaf parken står er häst.</poem>

<i>K. Edv.</i> <poem>Hvart skola vi vår kosa ställa nu?</poem>

<i>Hast.</i> <poem>Till Lynn, mylord, och derifrån till Flandern.</poem>

<i>Glost.</i> <poem>I sanning, träffadt! så jag tänkte just.</poem>

<i>K. Edv.</i> <poem>Jag skall en gång din ifver löna, Stanley.</poem>

<i>Glost.</i> <poem>Hvi dröja nu? Här är ej tid att prata.</poem>

<i>K. Edv.</i> <poem>Säg, vill du följa med mig, jägare?</poem>

<i>Jäg.</i> <poem>Ja, bättre det än stanna och bli hängd.</poem>

<i>Glost.</i> <poem>Så kom då; stå ej der och resonnera.</poem>

<i>K. Edv.</i> <poem>Farväl, herr bisp! Med Warwick dig försona,
 Och bed att jag må. återfå min krona.</poem>

<i>(De gå).</i>
</chapter>
<chapter name="Henrik den sjette. Tredje delen. IV, 6.">
<h2>SJETTE SCENEN.</h2>
Ett rum i Towern.

<i>(Konung <sc>Henrik</sc>, <sc>Clarence</sc>, <sc>Warwick</sc>, <sc>Somerset</sc>, den
unge <sc>Richmond</sc>, <sc>Oxford</sc>, <sc>Montague</sc>, <sc>Kommendanten</sc>
på Towern m. fl.)</i>

<i>K. Henr.</i> <poem>Herr kommendant, då Gud och mina vänner
 Från kungathronen hafva störtat Edvard
 Och vändt till frihet Henriks fångenskap,
 Till hopp min fruktan och till fröjd min sorg,
 Hvad är jag skyldig dig då jag släpps ut?</poem>

<i>Komm.</i> <poem>En undersåte kräfver ej sin furste.
 Men om en underdånig bön mig unnas,
 Så beder jag ers majestät om tillgift.</poem>

<i>K. Henr.</i> <poem>För hvad? För det att väl du mig behandlat?
 Nej, lita på att jag din godhet lönar,
 Ty du min fångenskap har vändt i fröjd,
 Ja, sådan fröjd som fogeln har i buren
 Då ändtlig efter många dystra tankar,
 Vid ljudet af en huslig harmoni,
 Han glömmer att han icke mer är fri. --
 Dock, Warwick, du näst Gud har mig befriat,
 Och Gud och dig jag derför tackar främst,
 <sp>Han</sp> upphofsmannen var och <sp>du</sp> hans verktyg.
 På det att nu jag lyckans agg må lindra
 Med ödmjukt lefverne från högfärd fjerran,
 Och ej min olycksstjerna måtte drabba
 Mitt folk i detta land af Gud välsignadt,
 Så vill jag, fast jag ännu kronan bär,</poem>
<poem>Åt dig, lord Warwick, lemna rikets roder
 Ty du är lyckosam i alla dåd.</poem>

<i>Warw.</i> <poem>Ers höghet städse var för dygder känd
 Och röjer både dygd och visdom nu,
 I det ni ger för lyckans ondska vika,
 Ty sina stjernor lyder icke mången.
 I ett likväl ni orätt gör, min prins;
 Ni väljer mig, då här en Clarence fins.</poem>

<i>Clar.</i> <poem>Nej, Warwick, du är herrskarmakten värdig;
 Åt dig har himlen vid din födelse
 En oljoqvist och lagerkrans beskärt
 Som förebud till makt i fred och krig,
 Och derför ger jag villigt dig min röst.</poem>

<i>Warw.</i> <poem>Och jag utväljer Clarence till protektor.</poem>

<i>K. Henr.</i> <poem>Warwick och Clarence, -- edra händer hit!
 Förenen dem, förenen edra hjertan,
 Att intet split må hindra styrelsen;
 Jag nämner båda två till protektorer,
 Och sjelf jag föra vill ett stilla lif
 På gamla dagar bön och andakt öfva
 Och prisa Gud och mina synder döfva.</poem>

<i>Warw.</i> <poem>Hvad svarar Clarence på sin konungs vilja?</poem>

<i>Clar.</i> <poem>Han bifall ger, om Warwick ger sitt bifall,
 Ty på din goda lycka litar jag.</poem>

<i>Warw.</i> <poem>Jag nästan mot min vilja ger mitt bifall.
 Wi smälta hop liksom en dubbelskugga
 Till Henriks kropp och träda i hans ställe.
 Jag menar i regeringens bekymmer,
 För öfrigt må i ro han äran njuta.
 Men, Clarence, nu det är af högsta nöden
 Att Edvard för förrädare förklara
 Och allt hans gods och goda konfiskera.</poem>

<i>Clar.</i> <poem>Förstår sig; samt bestämma successionen.</poem>

<i>Warw.</i> <poem>Och der vid lag skall Clarence ej bli glömd.</poem>

<i>K Henr.</i> <poem>Men låten först och främst mig bedja er --
 Ty nu jag upphört har att er befalla --
 Att låta hemta strax från Frankrike</poem>
<poem>Er drottning Margaretha och min son.
 Ty, förr'n jag ser dem här, är frihets glädje
 Till hälften skymd af tviflande bekymmer.</poem>

<i>Clar.</i> <poem>Så fort som möjligt skall det ske, min kung.</poem>

<i>K Henr.</i> <poem>Mylord af Somerset, hvem är den gossen,
 Som ni med sådan ömhet tycks bemöta?</poem>

<i>Som.</i> <poem>Det är den unga Henrik, grefve Richmond.</poem>

<i>K. Henr.</i> <poem>Kom, Englands hopp!<footnote>Den unga Richmond, som sedan blef konung under namnet Henrik den sjunde, gjorde slut på striden emellan de båda rosorna. Jmfr Richard den tredje.</footnote> -- Om djupt fördolda makter
 <i>(Lägger sin hand på hans hufvud).</i>
 Förläna mig en sann profetisk anda.
 Så blifver detta vackra barn en gång
 För Englands rike en välsignelse.
 Hans blick är full af fridfullt majestät,
 Hans hufvud af naturen skapt till kronan,
 Hans hand att svinga spiran, och han sjelf
 Att pryda i en framtid kungathronen.
 J lorder, ären honom högt, ty han
 Hvad jag forlorat mer än rädda kan.</poem>

<i>(En budbärare kommer).</i>

<i>Warw.</i> <poem>Hvad nytt, min vän?</poem>

<i>Budb.</i> <poem>Att Edvard vikit undan från er bror
 Och flyktat till Burgund som han förnummit.</poem>

<i>Warw.</i> <poem>En ledsam nyhet; men hur kom han undan?</poem>

<i>Budb.</i> <poem>Han bortförd blef af Richard, hertig Gloster,
 Och af lord Hastings, som uti ett bakhåll
 Vid skogens ända väntat uppå honom
 Och honom ryckt från bispens jägare,
 Ty jagt var dagligdags hans tidsfördrif.</poem>

<i>Warw.</i> <poem>Min broder alltför sorglöst vaktat honom. --
 Nu låt oss gå, min kung, och söka bot
 För detta sår samt nya farors hot.</poem>

<i>(Konung <sc>Henrik</sc>, <sc>Warwick</sc>, <sc>Clarence</sc>, <sc>Kommendanten</sc>
och sviten gå).</i>

<i>Som.</i> <poem>Mylord, prins Edvards flykt mig oro gör,
 Ty säkert får han hjelp utaf Burgund;
 Då hafva vi ett krig på halsen snart.</poem>

<poem>Men liksom Henriks sista profetia
 Mitt hjerta gladde med förhoppningar
 Om denna unga Richmond, likaså
 Förtrycks mitt bröst af onda aningar
 Om hvad som månde honom förestå
 Till hans och vår förlust i dessa strider.
 Och derför, grefve Oxford, är det klokast
 Att genast till Bretagne vi honom sända,
 Tills borgarkrigets stormar fått en ända.</poem>

<i>Oxf.</i> <poem>Ja, ty om Edvard skulle kronan få,
 Så lär det oss och Richmond illa gå.</poem>

<i>Som.</i> <poem>Ja, till Bretagne vi måste honom föra,
 Och det skall bli det första som vi göra.</poem>

<i>(De gå).</i>
</chapter>
<chapter name="Henrik den sjette. Tredje delen. IV, 7.">

<h2>SJUNDE SCENEN.</h2>

Framför York.

<i>(Konung <sc>Edvard</sc>, <sc>Gloster</sc> och <sc>Hastings</sc> uppträda med
troppar).</i>

<i>K. Edv.</i> <poem>Nu, broder Richard, Hastings och J andre,
 Så vidt har lyckan skadestånd mig gifvit,
 Att än en gång mot Henriks gyllne krona
 Jag min förnedring har fått byta ut.
 Två gånger kom jag lyckligt öfver hafvet
 Och bragte önskad hjelp ifrån Burgund.
 Hvad annat återstår, då nu vi kommit
 Från Ravensburg till portarna af York,
 Än rycka in uti vårt hertigdöme?</poem>

<i>Glost.</i> <poem>Ha, porten stängd! Det tycker jag ej om.
 Ty mången, som på tröskeln snafvade,
 Blef varnad för en fara innanför.</poem>

<i>Edv.</i> <poem>Åh, strunt! Ej något skrock oss nu får skrämma;
 Med ondo eller godo skall jag in,
 Ty hit församla sig ju våra vänner.</poem>

<i>Hast.</i> <poem>Ännu en gång jag vill på porten knacka.</poem>

<i>(<sc>Mayor'n</sc> och rådet i York visa sig på muren).</i>

<i>Mayo.</i> <poem>Vi visste, att ni skulle komma, lorder,
 Och stängde portarna försigtigtvis,
 Ty nu vi svurit Henrik tro och huldhet.</poem>

<i>K. Edv.</i> <poem>Herr mayor, om också Henrik är er kung,
 Så är väl Edvard ändock hertig York?</poem>

<i>Mayo.</i> <poem>Ja, det är sant, mylord; det är ni visst.</poem>

<i>K. Edv.</i> <poem>Nå väl, jag fordrar blott mitt hertigdöme
 Och är belåten väl med bara <sp>det</sp>.</poem>

<i>Glost.</i> <poem><i>(Afsides).</i> Men bara räfven kommer in med nosen,
 Så kryper snart han hel och hållen in.</poem>

<i>Hast.</i> <poem>Hvad nu, herr mayor! Hvi står ni der och tvekar?
 Låt porten upp, vi äro Henriks vänner.</poem>

<i>Mayo.</i> <poem>Ja så! -- Då skall jag genast öppna porten.
 <i>(Går ned från muren).</i></poem>

<i>Glost.</i> <poem>En högvis kommendant och lätt bevekt!</poem>

<i>Hast.</i> <poem>Den hedersmannen håller färgen bra
 Och aktar sig för bet. När in vi kommit,
 Så skola väl vi snart beveka honom
 Och hela rådet till att ta reson.</poem>

<i>(Mayor'n och två åldermän komma ned).</i>

<i>K. Edv.</i> <poem>Herr mayor, ej dessa portar stängas få,
 Om ej i krigstid eller nattetid.
 Var icke rädd, men ge mig dina nycklar,
 <i>(Tar nycklarna).</i>
 Ty jag försvarar staden York och dig
 Samt en och hvar som tryggar sig till mig.</poem>

<i>(Trummor. <sc>Montgomery</sc> kommer marscherande med troppar).</i>

<i>Glost.</i> <poem>Min bror det är sir John Montgomery,
 Vår trogne vän, om jag mig ej bedrager.</poem>

<i>K. Edv.</i> <poem>Sir John, välkommen! Hvarför är du väpnad?</poem>

<i>Montg.</i> <poem>Till konung Edvards hjelp i stormens tid,
 Som det en trogen undersåte höfves.</poem>

<i>K. Edv.</i> <poem>Haf tack, Montgomery! Men nu vi glömma
 Vår rätt till kronan; endast hertigdömet
 Vi kräfva nu, tills Gud beskär oss resten.</poem>

<i>Montg.</i> <poem>Nå väl, då vill jag gå min väg; farväl!</poem>
<poem>En kung jag tjena vill, men ingen hertig.
 Rör trummorna och låt oss strax marschera.</poem>

<i>(Man börjar slå en marsch).</i>

<i>K. Edv.</i> <poem>Nej, dröj en stund och låt oss pläga råd
 Om huru kronan säkrast står att vinna.</poem>

<i>Montg.</i> <poem>Hvad? pläga råd? Nej, kort och godt, mylord,
 Om ni ej nu förklarar er för konung,
 Så öfverlemnar jag er åt ert öde
 Och bryter genast upp att hejda dem
 Som komma till er hjelp; ty hvarför strida,
 Om ni ej något har att strida för.</poem>

<i>Glost.</i> <poem>Men hvarför så betänklig, broder Edvard?</poem>

<i>K. Edv.</i> <poem>När öfvermakten är i våra händer,
 Då vilja vi på kronan göra anspråk,
 Men intill dess det klokast är att tiga.</poem>

<i>Hast.</i> <poem>Här duger ej att grubbla! svärdet råde!</poem>

<i>Glost.</i> <poem>Och dristigt mod tar snarast kronor fatt.
 Min bror, vi vilja genast ropa ut dig;
 När sådant spörjs, du vinner många vänner.</poem>

<i>K. Edv.</i> <poem>Ni göre som ni vill; det är min rätt,
 Och Henrik usurperar diademet.</poem>

<i>Montg.</i> <poem>Min kung, nu talar ni som er det höfves,
 Och nu vill jag kung Edvards kämpe vara.</poem>

<i>Hast.</i> <poem>Trumpeter hit! Vi rope ut kung Edvard: --
 Hör hit, kamrat! läs upp proklamationen.
 <i>(Ger ett papper åt en soldat. Fanfarer).</i></poem>

<i>Sold.</i> <i>(Läser)</i> "Vi Edvard den fjerde, med Guds nåde,
konung af England och Frankrike, herre till Irland, o. s. v."

<i>Montg.</i> <poem>Men den som trotsar konung Edvards rätt
 Till envig manar jag på öfligt sätt.
 <i>(kastar sin handske).</i></poem>

<i>Alla.</i> Lefve Edvard den fjerde!

<i>K. Edv.</i> <poem>Haf tack, Montgomery! Tack, allesamman!
 Jag lönar er, om lyckan står mig bi.
 Vi dröja öfver natten här i York;
 Och när sin strålvagn morgonsolen lyfter
 Utöfver denna horizontens brädd,
 Så gå vi Warwick och hans folk till mötes,</poem>
<poem>Ty väl jag vet, att Henrik ej är hjelte. --
 Styfsinte Clarence! Illa höfves dig
 Att smickra Henrik och din broder svika!
 Dock vill jag möta både dig och Warwick. --
 Upp, tappra skaror; tviflen ej på seger;
 Den seger vinner segerlönen äger.</poem>

<i>(De gå).</i>
</chapter>
<chapter name="Henrik den sjette. Tredje delen. IV, 8.">
<h2>ÅTTONDE SCENEN.</h2>
London. Ett rum i slottet.

<i>(Konung <sc>Henrik</sc>, <sc>Warwick</sc>, <sc>Clarence</sc>, <sc>Montague</sc>,<sc> Exeter</sc> och <sc>Oxford</sc> uppträda).</i>

<i>Warw.</i> <poem>Mylords, hvad är att göra? Edvard har
 Från Belgien med hurtiga Germaner
 Och tröga Nederländare passerat
 I säkerhet kanalens trånga vatten;
 Han drager med sin krigshär nu mot London,
 Och yra skaror skocka sig till honom.</poem>

<i>Oxf.</i> <poem>Vi värfva folk och slå dem så tillbaka.</poem>

<i>Clar.</i> <poem>En liten gnista lätt kan trampas ut,
 Men får den fart, så slärks den ej af floder.</poem>

<i>Warw.</i> <poem>I Warwickshire jag trogna vänner har,
 I freden lugna, men i kriget tappra,
 Dem vill jag samla hop; och du, son Clarence,
 I Suffolk, Norfolk och i Kent skall samla
 Ikring dig riddare och adelsmän.
 Du, tappra Oxford, vänsäll utan like,
 I Oxfordshire skall samla dina vänner.
 Min kung bland trogna undersåter skall,
 Lik denna ö omgjordad utaf hafvet
 Och lik Diana mellan sina nymfer,
 I London bo, tills vi till honom komma. --
 Nu bort, mylords; med svar ej spillen tiden. --
 Farväl, min kung!</poem>

<i>K. Henr.</i> <poem>Farväl, min Hektor och mitt Trojas hopp!</poem>

<i>Clar.</i> <poem>Till trohetspant ers höghets hand jag kysser.</poem>

<i>K. Henr.</i> <poem>Var lyckosam, du ädelsinte Clarence!</poem>

<i>Mont.</i> <poem>Var tröst, min kung; och så jag tager afsked.</poem>

<i>Oxf.</i> <poem><i>(Kysser <sc>Henriks</sc> hand).</i>
 Och så min tro och huldhet jag beseglar.</poem>

<i>K. Henr.</i> <poem>Min kära Oxford, bästa Montague
 Och allesamman, än en gång farväl!</poem>

<i>Warw.</i> <poem>Farväl, mylords! I Coventry vi mötas.</poem>

<i>(<sc>Warwick</sc>, <sc>Clarence</sc>, <sc>Oxford</sc> och <sc>Montague</sc> gå).</i>

<i>K. Henr.</i> <poem>Jag vill en stund i slottet hvila här.
 Min frände Exeter, hvad tycker ni?
 Jag tror ej, att den krigshär Edvard samlat
 Kan hålla ut en drabbning mot de mina.</poem>

<i>Exet.</i> <poem>Så framt han ej de öfriga förför.</poem>

<i>K. Henr.</i> <poem>Det räds jag ej; min hug är dem bekant;
 Jag täppte ej för deras böner örat,
 Fördröjde aldrig den som sökte rätt;
 Min ömhet balsam var på deras sår,
 Min godhet deras smärtor lindrade,
 Min nåd aftorkade de strida tårar.
 Jag ej har traktat efter deras gods,
 Ej pinat dem med alltför dryga skatter,
 Ej hämnats bittert, fast de mycket felat.
 Hvi skulle då de älska Edvard högre?
 Nej, denna gunst, den fordrar gunst tillbaka,
 Och när ett lejon smeker späda lammet,
 Så följer lammet gerna lejonet.</poem>

<i>(Det ropas utanföre: "lefve Lancaster!").</i>

<i>Exet.</i> <poem>Hör, hör, min kung! Hvad är det der för larm?</poem>

<i>(Konung <sc>Edvard</sc>, <sc>Gloster</sc> och soldater uppträda).</i>

<i>K. Edv.</i> <poem>Tag fast den usla Henrik! Bort med honom
 Och ropa ut oss än en gång till kung.
 Ni källan är åt dessa bäckar små;
 Jag täpper den; då rinna bäckarne
 Uti mitt haf, och deras botten torkar. --
 Till Towern genast! Han ej tala får. --</poem>

<i>(Konung <sc>Henrik</sc> föres ut).</i>
<poem>Nu skynda vi till Coventry, mylords,
 Der bistre Warwick fattat posto nu.
 Än skiner solen varm; men om vi töfva,
 Skall vinterfrosten skörden oss beröfva.</poem>

<i>Glost.</i> <poem>Nu skynden, förr'n hans skaror sig förenat,
 Och öfverrasken mäktiga förrädarn;
 J tappre krigsmän, raskt till Coventry!</poem>

<i>(De gå).</i>
</chapter>
<chapter name="Henrik den sjette. Tredje delen. V, l.">
<h1>FEMTE AKTEN. FÖRSTA SCENEN.</h1>

Coventry.

<i>(På muren uppträda <sc>Warwick</sc>, <sc>Mayor'n</sc> i Coventry, två
budbärare m. fl.)</i>

<i>Warw.</i> <poem>Hvar är det bud, som kom från tappre Oxford?
 Min vän, hur nära kan din herre vara?</poem>

<i>1 Budb.</i> <poem>I Dunsmore är han nu på marschen hit.</poem>

<i>Warw.</i> <poem>Hur nära är vår broder Montague? --
 Hvar är det bud, som kom från Montague?</poem>

<i>2 Budb.</i> <poem>Vid Daintry är han nu med väldig skara.</poem>

<i>(Sir <sc>John Somerville</sc> uppträder).</i>

<i>Warw.</i> <poem>Hör, Somerville, hvad har min son att säga?
 Hur nära tror du nu att Clarence är?</poem>

<i>Som.</i> <poem>Vid Southam skildes jag vid honom sist
 Och väntar honom hit om tvenne timmar.</poem>

<i>(Man hör trummor).</i>

<i>Warw.</i> <poem>Nu nalkas Clarence visst; jag hör hans trummor.</poem>

<i>Som.</i> <poem>Det är ej hans, ty Southam ligger ditåt;
 De trummor som ni hör från Warwick komma.</poem>

<i>Warw.</i> <poem>Hvem kan det vara då? Det är kanhända
 En oförmodad vän.</poem>

<i>Som.</i> <poem>De äro nära,
 Och ni skall strax få veta hur det är.</poem>

<i>(Trummor. Konung <sc>Edvard</sc> och <sc>Gloster</sc> komma
marscherande med troppar).</i>

<i>K. Edv.</i> <poem>Trumpetare, gå fram till vallarna
 Och blås till underhandling.</poem>

<i>Glost.</i> <poem>Se på muren
 Den bistra Warwick hur han går och postar.</poem>

<i>Warw.</i> <poem>Fördömda streck! Den muntra Edvard här?
 Hvar sof, hur mutades vår spejarflock,
 Som icke sagt ett ord om Edvards ankomst?</poem>

<i>K. Edv.</i> <poem>Nå Warwick, vill du öppna stadens portar?
 Var höflig nu och böj ditt knä beskedligt! --
 Nämn Edvard kung och tigg af honom nåd,
 Så skall han dig förlåta denna skymf.</poem>

<i>Warw.</i> <poem>Gå heldre sjelf din väg med dina troppar,
 Och erkänn hvem dig lyftat upp och störtat;
 Nämn Warwick skyddspatron, gör bot och bättring,
 Så skall du få förblifva hertig York.</poem>

<i>Glost.</i> <poem><sp>Kung</sp> -- borde han åtminstone ha sagt;
 Hvad, eller skämtar han emot sin vilja?</poem>

<i>Warw.</i> <poem>Ett hertigdöme är ju vacker skänk?</poem>

<i>Glost.</i> <poem>Ja, för en fattig grefve att ge bort.
 Jag vill för sådan skänk en tjenst dig göra.</poem>

<i>Warw.</i> <poem>Det var ju <sp>jag</sp>, som gaf din broder kronan.</poem>

<i>K. Edv.</i> <poem>Då är hon min, om ock som skänk af Warwick.</poem>

<i>Warw.</i> <poem>Du ingen Atlas är för sådan börda;
 Du vekling, Warwick tar igen sin gåfva,
 Och nu är Henrik Warwicks kung och herre.</poem>

<i>K. Edv.</i> <poem>Men Warwicks kung är Edvards fånge nu.
 Hör, tappre Warwick, svara mig på <sp>det</sp>:
 Hvad är en kropp, när hufvudet är <sp>af</sp>?</poem>

<i>Glost.</i> <poem>Den Warwick, som så oförsigtig är
 Att göra inpass mot en fattig tia,
 När han på kuppen kan bli af med kungen!
 I bispens slott du sist den stackarn såg;
 Härnäst ni lära väl i Towern mötas.</poem>

<i>K. Edv.</i> <poem>Så lär det gå; och ändock är du Warwick.</poem>

<i>Glost.</i> <poem>Kom, Warwick, passa på! böj knä, böj knä.
 Du måste smida, innan jernet kallnar.</poem>

<i>Warw.</i> <poem>Jag heldre högg den ena handen af</poem>
<poem>Och wrok den med den andra dig i synen,
 Än att jag skulle stryka flagg för dig.</poem>

<i>K. Edv.</i> <poem>Ja, segla hur du kan med vind och ström;
 Min hand i dina svarta lockar vecklad,
 Skall med ditt varma, nyss afhuggna hufvud
 I stoftet blodigt skrifva dessa ord:
 "Ej väderhanen Warwick mer sig vänder."</poem>

<i>(<sc>Oxford</sc> kommer med flygande fanor och klingande spel).</i>

<i>Warw.</i> <poem>Ack, sköna fanor! Se, der kommer Oxford!</poem>

<i>Oxf.</i> <poem>Oxford, Oxford, för Lancaster!
 <i>(Rycker in i staden med sina troppar).</i></poem>

<i>Glost.</i> <poem>Nu porten öppnad är; vi passa på
 Och tränga in i staden.</poem>

<i>K. Edv.</i> <poem>Nej, då kan
 En annan ovän falla oss i ryggen.
 Här stå vi bäst, ty säkert ärna de
 Ett utfall göra för att ge batalj.
 Om ej, så är ju staden svagt bevärad,
 Vi kunna ruska opp dem vackert der.</poem>

<i>Warw.</i> <poem>Välkommen, Oxford; vi din hjelp behöfva.</poem>

<i>(<sc>Montague</sc> kommer med flygande fanor och klingande spel).</i>

<i>Mont.</i> <poem>Montague, Montague, för Lancaster!
 <i>(Rycker in i staden med sina troppar).</i></poem>

<i>Glost.</i> <poem>Du och din broder med ert hjerteblod
 Dyrt skola gälda ert förräderi.</poem>

<i>K. Edv.</i> <poem>Ju värre motpart, desto större seger;
 Min själ mig förebådar vinst och lycka.</poem>

<i>(<sc>Somerset</sc> kommer med flygande fanor och klingande spel).</i>

<i>Som.</i> <poem>Somerset, Somerset, för Lancaster!
 <i>(Rycker in i staden med sina troppar).</i></poem>

<i>Glost.</i> <poem>Två hertigar af Somerset som du
 Ha bortsålt sina lif till huset York;
 Du blir den tredje, om min klinga håller.</poem>

<i>(<sc>Clarence</sc> kommer med flygande fanor och klingande spel).</i>

<i>Warw.</i> <poem>Se Georg Clarence, hur han rycker fram</poem>
<poem>Med styrka nog att ge sin bror batalj;
 En rättvis sak hos honom mera gäller
 Än broderkärlek och naturens band.
 Kom, Clarence, kom!
 Det gör du nog, när Warwick ropar dig.</poem>

<i>Clar.</i> <poem>Förstår du nu min mening, fader Warwick?
 <i>(Tager den röda rosen från sin hatt).</i>
 Här vräker jag min smälek af på dig;
 Jag ej förderfva vill min faders hus,
 Hvars blod har sammankittat stenarna,
 Och höja Lancasters. Hvad? tror du, Warwick,
 Att Clarence är så grym och onaturlig
 Att spänna krigets skarpa mordgevär
 Emot sin broder och sin rätta konung?
 Kanhända du min ed mig förekastar?
 Om jag den höll, jag mera gudlös vore
 An Jephta, då han offrade sin dotter.
 Hvad jag har brutit grämer mig så djupt,
 Att, för att vinna mig min broders gunst,
 Jag för min dödsfiende dig förklarar,
 Med det beslut, hvarhelst jag dig må träffa, --
 Och rör du på dig, träffar jag dig nog --
 Att plåga dig som missledt mig så nedrigt.
 Så trotsar jag dig nu, du stolte Warwick,
 Och rodnande mig vänder till min bror. --
 Förlåt mig, Edvard, jag skall rätta mig;
 Och, Richard, vredgas ej åt mina fel,
 Jag framgent mera stadga visa skall.</poem>

<i>K. Edv.</i> <poem>Vi tio gånger mer dig älska nu,
 Än om du aldrig hade hat förtjenat.</poem>

<i>Glost.</i> <poem>Välkommen, Clarence! broderligt du handlar.</poem>

<i>Warw.</i> <poem>Du falska, nedriga förrädare!</poem>

<i>K. Edv.</i> <poem>Nå, Warwick, vill du lemna staden nu
 Och ge batalj? Ty annars skola snart
 Dess stenar susa dig om öronen.</poem>

<i>Warw.</i> <poem>Ej till försvar jag stängt mig inne här.</poem>
<poem>Jag genast vill till Barnet mig begifva
 Och strida med dig, Edvard, om du djerfs.</poem>

<i>K. Edv.</i> <poem>Jo, Warwick, Edvard djerfs och visar vägen. --
 Till strids, mylords! Sanct Georg ger oss seger!</poem>

<i>(Marsch. De gå).</i>
</chapter>
<chapter name="Henrik den sjette. Tredje delen. V, 2.">
<h2>ANDRA SCENEN.</h2>
Slagfältet vid Barnet.

<i>(Tumult och anfall. Konung <sc>Edvard</sc> släpar in <sc>Warwick</sc>,
som är sårad).</i>

<i>K. Edv.</i> <poem>Så ligg du der! dö du, och dö vår fruktan!
 Ty Warwick var en buse för oss alla. --
 Nu, Montague, sitt fast; jag söker dig,
 Att Warwicks ben må hålla dina sällskap. <i>(Går).</i></poem>

<i>Warw.</i> <poem>Ack, hvem är här? Kom, ovän eller vän,
 Och säg, om Warwick eller York har segrat.
 Hvi frågar jag? Min sönderhuggna kropp,
 Min blodförlust och matta hjerta visa,
 Att jag min kropp åt jorden måste gifva
 Och åt min ovän segren, då jag stupar.
 Så faller för den skarpa yxan cedern,
 Hvars armar gåfvo stolta örnen skygd,
 Hvars skugga skylde lejonet som sof,
 Hvars topp sig bredde mera vidsträckt ut
 Än Jofurs stolta träd och skyddade
 För vintrens skarpa vindar låga buskar.
 Mitt öga, nu af dödens skuggor skymdt,
 Har lika skarpt som sjelfva middagssolen
 Utspejat verldens fina svek och ränker;
 Min pannas rynkor, fyllda nu med blod,
 Vid kungagrafvar ofta liknades,
 Ty Warwick kunde gräfva graf åt kungar,
 Och ingen log när Warwick rynkte pannan.
 Min ära nu är stänkt med stoft och blod!
 Och mina skogar, mina gods och gårdar</poem>
<poem>Nu lemna mig; af alla mina jordar
 Jag har ej mera än en kroppslängd qvar.
 Ha, hvad är makt och ståt? Blott stoft och mull,
 Och döden vräker sist oss alla kull.</poem>

<i>(<sc>Oxford</sc> och <sc>Somerset</sc> komma).</i>

<i>Som.</i> <poem>Ack, Warwick, om du vore nu som vi,
 Så kunde nog vi bota vår förlust!
 Från Frankrike har drottningen oss skaffat
 En mäktig här; ack, om du kunde fly!</poem>

<i>Warw.</i> <poem>Jag ville icke fly. -- Ack, Montague,
 Om du är här, så tag min hand, o broder,
 Och håll min själ med dina läppar fast!
 Ack, Montague, du håller mig ej kär;
 Ty om du gjorde det, så sköljde du
 Med dina tårar bort den stela blod,
 Som hindrar mina läppar från att tala.
 Ack skynda, Montague, ty annars dör jag.</poem>

<i>Som.</i> <poem>Ack, Warwick, Montague är hädangången;
 Till sista pusten ropade han Warwick
 Och sade: helsa till min tappra broder.
 Han ville säga mer och sade ock,
 Men doft det lät som i ett hvalf ett skott
 Och kunde ej förstås; till slut likväl
 Jag hörde tydligt hur han suckade:
 Warwick, farväl!</poem>

<i>Warw.</i> <poem>Frid vare med hans själ!
 Fly, rädda er! I himlen mötas vi;
 Och Warwick nu er bjuder sitt farväl. <i>(Dör).</i></poem>

<i>Oxf.</i> <poem>Bort, bort! Nu gå vi drottningen till mötes!</poem>

<i>(De gå och medtaga <sc>Warwicks</sc> lik).</i>
</chapter>
<chapter name="Henrik den sjette. Tredje delen. V, 3.">
<h1>TREDJE SCENEN.</h1>
En annan del af slagfältet.

<i>(Fanfarer. Konung <sc>Edvard</sc> kommer i triumf med <sc>Clarence
Gloster</sc> och de öfriga).</i>

<i>K. Edv.</i> <poem>Så vida går vår lycka framåt nu,</poem>

<poem>Och vi med segerkransar äro prydda.
 Men midt i denna dagens klara glans
 Jag ser ett dystert svart och hotfullt moln,
 Som med vår ärorika sol vill kämpa,
 Förr'n den har gått till ro i vesterns bädd;
 Ty veten, att den krigshär, som Margretha
 I Gallien har värfvat, nu har landat
 Och drager, som det sägs, till strid mot oss.</poem>

<i>Clar.</i> <poem>En liten flägt kan skingra detta moln
 Och blåsa det tillbaka till sitt ursprung;
 För dina strålar torka dessa dunster,
 Och hvarje molntapp föder ej en storm.</poem>

<i>Glost.</i> <poem>Man tror, att hon har trettitusen man,
 Och Somerset och Oxford flytt till henne.
 Om hon får anderum, så lita på
 Att hennes makt blir väl så stark som vår.</poem>

<i>K. Edv.</i> <poem>Af våra trogna vänner ha vi sport
 Att hon mot Tewksbury sin kosa riktar;
 Vi, som vid Barnet nu ha seger vunnit,
 Gå genast dit, ty hågen banar vägen;
 Och under marschen skall vår styrka ökas
 I hvarje grefskap, der vi draga fram. --
 Låt trumman gå; friskt mod och framåt marsch!</poem>

<i>(De gå).</i>
</chapter>
<chapter name="Henrik den sjette. Tredje delen. V, 4.">
<h2>FJERDE SCENEN.</h2>

En slätt vid Tewksbury.

<i>(En marsch. Drottning <sc>Margaretha</sc>, prins <sc>Edvard</sc>,
<sc>Somerset</sc>, <sc>Oxford</sc> och soldater).</i>

<i>Marg.</i> <poem>Ej vise män sig grufva för förluster,
 Men söka modigt bot för sina skador.
 Om ock vår mast är vräkt i sjön af stormen,
 Vår ketting sprungen, ankaret förloradt
 Och halfva vår besättning sväljd af hafvet,
 Så lefver dock vår lots; säg, borde han
 Från rodret gå och, som en modlös pojke,</poem>
<poem>Föröka hafvets svall med tåradt öga,
 Och stärka den som redan är för stark?
 Bäst så han jemrar, kantrar kanske skeppet,
 Som kunnat räddas genom mod och nit.
 Ack, hvilken skam och nesa vore detta!
 Vårt ankare var Warwick; nå, än sedan?
 Och Montague vår stormast; nå, hvad mer?
 Och våra dräpta vänner tacklet; nå?
 Är Oxford ej vårt andra ankare?
 Och Somerset en annan dugtig mast?
 Och våra franska vänner tåg och tackel?
 Och hvarför skulle ej åt mig och Edvard,
 Oöfvade ännu, för denna gången
 En öfvad styrmans embete förtros?
 Vi lemna icke rodret för att gråta,
 Men hålla kurs -- fast vinden säger nej --
 Från skär och klippor som med skeppsbrott hota.
 Långt bättre trotsa böljan, än den smickra.
 Är Edvard ej en obarmhertig sjö?
 Är Clarence ej en flygsand full med falskhet?
 Är Richard ej en kantig olycksklippa?
 Och allesamman fiender till skeppet?
 Här hjelper icke stort att kunna simma
 Sätt fot på sanden; genast sjunker du;
 Stig upp på klippan; floden sköljer bort dig,
 Om ej, så dör du trefallt genom hunger. --
 Mylords, med dessa ord jag vill er visa,
 Att den bland er som flyr ej hoppas kan
 Af dessa bröder mer barmhertighet,
 Än haf och sand och klippor kunna gifva.
 Friskt mod! Det vore ju en barnslig svaghet
 Att jemra sig för det som ej kan undgås.</poem>

<i>Pr.</i> <poem>En sådan hjeltemodig qvinna kunde,
 Om hennes tal blef hördt af en pultron,
 Uti hans bröst en sådan mandom gjuta,
 Att han, fast naken, slog den pansarklädde.
 Dock säger jag ej detta utaf misstro;</poem>
<poem>Ty trodde jag, att någon här var feg,
 Så skulle genast han få gå sin kos,
 På det att ej i denna stora nöd
 Han måtte andra smitta med sin feghet.
 Om någon sådan fins, det Gud förbjude,
 Så må han gå förr än hans hjelp behöfves.</poem>

<i>Oxf.</i> <poem>Hvad, barn och qvinnor med så dristigt mod,
 Och krigsmän fega? -- Hvilken evig skam! --
 O, tappre prins, din ärorika farfar
 I dig upplefver; länge lefve du!
 Hans afbild blif och lifva upp hans ära!</poem>

<i>Som.</i> <poem>Och den som ej för detta hopp vill strida
 Må gå till sängs och, ugglan lik vid dagsljus,
 Bli hånad och begapad, om han vaknar.</poem>

<i>Marg.</i> <poem>Tack, ädle Somerset och gode Oxford!</poem>

<i>Pr.</i> <poem>Tag mot min tack; jag har ej mer att ge.</poem>

<i>(En budbärare kommer).</i>

<i>Budb.</i> <poem>J lorder, rusten er, ty Edvard nalkas
 Till drabbning färdig; fatten djerft beslut.</poem>

<i>Oxf.</i> <poem>Det trodde jag; det är hans politik
 Att skynda för att öfverraska oss.</poem>

<i>Som.</i> <poem>Men han bedrar sig, ty vi äro redo.</poem>

<i>Marg.</i> <poem>Det fröjdar mig att se ert mod och ifver.</poem>

<i>Oxf.</i> <poem>Här ställa vi oss upp och vika ej.</poem>

<i>(En marsch. På afstånd kommer konung <sc>Edvard</sc>, <sc>Clarence</sc>
och <sc>Gloster</sc> med troppar).</i>

<i>K. Edv.</i> <poem>Der, krigskamrater, står den törneskog,
 Som vi, med himlens hjelp och eder styrka,
 Rothugga skola innan qväll det blir.
 Er eld behöfver icke mera tunder,
 Den flammar fyllest för att kola ned dem.
 Signal till strid! Och friskt till verket, lorder.</poem>

<i>Marg.</i> <poem>J lorder, riddersmän och ädlingar,
 Af tårar all min talan motsagd blifver;
 J skåden hur, vid hvarje ord jag säger,</poem>
<poem>Jag måste svälja mina ögons vatten.
 Er vare detta nog: er konung Henrik
 Är deras fånge nu, hans spira röfvad,
 Hans land ett slagtarhus, hans folk förtryckt,
 Hans skatt förslösad och hans lagar kränkta;
 Der står den ulf som detta rof har gjort.
 Er sak är rättvis; upp i Herrans namn!
 Signal till strid! Nu varen tappra, lorder!</poem>

<i>(Alla gå).</i>
</chapter>
<chapter name="Henrik den sjette. Tredje delen. V, 5.">
<h2>FEMTE SCENEN.</h2>

<i>(Tumult. Anfall. Återtåg. Derpå komma konung <sc>Edvard</sc>,
<sc>Clarence</sc>, <sc>Gloster</sc> och troppar förande med sig
drottning <sc>Margaretha</sc>, <sc>Oxford</sc> och <sc>Somerset</sc> som fångar).</i>

<i>K. Edv.</i> <poem>Så har nu denna upprorstvist ett slut.
 Till Hammes fästning genast af med Oxford,
 Och af med hufvudet på Somerset!
 För bort dem strax! Jag vill ej höra dem.</poem>

<i>Oxf.</i> <poem>Jag skall med ord ej falla dig besvärlig.</poem>

<i>Som.</i> <poem>Ej heller jag; mitt öde bär jag tåligt.</poem>

<i>(<sc>Oxford</sc> och <sc>Somerset</sc> bortföras af vakt).</i>

<i>Marg.</i> <poem>Så skiljas vi med sorg i jemmerdalen,
 Men mötas fröjdefullt i paradis.</poem>

<i>K. Edv.</i> <poem>Månn' kungjordt är, att den som griper Edvard
 Skall stor belöning få, och han sitt lif?</poem>

<i>Glost.</i> <poem>Ja, det är gjordt; men se, der kommer Edvard.</poem>

<i>(Soldater komma med prins <sc>Edvard</sc>).</i>

<i>K. Edv.</i> <poem>För fram den tappre; låt oss höra honom. --
 Hvad, kan ett sådant litet törne stickas?
 Säg, Edvard, hvilken bot kan du mig gifva,
 För det du väpnat dig och uppror gjort
 Och vållat sådan ofrid och bekymmer?</poem>

<i>Pr.</i> <poem>Nej, tala undersåtligt, stolta York,
 Och tro, att här du hör min fader tala.
 Tag hit din krona och böj knä för mig,</poem>
<poem>Så skall jag samma ord dig förelägga,
 Som du mig förelagt, förrädare!</poem>

<i>Marg.</i> <poem>Ack, att din fader varit så beslutsam!</poem>

<i>Glost.</i> <poem>Så hade du fått gå i stubb ännu
 Och sluppit ta från Lancaster hans byxor.</poem>

<i>Pr.</i> <poem>Æsopus<footnote>Prinsen kallar Gloster <sp>Æsopus</sp> för det att båda voro puckelryggiga. Gloster lägger detta speord på minnet.</footnote> må i vinterqvällen jollra;
 Hans grofva fabler passa icke här.</poem>

<i>Glost.</i> <poem>För detta ord du pinas skall, ditt kryp.</poem>

<i>Marg.</i> <poem>Ja, du är född till menskoslägtets pina.</poem>

<i>Glost.</i> <poem>För Guds skull, skaffa bort den arga konan!</poem>

<i>Pr.</i> <poem>Nej, snarare den arga puckelryggen.</poem>

<i>K. Edv.</i> <poem>Tig, pojke! annars täpper jag din mun.</poem>

<i>Clar.</i> <poem>Du är för näsvis, oförskämda unge.</poem>

<i>Pr.</i> <poem>Jag känner pligtens bud, J bryten det.
 Du fräcka Edvard och du falska Georg --
 Du krympling Richard, veten allesamman,
 Att jag er herre är, förrädare! --
 Du hånat har min faders rätt och min.</poem>

<i>K. Edv.</i> <poem><i>(Sticker honom).</i>
 Se der, du afbild af den spotska qvinnan.</poem>

<i>Glost.</i> <poem><i>(Sticker honom).</i>
 Du sprattlar? Så jag hindrar dina dödsqval.</poem>

<i>Clar.</i> <poem><i>(Sticker honom).</i>
 Se der, för det du kallade mig falsk.</poem>

<i>Marg.</i> <poem>O, döda också mig!</poem>

<i>Glost.</i> <poem><i>(I begrepp att stöta ned henne).</i>
 Det kunde väl gå för sig.</poem>

<i>K. Edv.</i> <poem>Håll, Richard, håll! Vi redan gjort för mycket.</poem>

<i>Glost.</i> <poem>Hvi skall hon fylla verlden mer med trätor?</poem>

<i>K. Edv.</i> <poem>Hon svimmar; laga, att hon kommer sig.</poem>

<i>Glost.</i> <poem>Ursäkta mig hos kungen, broder Clarence,
 Jag går till London i ett vigtigt värf;
 J skolen derifrån snart höra nytt.</poem>

<i>Clar.</i> <poem>Hvad då, hvad då?</poem>

<i>Glost.</i> <poem>Towern, Towern.</poem>

<i>Marg.</i> <poem>Mitt barn, min Edvard, tala till din mor!
 Kan du ej tala? -- Bofvar! Mördare! --</poem>


<poem>Då Cæsar dräptes utgjöts intet blod,
 Bedrefs ej något dåd som kräfde tadel,
 Såframt man jemför detta mord med hans.
 Han var en man, men denne är ett barn,
 Och män ej bruka slösa våld på barn.
 Fins värre namn än mördare, så säg!
 Nej, nej, mitt hjerta brister om jag talar,
 Och tala vill jag tills mitt hjerta brister.
 Ni skurkar, bödlar, vilda kannibaler!
 O, kvilken ljuflig blomma här ni knäckt!
 Ni har ju inga barn, ni slagtare,
 Ty hade ni, så skulle samvetsqvalen
 Vid minnet utaf dem ha vaknat opp.
 Om någonsin ett barn blir er beskärdt,
 Så må det i sin ungdom dräpas så,
 Som denna unga prins ni mördat, bödlar!</poem>

<i>K. Edv.</i> <poem>För henne bort; hon släpes bort med våld.</poem>

<i>Marg.</i> <poem>Nej, släpa ej, gör ända på mig här;
 Stöt till, jag skall förlåta dig min död;
 Du vill det ej? -- Nå, Clarence gör det du.</poem>

<i>Clar.</i> <poem>Vid Gud, jag vill ej sådan fröjd dig göra.</poem>

<i>Marg.</i> <poem>Ack, goda Clarence, söta Clarence, gör det.</poem>

<i>Clar.</i> <poem>Du har ju hört min ed att jag ej gör det?</poem>

<i>Marg.</i> <poem>Ja, men du brukar göra mened, Clarence.
 Förr var det synd, men nu barmhertighet.
 Hvad, vill du ej? Hvar är den djefla slagtarn,
 Den grymma Richard? Richard, säg, hvar är du?
 Du är ej här; du är på mord så gifmild,
 En bön om blod du aldrig visat af.</poem>

<i>K. Edv.</i> <poem>Bort, säger jag! För henne bort med våld!</poem>

<i>Marg.</i> <poem>Som denne prins, så gånge er och edra!</poem>

<i>(Hon föres ut med våld).</i>

<i>K. Edv.</i> <poem>Säg, hvart har Richard tagit vägen?</poem>

<i>Clar.</i> <poem>Till London hastigt; om jag gissar rätt
 Så lagar han i Towern blodig qvällsvard.</poem>

<i>K. Edv.</i> <poem>Han sölar ej, när han beslutat något.
 Nu draga vi vår väg, affärda truppen</poem>
<poem>Med sold och tack och skynda oss till London
 Och se hur det står till med vår gemål.
 Jag hoppas, att en son hon redan skänkt mig.</poem>

<i>(De gå).</i>
</chapter>
<chapter name="Henrik den sjette. Tredje delen. V, 6.">
<h2>SJETTE SCENEN.</h2>

London. En kammare i Towern.

<i>(Man ser konung <sc>Henrik</sc> sitta och läsa i en bok; bredvid
honom står kommendanten på Towern. <sc>Gloster</sc>
kommer in).</i>

<i>Glost.</i> <poem>God dag, mylord! Så ifrig vid er bok?</poem>

<i>K. Henr.</i> <poem>Ja, gode lord; -- jag borde sagt mylord;
 Att säga gode, är ett syndigt smicker;
 Du gode Gloster och du gode satan
 Är ett och samma; lika galet sagdt.
 Och derför säger jag ej gode lord.</poem>

<i>Glost.</i> <poem>Gå bort; vi vilja vara för oss sjelfva.</poem>

<i>(Kommendanten går).</i>

<i>K. Henr.</i> <poem>Så flyktar vårdslös herde undan vargen.
 Så ger det fromma fåret först sin ull
 Och sedan strupen under slagtarknifven.
 Hvad dödsscen ämnar Roscius nu spela?</poem>

<i>Glost.</i> <poem>Ett syndigt sinne anar städse ondt;
 En tjuf i hvarje buske ser en länsman.</poem>

<i>K. Henr.</i> <poem>Den fogel, som på fogellim har sutit,
 Med skygga vingar far kring hvarje buske,
 Och jag, en liten fogels arma far,
 Nu har det olycksföremål för ögat, --
 Som snärjde, tog och drap min stackars unge.</poem>

<i>Glost.</i> <poem>Ha, hvilken narr var icke han på Creta,
 Som satte vingar på sin narr till son,
 Som drunknade så fogel som han var.</poem>

<i>K. Henr.</i> <poem>Jag Dædalus; min gosse Icarus;
 Din fader Minos, som oss flygten stäckte;
 Den sol, som smälte ned min gosses vingar,
 Din broder Edvard; sjelf du hafvet är,</poem>
<poem>Hvars afundsjuka djup hans lif har slukat.
 Ack, dräp mig med ditt svärd, men ej med ord!
 Mitt hjerta bättre tåla kan din dolk,
 Än mina öron detta sorgespel. --
 Men hvarför kom du? Vill du åt mitt lif?</poem>

<i>Glost.</i> <poem>Säg, tror du då, att jag en bödel är?</poem>

<i>K. Henr.</i> <poem>Att en förföljare du är, det vet jag;
 Om mord på oskuld är en bödelssyssla,
 Välan, så är du ock en bödel, Gloster.</poem>

<i>Glost.</i> <poem>Din son jag drap, för det han sig förhäfde.</poem>

<i>K. Henr.</i> <poem>Om dig man dräpt, då först du dig förhäfde,
 Så hade du min son ej hunnit dräpa.
 Och här jag spår dig nu, att många tusen,
 Som än ej ana minsta gnista ondt,
 Och mången gubbes suck och mången enkas,
 Och många faderlösas våta ögon --
 Far sörjer son och enkor sina män
 Och faderlösa sina fäders brådöd --
 Den dag beklaga skola då du föddes.
 En uggla skrek då du blef född till verlden,
 En kråka kraxade om onda tider,
 Och hundar tjöto, stormen bräckte träd,
 Och korpen satt och rufvade på skorsten,
 Och skator skrattade i stygga missljud.
 Din moder kände mer än moders smärta,
 Dock fick hon mindre än en moders hopp,
 Hon fick en otäck och vanskaplig klump,
 Ej frukten lik af sådant herrligt träd.
 Du hade tand i mun, då du blef född,
 Till tecken att du skulle bita verlden;
 Och om hvad jag för öfrigt hört är sant,
 Så kom du --</poem>

<i>Glost.</i> <poem>Håll upp! -- Och dö uti ditt tal, profet!
 <i>(Sticker honom).</i>
 Bland annat blef jag född att göra detta.</poem>

<i>K. Henr.</i> <poem>Och ännu många andra mord. -- O Gud,
 Förlåt min synd, förlåt hvad han har gjort! <i>(Dör).</i></poem>

<i>Glost.</i> <poem>Ha! Sjunker Lancasters förnäma blod
 I marken ned? Det borde hafva stigit. --
 Se, hur mitt svärd begråter stackars kungen!
 O, rinne städse slika purpurtårar
 Från en och hvar som störta vill vårt hus! --
 Om någon gnista lif ännu fins qvar,
 Så ned till helvetet och säg, att jag
 <i>(Sticker honom än en gång).</i>
 Har skickat dit dig, jag som aldrig känt
 Hvad kärlek, fruktan eller nåd vill säga. --
 Ja, det är sant hvad Henrik sad' mig nyss;
 Ty jag har ofta hört min mor berätta,
 Att jag med benen främst till verlden kom;
 Hvad tror ni? Borde jag ej skynda mig
 Att störta dem som oss vår rätt beröfvat?
 Barnmorskan häpnade och qvinfolk skreko:
 "Ack, herre Jesus, han är född med tänder!"
 Så var jag också; derför var det klart
 Jag skulle morra, bitas som en hund.
 Ty då vår Herre skapat så min kropp,
 Så må väl fan få kröka själ'n derefter.
 Jag har ej broder, liknar ingen broder,
 Och kärlek, kallad utaf gråskägg himmelsk,
 Må bo i folk som ä' hvarannan lika
 Och ej i mig; jag är jag sjelf allena. --
 Clarence, gif akt! Du mig i ljuset står,
 Men jag skall skaffa dig en becksvart dag;
 Ty jag vill sådan spådom sprida ut,
 Att Edvard börjar frukta för sitt lif;
 Och då till Edvards tröst jag blir din bane.
 Kung Henrik och hans son, de äro borta;
 Nu, Clarence, är din tur; de andras sedan;
 Högst skall jag bli, fast nu jag är i nedan. --
 Din kropp, kung Henrik, vill jag gömma här,
 Triumfens dag för mig din dödsdag är.
 <i>(Släpar ut liket).</i></poem>
</chapter>
<chapter name="Henrik den sjette. Tredje delen. V, 7.">
<h2>SJUNDE SCENEN.</h2>

London. Ett rum i slottet.

<i>(Konung <sc>Edvard</sc> ses sittande på sin thron. Drottning
<sc>Elisabeth</sc> med den späda prinsen, <sc>Clarence</sc>, <sc>Gloster</sc>,
<sc>Hastings</sc> och flere stå ikring honom).</i>

<i>K. Edv.</i> <poem>Vi sitta än en gång på Englands thron,
 Tillbakaköpt med fiendernas blod.
 Hvad tappra män ha vi ej mejat af
 Som höstens korn i deras stolthets höjd!
 Tre hertigar af Somerset, berömda
 Som trefallt djerfva oförsagda kämpar,
 Och tvenne lorder Clifford, far och son,
 Samt två Northumberlands, så tappra män
 Som nånsin vid trumpetskräll sporrat häst;
 Och, utom dem, de tappra björnarna
 Lord Warwick och lord Montague, som slogo
 I sina fjettrar kungalejonet
 Och röto, så att skogen darrade.
 Så hafva från vår thron vi misstro jagat,
 Och tillförsigt är nu vår fotapall. --
 Kom hit, min Betty, låt mig kyssa gossen. --
 För dig, mitt barn, ha jag och mina bröder
 I rustning vakat mången vinternatt
 Och gått till fots i sommarhettans glöd,
 På det att du må kronan fridsamt äga;
 Af våra mödor skall du skörda vinsten.</poem>

<i>Glost.</i> <poem><i>(Afsides).</i> Blott du var död, hans skörd jag nog förderfvar,
 Ty än jag är i verlden ej bemärkt.
 För bördors lyftning blef min skuldra kullrig,
 Och lyfta skall den eller ryggen knäckas. --
 Bryt vägen du -- och du fullborda verket.<footnote>Originalet har: <i>Work thou the way, -- and thou shalt execute.</i> De engelska kommentatorerna antaga, att Gloster vid den förra hälften af versen pekar på sitt hufvud och vid den sednare räcker fram sin hand. Hufvudet skulle tänka ut planen, och handen verkställa den. Öfversättaren tror det vara vida naturligare och med sammanhanget enligare att antaga, det Gloster här alluderar på sin nyss omtalta kullriga skuldra, som var gjord "till bördors lyftning;" med den skall han tränga sig fram, och med handen skall han stöta ned den som ej vill gifva vika. En sådan tolkning öfverensstämmer fullkomligt med engelska språkbruket, enligt hvilket <i>to work one's way</i> betyder <sp>bryta sig väg, arbeta sig fram</sp>.</footnote></poem>

<i>K. Edv.</i> <poem>Clarence och Gloster, hyllen min gemål
 Och kyssen denna unga prins, J bröder.</poem>

<i>Clar.</i> <poem>Den tro jag skyldig är ers majestät
 Beseglar jag på detta barnets läppar.</poem>


<i>K. Edv.</i> <poem>Tack, ädle Clarence, gode broder tack.</poem>

<i>Glost.</i> <poem>Min kärlek till det träd som fostrat dig
 Bevisar jag med denna kyss på frukten;
 <i>(Afsides).</i> Så kysste Judas ju sin mästare
 Och sade "hell" då "ve" han menade.</poem>

<i>K. Edv.</i> <poem>Nu thronar jag så godt som jag kan önska
 Med frid i landet och med bröders kärlek.</poem>

<i>Clar.</i> <poem>Hvad vill ers nåde med Margretha göra?
 Till franska kungen hennes far förpantat
 Sicilierna och Jerusalem
 Och skickar dem som lösen nu för henne.</poem>

<i>K. Edv.</i> <poem>Bort! Skeppa henne af till Frankrike,
 Hvad återstår, om ej att tiden njuta
 Med ståt och prakt och muntra skådespel,
 Ett muntert hof till höfvisk ro och gamman?
 Upp, pukor och trumpeter? -- Sorgen vike,
 Nu börjar stadig fröjd för detta rike.</poem>

<i>(De gå).</i>
</chapter>
<chapter name="Konung Richard den tredje. Personer">
<h1>KONUNG RICHARD DEN TREDJE.</h1>

*

<h1>PERSONER:</h1>

Konung EDVARD den fjerde.

EDVARD, prins af Wales
sedermera konung 
EDVARD den femte, konungens söner.

RICHARD, hertig af York, konungens söner.

GEORG, hertig af Clarence, konungens bröder.

RICHARD, hertig af Gloster,
sedermera konung RICHARD den tredje, konungens bröder.

En ung son af CLARENCE.

HENRIK, grefve af Richmond, 
sedermera konung HENRIK den
sjunde.

Kardinal BOURCHIER, erkebiskop
af Canterbury.

Erkebiskopen af YORK.

Biskopen af ELY.

Hertigen af BUCKINGHAM.

Hertigen af NORFOLK. Grefven af
SURREY, hans son.

Grefve RIVERS, broder till konung
Edvards gemål.

Markisen af DORSET och lord GREY,
hennes söner.

Grefven af OXFORD.

Lord HASTINGS.

Lord STANLEY.

Lord LOVEL.

Sir THOMAS VAUGHAN. Sir 
RICHARD RATCLIFF.

Sir WILLIAM CATESBY. Sir 
JAMES TYRREL.

Sir JAMES BLOUNT. Sir 
WALTER HERBERT.

Sir ROBERT BRAKENBURY, 
kommendant på Towern.

CHRISTOPHER URSWICK, en
prest. En annan prest.

LORD MAYOR'N af London. 
SHERIFFEN af Wiltshire.

ELISABETH, Edvard den fjerdes
gemål.

MARGARETHA, Henrik den 
sjettes enka.

Hertiginnan af YORK, Edvard den
fjerdes mor.

ANNA, enka efter Edvard, prins af
Wales, Henrik den sjettes son;
sedermera gift med Gloster.

En ung dotter af CLARENCE.

Lorder och svit. Två adelsmän, en härold, en skrifvare, borgare, 
mördare, bud, andar, soldater m. m.

SCENEN är i England.
</chapter>
<chapter name="Konung Richard den tredje. I, 1">
<h1>FÖRSTA AKTEN. FÖRSTA SCENEN.</h1>

London. En gata.

<i>(<sc>Gloster</sc> uppträder).</i>

<i>Glost.</i> <poem>Missnöjets vinter är oss nu förbytt
 I glorrik sommar utaf solen York<footnote>Jmfr noten till Henrik den sjette, andra delen, sid. 66.</footnote>,</poem>
<poem>Och alla moln, som hotade vårt hus
 I hafvets djupa barm begrafna äro.
 Nu smycka segerkransar våra pannor,
 De bräckta vapen hänga som trofeer
 Vårt dystra härskri byts i glada möten,
 Och bister marsch i glädtig dansmusik;
 Det grymma krig sin pannas skrynklor jemnat
 Och stiger icke mer på jernsmidd stridshingst
 Att skrämma själen utur skräckfull ovän
 Men trippar lätt i jungfruburen in
 Vid lutans toner lockande till vällust.
 Men jag -- som ej för skämt och lek är gjord
 Och ej att kela med en kärlig spegel,
 Jag, -- präglad groft, den kärleks hyllest saknar
 Att framför en lättfotad nymf mig kråma;
 Jag, krympling född och af en falsk natur
 På allt behag och bildskön växt bedragen,
 Lytt, ofullgången, vräkt i förtid ut
 I andedrägtens verld knappt hälften färdig,
 Så lam och så eländig i min åtbörd,
 Att hundar skälla der jag linkar fram, --
 Jag har i denna usla fridens tid
 Ej annat tidsfördrif än det att gå
 Och se min skugga uti solens sken
 Och språka om min egen fula skepnad;
 Och derför -- då jag ej som älskare
 Kan kurtisera denna fina tid
 Har jag mig föresatt att bli en skurk
 Och hata dessa dagars usla nöjen.
 Jag snaror lagt och gräsliga försåt
 Med dunkla dikter, spådomar och drömmar
 Att hetsa kungen och min broder Clarence
 Till dödligt hat den ena mot den andra.
 Och om kung Edvard håller så sitt ord,
 Som jag är listig, trolös och förrädisk
 Skall Clarence än i dag i bojor läggas,
 Ty det en spådom är som sagt, att G</poem>
<poem>Skall Edvards slägte en gång döden ge.
 Dyk djupt i själen, tanke: Clarence kommer.
 <i>(<sc>Clarence</sc> kommer med vakt och <sc>Brakenbury</sc>).</i>
 God dag, min broder; hvarför denna vakt,
 Som följer eders nåd?</poem>

<i>Clar.</i>           <poem>Hans majestät,
 Öm om min säkerhet, har detta sällskap
 Mig gifvit att till Towern mig ledsaga.</poem>

<i>Glost.</i> <poem>Och af hvad skäl?</poem>

<i>Clar.</i>                    <poem>För det jag heter Georg.</poem>

<i>Glost.</i> <poem>Ack, bästa prins, det rår ju <sp>ni</sp> ej för;
 Han borde heldre fängsla edra faddrar.
 Åh, säkert har hans majestät i sinnet
 Att låta christna er på nytt i Towern!
 Men, Clarence, hvad står på? Får jag det veta?</poem>

<i>Clar.</i> <poem>Allt hvad jag vet: ty, Richard, jag bedyrar,
 Än vet jag intet; efter hvad jag hört,
 Så lyssnar han till spådomar och drömmar.
 Bokstafven G skall ut ur alphabetet;
 En spåman honom sagt, att af ett G
 Hans ätt skall sig sitt arf beröfvad se;
 Och som mitt namn begynner med ett G,
 Han tror att sådant genom mig skall ske:
 En sådan strunt och annat desso likt
 Skall hafva retat kungen att mig fängsla.</poem>

<i>Glost.</i> <poem>Så går det, när af qvinnor männer styras --
 Det är ej kungen, som dig sändt till Towern;
 Nej, lady Grey, hans hustru, kära Clarence,
 Hon har till sådant oråd honom äggat.
 Var det ej hon och den der hedersmannen
 Antony Woodville, hennes kära broder,
 Som läto sätta Hastings uti Towern?
 Han först i dag har sluppit ut igen.
 Vi äro icke säkra, nej min sann!</poem>

<i>Clar.</i> <poem>Vid Gud! jag tror att någon nu är säker,
 Som ej med drottningen befryndad är</poem>
<poem>Och hör till dessa tasslare i mörkret,
 Som löpa mellan mistriss Shore<footnote>Konung Edvards mätress.</footnote> och kungen.
 Har du ej hört, hur ödmjukt Hastings måtte
 Hos henne tigga om befrielse?</poem>

<i>Glost.</i> <poem>Med ödmjuk suckan inför hennes guddom
 Lord kammarherren fick sin frihet åter.
 Hör, vet du hvad, -- jag tror att det är bäst,
 Om uti kungens gunst vi vilja stå,
 Att ge oss uti hennes tjenst och bröd.
 Hon och den skrumpna och svartsjuka enkan,
 De äro, sedan konungen dem adlat,
 Ett mäktigt sqvallerherrskap här i riket.</poem>

<i>Brak.</i> <poem>Förlåten mig, J prinsar, båda två;
 Hans majestät har strängt förbudit mig
 Att låta någon, hvem han ock må vara,
 På tu man hand samtala med hans broder.</poem>

<i>Glost.</i> <poem>Såå, hans välvishet, herr Brakenbury?
 Ni gerna allt får höra som vi säga,
 Vi tala ej om högförräderi;
 Min vän, vi säga blott, att konungen
 Är vis och dygdig och hans ädla drottning
 Till mogen ålder kommen, skön, ej svartsjuk;
 Att hustru Shore har mycket nätta fötter
 Och läppar såsom körsbär, pigga ögon
 Och en den aldralifligaste tunga,
 Samt att vår drottnings slägt har blifvit folk.
 Nå, sir? Hvad säger ni? Är det ej sant?</poem>

<i>Brak.</i> <poem>Med allt det der jag intet har att göra.</poem>

<i>Glost.</i> <poem>Att göra med fru Shore? Hör du, min gubbe,
 Den som med henne något har att göra,
 En undantagen, gör det bäst i löndom.</poem>

<i>Brak.</i> <poem>Och hvem är det, min prins?</poem>

<i>Glost.</i> <poem>Nå, hennes man, din lurk! Vill du mig snärja?</poem>

<i>Brak.</i> <poem>Jag ber er om förlåtelse, min prins,
 Samt att ni mer ej talar med hans höghet.</poem>

<i>Clar.</i> <poem>Du endast gör din pligt; vi lyda dig.</poem>

<i>Glost.</i> <poem>Vi äro drottningens förkastade <footnote>I originalet säger Gloster försmädligt <i>abjects</i> i stället för <i>subjects.</i> Detta har öfversättaren ej kunnat återgifva.</footnote></poem>

<poem>Och måste lyda. Nu farväl, min bror,
 Jag går till kungen; hvadsomhelst du vill
 Ge mig i uppdrag, -- ja, om ock det vore
 Att kalla konung Edvards enka syster --
 Jag gör det gerna för att dig befria.
 Men denna hårda medfart af en broder
 Mig smärtar djupare, än du det tror.</poem>

<i>Clar.</i> <poem>Jag vet den ej behagar någon af oss.</poem>

<i>Glost.</i> <poem>Långvarig skall din fångenskap ej blifva.
 Jag dig befriar eller dör för dig;
 Till dess haf tålamod.</poem>

<i>Clar.</i>            <poem>Jag är ju tvungen</poem>

<i>(<sc>Clarence</sc>, <sc>Brakenbury</sc> och vakten gå).</i>

<i>Glost.</i> <poem>Gå du den väg du aldrig kommer åter!
 Så högt jag älskar dig, du dumma Clarence,
 Att snart jag vill din själ till himlen skicka,
 Om himlen vill ta skänk af mina händer.
 Hvem kommer der? Den nyss utsluppna Hastings.</poem>

<i>(<sc>Hastings</sc> uppträder).</i>

<i>Hast.</i> <poem>Jag önskar eders höghet en god morgon!</poem>

<i>Glost.</i> <poem>Det samma önskar jag lord kammarherrn!
 Välkommen ut i denna friska luften;
 Hur smakade er fängelset, mylord?</poem>

<i>Hast.</i> <poem>En fånge måste hafva tålamod;
 Men nog jag veta skall att tacka dem,
 Som varit orsak till min fångenskap.</poem>

<i>Glost.</i> <poem>Ja visst, ja visst; och det skall också Clarence;
 Ty edra fiender, de äro hans
 Och hafva gjort detsamma emot båda.</poem>

<i>Hast.</i> <poem>O ve, att örnen sättas skall i bur,
 När hök och glada fara fritt på rof!</poem>

<i>Glost.</i> <poem>Hvad nyheter i staden?</poem>

<i>Hast.</i> <poem>Så onda ej i staden, som på slottet!
 Sjuk kungen är och svag och melankolisk,
 Och läkarena frukta för hans lif.</poem>

<i>Glost.</i> <poem>Nå, vid sanct Paul, det var en ledsam nyhet!</poem>
<poem>Ja, han har länge lefvat oordentligt
 Och slitit ut sin kungliga person;
 Det der är sorgligt just att tänka på.
 Är han sängliggande?</poem>

<i>Hast.</i> <poem>Ja, eders höghet.</poem>

<i>Glost.</i> <poem>Gå ni förut; jag strax skall komma efter.
 <i>(<sc>Hastings</sc> går).</i>
 Jag hoppas, att han dör; men lefva skall han
 Tills Georg fått kurirskjuts upp till himlen.
 Jag går att hetsa upp hans hat till Clarence
 Med dugtigt stålsatt lögn och skäl af vigt;
 Och om min djupa plan mig ej slår fel,
 Så skådar Clarence icke morgondagen.
 När det är gjordt, så gifve Gud kung Edvard
 En salig hädanfärd
 Och låte mig i verlden fritt husera!
 Jag gifter mig med Warwicks yngsta dotter;
 Visst har jag mördat hennes man och far,
 Men bästa sättet till att trösta slynan
 Är att jag sjelf blir hennes man och far.
 Det vill jag; ej så mycket just af kärlek,
 Som af en annan djup och hemlig afsigt,
 Den jag igenom detta gifte vinner.
 Dock, jag till marknads far förutan hästar;
 Än andas Clarence; Edvard än regerar;
 När de gått bort, min vinning jag summerar.
 <i>(Går).</i></poem>
</chapter>
<chapter name="Richard den tredje. I, 2">
<h2>ANDRA SCENEN.</h2>

London. En annan gata.

<i>(Konung <sc>Henrik</sc> den sjettes lik buret i en öppen kista;
adelsmän med hillebarder åtfölja densamma; lady <sc>Anna</sc>
går i sorgen).</i>

<i>Anna.</i> <poem>Sätt ner, sätt ner er ärofulla börda, --
 Om äran kan uppå en likbår läggas --
 Att jag en stund må gråta ut och klaga</poem>
<poem>Den fromma Lancasters så bråda död. --
 Iskalla bild utaf en helig konung!
 Du bleka aska af Lancasters hus!
 Blodlösa lemning af ett kungligt blod!
 Förunna mig att mana upp din vålnad
 Att höra stackars Annas jemmerrop;
 Hon Edvards enka är, din dräpta sons,
 Som draps af samma hand som sargat dig.
 I dessa fönster, der ditt lif rann ut,
 Jag gjuter hjelplös balsam ur mitt öga: --
 Förbannad hunden, som dig såren gaf!
 Förbannadt hjertat, som så hjertlöst var!
 Förbannadt blodet, som lät blodet strömma
 Må ödet mera grymt den usling pina,
 Som med din död har oss så usla gjort,
 Än jag kan önska spindlar, etterormar
 Och allt förgiftigt kryp som krälar kring.
 Missfoster blifve hvarje barn han får,
 Vidunderligt och uti otid födt,
 Så styggt och onaturligt till att se,
 Att det en hoppfull moder illa skrämmer
 Och arfving blifver till hans gudlöshet!
 Och får han hustru, -- o! låt henne blifva
 Mer olycksalig vid hans död, än jag
 Vid din har varit och min unga makes! --
 Kom nu till Chertsey med er helga börda,
 Som från sanct Paul vi hemtat till begrafning;
 Och städse, när ni tröttnat, hvilen ut,
 Att jag må jemra vid kung Henriks lik.</poem>

<i>(Bärarne lyfta upp kistan och gå vidare).</i>

<i>(<sc>Gloster</sc> kommer).</i>

<i>Glost.</i> <poem>Stå still! sätt liket ner, ni bärare.</poem>

<i>Anna.</i> <poem>Hvad kolsvart troll har manat denna djefvul
 Att hejda christliga och fromma dåd?</poem>

<i>Glost.</i> <poem>Sätt liket ner, ni skurkar; vid sanct Paul,
 Jag gör ett lik af den som icke lyder.</poem>

<i>1 Adelsm.</i> <poem>Mylord, gif rum, låt kistan fritt passera.</poem>

<i>Glost.</i> <poem>Skamlösa hund! stå <sp>du,</sp> när jag befaller;
 Sänk icke hillebarden mot mitt bröst,
 Ty, vid sanct Paul, jag sträcker dig till marken
 Och sparkar dig, du djerfva tiggare.</poem>

<i>(Bärarne sätta ned kistan).</i>

<i>Anna.</i> <poem>Hvad, darren J? och ären skrämda alla?
 Ack, dödlige, jag kan er icke klandra;
 Ej dödligt öga mäktar skåda satan. --
 Vik hädan, gräseliga afgrunds-budskap!
 Du hade makt att blott hans kropp förderfva,
 Hans själ blir aldrig din, vik derför hädan!</poem>

<i>Glost.</i> <poem>Var christlig, ljufva helgon, svär ej så.</poem>

<i>Anna.</i> <poem>För Guds skull, stör oss ej, du lede djefvul!
 Du gjort den sköna jorden till ditt helvet
 Och fyllt den upp med ångestskri och verop.
 Gör det dig fröjd att se hvad ondt du gjort,
 Se här ditt mästerprof, du slagtare. --
 Sen, herrar, sen den döda Henriks sår <footnote>Enligt folktron började ett lik blöda, då banemannen kom i dess grannskap.</footnote>
 Igengrodd mun nu öppna, blöda friskt.
 Otäcka krymplingsafskum, rodna, rodna,
 Ty din närvaro drifver detta blod
 Ur kalla tomma och blodlösa ådror;
 Din illbragd, onaturlig och omensklig,
 Framkallar denna flod högst onaturligt. --
 Gud, du som skapat detta blod, det hämna!
 Jord, du som druckit detta blod, det hämna!
 Slå, himmel, med din ljungeld mördarn död!
 Svälj honom upp lifslefvande, du jord,
 Som du har sväljt den goda kungens blod,
 Som utaf denna djefvuls-arm är slagtad!</poem>

<i>Glost.</i> <poem>Min fru, ni känner ej försonings-läran,
 Som bjuder oss att löna ondt med godt
 Och dem välsigna, hvilka oss förbanna.</poem>

<i>Anna.</i> <poem>Ej Guds, ej menskors bud du känner, skurk;
 Det värsta vilddjur låter sig beveka.</poem>

<i>Glost.</i> <poem>Men icke jag; är derför intet vilddjur.</poem>


<i>Anna.</i> <poem>Hur underbart, när djeflar tala sanning!</poem>

<i>Glost.</i> <poem>Mer underbart, att englar rasa så. --
 Tillåt, gudomligaste ibland qvinnor,
 Att jag en gång får lof att mig befria
 Från de förmenta synder som mig trycka!</poem>

<i>Anna.</i> <poem>Tillåt, du etter-afskum ibland männer,
 Att jag en gång för dina kända synder
 Får dig förbanna, du förbannade!</poem>

<i>Glost.</i> <poem>Du, skönare än tunga nämna kan,
 Haf tålamod att lyssna till min ursäkt!</poem>

<i>Anna.</i> <poem>Du, fulare än hjerta tänka kan,
 Ursäktas blott, om sjelf du hänger dig.</poem>

<i>Glost.</i> <poem>Förtviflan sjelf anklagade mig då.</poem>

<i>Anna.</i> <poem>Just din förtviflan blefve då din ursäkt,
 När på dig sjelf du kräfde rättvis hämd,
 Du som så orättvist har andra mördat.</poem>

<i>Glost.</i> <poem>Tänk om jag dem ej drap!</poem>

<i>Anna.</i>                           <poem>Då äro de ej döda:
 Men döda äro de, och du har gjort det,
 Du djefvulsknekt.</poem>

<i>Glost.</i>      <poem>Jag ej din man har dödat.</poem>

<i>Anna.</i> <poem>Nå väl, då lefver han.</poem>

<i>Glost.</i>                       <poem>Nej, han är död,
 Och han är mördad utaf Edvards hand.</poem>

<i>Anna.</i> <poem>Det lög du i din själ; Margretha såg
 Din mördarklinga ryka af hans blod,
 Densamma som en gång i hennes hjerta
 Du stött, om ej din bror värjt af dess udd.</poem>

<i>Glost.</i> <poem>Jag retad var af hennes falska tunga,
 Som skulden vrok på mitt skuldlösa hufvud.</poem>

<i>Anna.</i> <poem>Du retad var af din blodlystenhet,
 Som aldrig annat drömde om än mord;
 Drap du ej denna kung?</poem>

<i>Glost.</i>           <poem>Det tillstår jag.</poem>

<i>Anna.</i> <poem>Du tillstår, piggsvin? Nå så gifve Gud,
 Att du må bli fördömd för denna illbragd!
 O, han var ädel, mild och dygdesam.</poem>

<i>Glost.</i> <poem>Tillpass åt himlens kung som honom har.</poem>

<i>Anna.</i> <poem>Han är i himlen, dit du aldrig kommer.</poem>

<i>Glost.</i> <poem>Tack vare mig, som hjelpte honom dit;
 Han passar bättre der, än här på jorden.</poem>

<i>Anna.</i> <poem>Och ingenstädes du, om ej i helvet.</poem>

<i>Glost.</i> <poem>Jo, på ett ställe till, om jag får säga.</poem>

<i>Anna.</i> <poem>Ett fångtorn.</poem>

<i>Glost.</i>              <poem>Din sängkammare.</poem>

<i>Anna.</i> <poem>Må ofrid bo i kammarn, der du ligger!</poem>

<i>Glost.</i> <poem>Min fru, det gör den, tills hos er jag ligger.</poem>

<i>Anna.</i> <poem>Det hoppas jag.</poem>

<i>Glost.</i> <poem>Jag vet det visst. -- Men, bästa lady Anna, --
 Att sluta denna hvassa qvickhetsstrid
 Och taga an en slöare metod --
 Är ej orsaken dock till deras bråddöd,
 Henriks och Edvards af Plantagenet,
 Mer klandervärd än den som verktyg var?</poem>

<i>Anna.</i> <poem>Du orsak var och en förbannad verkan.</poem>

<i>Glost.</i> <poem>Er fägring orsak var till denna verkan,
 Er fägring som mig ängslade i sömnen
 Att mig åtaga hela verldens mord
 Blott för en timma vid er ljufva barm.</poem>

<i>Anna.</i> <poem>Om jag det trodde, hör du, mördare!
 Så skulle jag med dessa naglar rifva
 Från mina kinder bort den fägringen.</poem>

<i>Glost.</i> <poem>Mitt öga led ej se din fägring härjas;
 Om jag stod när, du ej den härja skulle;
 Som hela verlden fägnar sig åt solen,
 Så jag åt den; den är min dag, mitt lif.</poem>

<i>Anna.</i> <poem>Natt svärte ned din dag, och död ditt lif!</poem>

<i>Glost.</i> <poem>Förbanna ej dig sjelf, du englasköna,
 Ty du är båda.</poem>

<i>Anna.</i>	<poem>O! att jag det vore,
 Jag skulle då mig hämna uppå dig.</poem>

<i>Glost.</i> <poem>Det vore en högst onaturlig gerning
 Att hämna sig på den som älskar dig.</poem>

<i>Anna.</i> <poem>Det vore en högst klok och billig gerning
 Att hämna sig på den som dräpt min make.</poem>

<i>Glost.</i> <poem>Min fru, den som din make dig beröfvat
 Har gjort det för att skaffa dig en bättre.</poem>

<i>Anna.</i> <poem>En bättre man ej andas här på jorden.</poem>

<i>Glost.</i> <poem>Den fins som bättre älskar dig än han.</poem>

<i>Anna.</i> <poem>Och hvem?</poem>

<i>Glost.</i>	       <poem>Plantagenet.</poem>

<i>Anna.</i>                        <poem>Så hette <sp>han.</sp></poem>

<i>Glost.</i> <poem>Ja, samma namn, men utaf bättre art.</poem>

<i>Anna.</i> <poem>Hvar är han?</poem>

<i>Glost.</i>             <poem>Här: <i>(Hon spottar efter honom).</i> Hvi spottar du åt mig?</poem>

<i>Anna.</i> <poem>O, vore det ett dödligt gift för dig!</poem>

<i>Glost.</i> <poem>Aldrig kom gift från sådan ljuflig ort. <footnote>Översättaren har i Richard den tredje oftare än i de föregående skådespelen användt trokéen i början af versen. Visserligen nyttjar Shakspeare i alla sina skådespel en friare versifikation än man skulle kunna våga efterbilda på svenska; men i en öfversättning af Richard den tredje är det måhända nödvändigare än i något annat stycke att der och hvar äfven härutinnan härma honom. Språket i Richard den tredje är häftigt och lidelsefullt samt mången gång den ena versen en antites emot den andra. På grund härutaf måste trokéen stundom tiligripas för att kunna återgifva rad med rad, stundom för att gifva, om man så får uttrycka sig, mera svigt åt versen. Någon gång blir Shakspeare i Richard den tredje så våldsam, att han helt och hållet bryter metern; äfven detta har öfversättaren efterbildat sid. 57, der det heter:
 <tab>Hastings hon förbannade;
 <tab>Buckingham hon förbannade;
 <tab>Richard hon förbannade;
samt sid. 84, der Margaretha säger:
 <tab>Och jorden remnar och helfvet brinner,
 <tab>Och djeflar tjuta och helgon bedja m. m.
Skulle öfversättaren i Richard den tredje allt igenom hafva följt samma ton i versifikationen, som t. ex. i  <sp>Midsommarnattsdrömmen,</sp> eller <sp>Två ungherrar från Verona,</sp> hade utan tvifvel styckets total-intryck derpå förlorat. Den ofvan citerade versen hade med ett penndrag kunnat görastill en fullkomligt regelrätt och till och med ganska välljudande vers på detta sätt:
 <tab><sp>Från sådan ljuflig ort kom aldrig gift,</sp>
men originalet har:
 <tab><i>Never came poison from so sweet a place</i>
och omedelbart derefter:
 <tab><i>Never hung poison on a fouler toad.</i>
För öfrigt torde läsaren jemföra:
 <sp>Öfversättningen.</sp>     <tab><sp>Originalet.</sp>
 Sid. 20. Redo att flux m. m.       <tab><i>Ready to catch etc.</i>
  --   30. Aldrig, mylord, m. m.     <tab><i>Never, mylord, etc.</i>
  --   36. Närmre i blodig håg m. m. <tab><i>Nearer in bloody thoughts etc.</i>
  --   61. Mörda din andedrägt m. m. <tab><i>Murder thy breath etc.</i>
  --   72. Dotter, god dag!          <tab><i>Daughter, well met!</i>
  --  107. Mördare här!              <tab><i>Is there a murderer here?</i></footnote></poem>

<i>Anna.</i> <poem>Aldrig föll gift på mera otäck padda;
 Bort ur min åsyn! Du mitt öga smittar.</poem>

<i>Glost.</i> <poem>Ditt öga, väna vif, har smittat mitt.</poem>

<i>Anna.</i> <poem>O, vore mina ögon basilisker!
 De skulle då på stället slå dig död.</poem>

<i>Glost.</i> <poem>Ack, ja! då finge jag på <sp>en</sp> gång dö;
 Nu lefvande jag dör af deras blixtar.
 Ditt öga pressat salt ur mina ögon
 Och skändat deras ljus med barnslig gråt,
 De ögon dem ej nånsin ömkan fuktat --
 Ej då min fader York och Edvard greto
 Vid Rutlands ömkeliga qvidande,
 När svarta Clifford genomborrat honom;
 Ej då din tappra fader som ett barn
 Med jemmer talte om min faders död
 Och tjugo gånger qväfdes af sin snyftning;
 En hvar som såg det hade våta kinder
 Som löf i regn; i denna dystra tid
 Mitt manna-öga veka tårar skydde
 Och hvad ej sorgen mäktat pressa ut,
 Det har din skönhet, jag är blind af gråt.
 Jag hvarken tiggt hos ovän eller vän,</poem>


<poem>Ej nånsin söta ord min tunga lärt,
 Men nu din fägring är den lön mig väntar,
 Mitt stolta hjerta tigger, tungan talar.
 <i>(Hon ser föraktligt på hononm).</i>
 Lär icke dina läppar sådant hån;
 Till kyssar, ej till hån, de äro gjorda.
 Om din hämdfulla själ ej kan förlåta --
 Se här! jag lånar dig mitt skarpa svärd;
 Stöt till och göm det i mitt trogna hjerta,
 Släpp ut den själ som dig förgudat har
 Ett naket bröst jag bjuder åt ditt döds-hugg;
 På mina knän jag ödmjukt tigger död.
 <i>(Han blottar sitt bröst; hon måttar åt honom med svärdet).</i>
 Nej, bida ej; jag dödade kung Henrik:
 Men det din skönhet var som retade.
 Stöt till! ty jag ung Edvard stack ihjel:
 <i>(Hon måttar åt honom med svärdet).</i>
 Men himlen i ditt anlet mig förförde.
 <i>(Hon låter svärdet falla).</i>
 Tag svärdet eller mig, en af oss båda.</poem>

<i>Anna.</i> <poem>Res dig, du hycklare; din död jag önskar,
 Men ändock vill jag ej din bödel vara.</poem>

<i>Glost.</i> <poem>Befall mig döda mig, och jag det gör.</poem>

<i>Anna.</i> <poem>Det har jag gjort.</poem>

<i>Glost.</i> <poem>Det var i vredesmode.
 Säg om det än en gång, och denna hand,
 Som utaf kärlek dödade din kärlek,
 En vida större kärlek nu skall döda;
 Till bådas död skall du då skyldig bli.</poem>

<i>Anna.</i> <poem>Om jag ditt hjerta kände!</poem>

<i>Glost.</i> <poem>Det bor uppå min tunga.</poem>

<i>Anna.</i> <poem>Jag fruktar båda äro falska.</poem>

<i>Glost.</i> <poem>Då fins ej trohet till i verlden.</poem>

<i>Anna.</i> <poem>Nå väl, så göm ditt svärd.</poem>

<i>Glost.</i> <poem>Beviljar du mig frid?</poem>

<i>Anna.</i> <poem>Det få vi se med tiden.</poem>

<i>Glost.</i> <poem>Får jag i hoppet lefva?</poem>

<i>Anna.</i> <poem>Jag hoppas alla göra det.</poem>

<i>Glost.</i> <poem>Tag denna ring.</poem>

<i>Anna.</i>                  <poem>Att taga är ej gifva.</poem>

<i>(Hon sätter ringen på fingret).</i>

<i>Glost.</i> <poem>Som denna ring ditt finger fattar om,
 Så gör ditt hjerta med mitt arma hjerta;
 Bevara båda, båda äro dina,
 Och om din arma trogna tjenare
 En gunst får tigga af din milda hand,
 Så kröner du för evig tid hans lycka.</poem>

<i>Anna.</i> <poem>Och hvad är det?</poem>

<i>Glost.</i> <poem>Att detta sorgens värf ni öfverlemnar
 Åt den som större orsak har att sörja
 Och genast er till Crosby-place begifver,
 Der, sedan jag högtidligt har begrafvit
 I Chertseys kloster denna ädla kung
 Och vätt hans graf med ångrens bittra tårar,
 Jag oförtöfvadt vill uppvakta er.
 Af många dolda skäl jag er besvär,
 Bevilja denna bön!</poem>

<i>Anna.</i>        <poem>Af allt mitt hjerta.
 Det mycket fägnar mig att se, att ni
 Så ångerfull och så botfärdig blifvit.
 Tressel och Berkley, kommen, följen mig.</poem>

<i>Glost.</i> <poem>Säg mig farväl.</poem>

<i>Anna.</i>                  <poem>Månn' ni förtjenar det?
 Men då ni lärt mig hur jag er skall smickra,
 Så tro, att redan jag er sagt farväl.</poem>

<i>(<sc>Anna</sc>, <sc>Berkley</sc> och <sc>Tressel</sc> gå).</i>

<i>Glost.</i> <poem>Lyft liket opp.</poem>

<i>2 Adelsm.</i>              <poem>Till Chertsey, ädle lord?</poem>

<i>Glost.</i> <poem>Nej till White-Fryars; vänten der på mig.
 <i>(De gå med liket).</i>
 Har nånsin så till qvinna någon friat? <footnote>Så hafva också många konstdomare frågat och strängt klandrat denna scen emellan Anna och Richard. Det tål dock vid att närmare begrundas, huruvida ej skaldens afsigt med detta uppträde varit att genast i början af stycket förbereda åskådaren på det skallerorms-lika inflytande, som Richard hade på enhvar som nalkades honom. Shakspeare räknar här, som ofta, på en stor skådespelares förmåga.</footnote>
 Har nånsin så en qvinna blifvit vunnen?
 Min skall hon bli, -- men länge ej behållas.
 Hvad? Jag som mördat hennes man och svärfar, --</poem>

<poem>Att henne gripa så midt i sitt hat,
 Med verop i sin mun, i ögat tårar,
 Tätt vid blodvittnet uppå hennes hat
 Med Gud och hennes samvet, allt emot mig
 Och inga vänners hjelp, förutan blott
 Fan sjelf och mina skrymtare till blickar,
 Och ändock vinna henne, -- allt mot intet!
 Ha!
 Har re'n hon glömt den tappra prinsen Edvard,
 Sin man, den jag för trenne månar sedan
 I vredesmode stack vid Tewksbury?
 En älskligare, ljutligare ädling, --
 Skapt bäst naturen var i fart att slösa,
 Ung, tapper, klok och kunglig med besked, --
 Kan vida verlden mer ej visa upp:
 Och ändock sänker hon på mig sitt öga,
 Som knäckte denna älsklings gyldne blomknopp
 Och henne gaf en qvalfull enkobädd!
 På mig, hvars allt ej Edvards hälft är värd!
 På mig, som lam och lytt och krympling är!
 Mitt hertigdöme mot en slant, att jag
 Ej vetat riktigt min figur värdera;
 Vid Gud! hon ser hvad icke jag kan se,
 Att jag dock är en ganska vacker karl.
 Nu får jag lof att köpa mig en spegel
 Och hålla två tre tjog med skräddare,
 Att göra mina lemmar eleganta;
 Som hos mig sjelf jag kommit nu i gunst,
 Så må jag väl en smula kosta på mig.
 Men först jag denna karlen vill begrafva
 Och lipa sedan hos min käresta.
 Till dess jag hunnit köpa mig en spegel,
 Solstrålar, varen ej på dager njugga,
 Att jag spatsera må och se min skugga!
 <i>(Går).</i></poem>
</chapter>
<chapter name="Richard den tredje. I, 3">
<h2>TREDJE SCENEN.</h2>

London. Ett rum i slottet.

<i>(Drottning <sc>Elisabeth</sc>, lord <sc>Rivers</sc> och lord <sc>Grey</sc> uppträda).</i>

<i>Riv.</i> <poem>Var lugn, min fru; snart skall hans majestät
 Sin förra goda helsa återvinna.</poem>

<i>Grey.</i> <poem>Er oro gör hans tillstånd endast värre;
 Derför, för Guds skull, håll er vid godt mod
 Och muntra upp hans nåd med glädtigt tal.</poem>

<i>Elis.</i> <poem>Om han nu dör, hvad blir det då af mig?</poem>

<i>Grey.</i> <poem>En sådan man ni mister; intet annat.</poem>

<i>Elis.</i> <poem>En sådan mans förlust är allt för mig.</poem>

<i>Grey.</i> <poem>Er himlen med en älsklig son välsignat;
 Han skall er trösta, då er man gått bort.</poem>

<i>Elis.</i> <poem>Ack, han är ung och, tills han vuxen blir,
 Är Richard Gloster hans förmyndare,
 Ej vän med mig och vän med ingen af er.</poem>

<i>Riv.</i> <poem>Är det bestämdt, att han skall bli protektor?</poem>

<i>Elis.</i> <poem>Det är bestämdt, men ännu ej bekräftadt;
 Går kungen bort, så blir han utan tvifvel.</poem>

<i>(<sc>Buckingham</sc> och <sc>Stanley</sc> komma).</i>

<i>Greg.</i> <poem>Se der lord Stanley och lord Buckingham.</poem>

<i>Buck.</i> <poem>Ers kunglig majestät, frid vare er!</poem>

<i>Stanl.</i> <poem>Gud gifve eder glada dar som förr.</poem>

<i>Elis.</i> <poem>Grefvinnan Richmond, bästa lord af Stanley,
 Lär knappast säga amen till er bön.
 Men fastän hon er maka är, lord Stanley,
 Och ej min vän, ni kan försäkrad vara
 Jag hatar icke er för hennes högmod.</poem>

<i>Stanl.</i> <poem>Ers nåd, jag er besvär, sätt icke tro
 Till onda tungors afundsjuka baktal;
 Och om med rätt och skäl hon klandrad blifvit,
 Så tillgif hennes svaghet, ty den härrör
 Af sjuklig nyck, men ej af verklig ondska.</poem>

<i>Elis.</i> <poem>Lord Stanley, har ni kungen sett i dag?</poem>

<i>Stanl.</i> <poem>Vi komma, hertig Buckingham och jag,
 Just nu från ett besök hos konungen.</poem>

<i>Elis.</i> <poem>Hvad hopp är det om hans förbättring, lorder?</poem>

<i>Buck.</i> <poem>Godt hopp, min fru; hans majestät är munter.</poem>

<i>Elis.</i> <poem>Gud honom hjelpe! Talte ni med honom?</poem>

<i>Buck.</i> <poem>Det gjorde vi; han önskar en försoning
 Emellan edra bröder och prins Gloster,
 Samt mellan dem och lorden kammarherrn;
 Han till ett möte stämt dem inför sig.</poem>

<i>Elis.</i> <poem>Om allt gick väl! men ack, det gör det icke!
 Vår lycka, fruktar jag, har nått sin höjd.</poem>

<i>(<sc>Gloster</sc>, <sc>Hastings</sc> och <sc>Dorset</sc> uppträda).</i>

<i>Glost.</i> <poem>Man gör mig orätt, och jag tål det ej; --
 Hvar äro de som klagat inför kungen,
 Att jag, kan tro, är bister och fiendtlig?
 Ha, vid sanct Paul! den älskar kungen föga,
 Som blott med ilsket tal hans öron fyller.
 För det jag ej kan smickra, tala sött,
 Ej smila, krypa, smeka, göra konster
 Och vifta svans som apor och Fransoser,
 Skall jag nödvändigt lömsk och hjertlös vara!
 Får ej en ärlig karl sin väg gå fram,
 Förr'n strax hans rättframhet misshandlas skall
 Af hala, inställsamma silkesnarrar?</poem>

<i>Grey.</i> <poem>Till hvilken talar nu hans höga nåd?</poem>

<i>Glost.</i> <poem>Till dig, som ej har heder eller ära.
 Har jag dig kränkt? När gjorde jag dig orätt?
 Och dig? -- och dig? -- Och någon af er liga?
 Pest öfver er! Hans konglig majestät --
 Den Gud bevare bättre, än J önsken! --
 Kan ej i ro få dra ett andedrag;
 J plågen honom jemt med slemma ränker.</poem>

<i>Elis.</i> <poem>Min broder Gloster, ni misstager er;
 Af egen kunglig vilja, men ej retad
 Af någon annan mans inskyndelse,
 Kanske med syftning på ert inre hat</poem>
<poem>Som visar sig uti er yttre handling
 Mot mina barn och bröder och mig sjelf,
 Har kungen kallat er för att få veta
 Orsaken till ert groll och häfva den.</poem>

<i>Glost.</i> <poem>Jag vet den ej. -- Så ond är verlden blifven,
 Att tätting yfs der örn ej vågar knysta.
 Se'n hvarje lurk har blifvit adelsman,
 Har mången adelsman till lurk förfallit.</poem>

<i>Elis.</i> <poem>Nå, nå! vi veta hvad ni menar, Gloster;
 Er qväljer min och mina vänners uppkomst;
 Gud gifve, att vi aldrig er behöfde.</poem>

<i>Glost.</i> <poem>Dock gifver Gud att vi behöfva er;
 På er anstiftan är min broder fängslad,
 Jag sjelf i onåd, adeln i förakt,
 När mellertid man höga embeten
 Utdelar dagligdags att adla dem,
 Som knappt i går en daler voro värda.</poem>

<i>Elis.</i> <poem>Vid honom som mig lyft till farlig höjd
 Från den förnöjsamhet jag fordom njöt!
 Jag aldrig retat har hans majestät
 Mot hertig Clarence, men har städse varit
 En ifrig förespråkare för honom.
 Mylord, en skändlig orätt gör ni mig,
 Då ni så falskt och nedrigt gör mig misstänkt.</poem>

<i>Glost.</i> <poem>Ni kan ej neka att ni orsak varit
 Till lord af Hastings sista fångenskap.</poem>

<i>Riv.</i> <poem>Mylord, hon kan det; -- ty --</poem>

<i>Glost.</i> <poem>Hon kan lord Rivers? -- ja, hvem vet ej det?
 Mer kan hon, sir, än neka till den saken,
 Hon kan er hjelpa vackert upp i verlden
 Och sedan neka för sin del deri
 Och säga blott: "förtjensten fått sin lön."
 Hvad kan hon ej? Hon kan, -- vid tro och lofven?</poem>

<i>Riv.</i> <poem>Hvad kan hon då, vid tro och lofven?</poem>

<i>Glost.</i> <poem>För tusan! med en kung trolofva sig,
 En ungkarl och en ganska vacker pojke:
 Er farmor gjorde ej så godt parti.</poem>

<i>Elis.</i> <poem>Lord Gloster, jag har allt för länge tålt
 Ert bittra hån och råa smädelser;
 Vid Gud, jag kungen underrätta vill
 Om all den smälek, som af er jag lidit!
 Jag ville heldre vara tjenstepiga
 Än mäktig drottning uppå slika villkor --
 Föraktas, smädas och bestormas så:
 Klen är den fröjd, som Englands drottning njuter.</poem>

<i>(Drottning <sc>Margaretha</sc> uppträder i fonden).</i>

<i>Marg.</i> <poem>Gud gifve, att än klenare den vore!
 Din ära, rang och thron tillhöra mig.</poem>

<i>Glost.</i> <poem>Hvad? hotar ni hos konungen att klaga?
 Gör det, men dugtigt! Se, hvad jag har sagt,
 Det vill jag inför konungen försvara,
 Om ock han skulle sätta mig i Towern.
 Tid är att tala; hvad jag gjort är glömdt.</poem>

<i>Marg.</i> <poem>Nej, djefvul! Allt för väl jag minnes det;
 Du drap min make Henrik uti Towern
 Och drap min stackars son vid Tewksbury.</poem>

<i>Glost.</i> <poem>Förr'n ni var drottning och er man var kung,
 Var jag en packhäst åt hans stora planer,
 Hans stolta fienders utrotare,
 En högst frikostig herre mot hans vänner.
 Hans blod jag kungligt gjort och spillt mitt eget.</poem>

<i>Marg.</i> <poem>Och mycket bättre blod än hans och ditt.</poem>

<i>Glost.</i> <poem>Men ni och Grey, er man, ni voro städse
 Upproriska för huset Lancaster; --
 Ni också, Rivers: -- stupade er man
 Ej i Margrethas krigshär vid sanct Albans?
 Låt mig påminna er, om ni det glömt,
 Hvad ni har varit förr och hvad ni är,
 Samt hvad jag varit och hvad nu jag är.</poem>

<i>Marg.</i> <poem>En mordisk skurk, och så du städse är.</poem>

<i>Glost.</i> <poem>Den stackars Clarence svek sin fader Warwick
 Och gjorde mened, -- Jesus det förlåte! --</poem>

<i>Marg.</i> <poem>Gud hämne det!</poem>

<i>Glost.</i> <poem>För att i Edvards här för kronan kämpa;</poem>
<poem><poem>Den hjelpen honom uti Towern stjelpt;
 O, att mitt hjerta vore sten som Edvards,
 Och Edvards vekt och känslofullt som mitt!
 Jag är för barnslig tok för denna verlden.</poem>

<i>Marg.</i> <poem>Far du till helvete och lemna verlden,
 Du kakodæmon! <sp>der</sp> ditt rike är.</poem>

<i>Riv.</i> Mylord af Gloster, i den heta tiden,
 Från hvilken ni vår fiendskap vill räkna,
 Vi följde blott vår herre och vår konung;
 Om ni var kung, så följde vi ock er;</poem>

<i>Glost.</i> <poem>Om jag var kung? -- Ack, heldre månglare!
 Den tanken vare fjerran från mitt hjerta!</poem>

<i>Elis.</i> <poem>Så liten fröjd mylord, som sjelf ni tror
 Ni skulle njuta såsom Englands konung,
 Så liten fröjd må ni ock tro att jag
 Nu njuter såsom drottning här i landet.</poem>

<i>Marg.</i> <poem>Ja, liten fröjd åtnjuter landets drottning,
 Ty det är jag, och fröjder har jag inga.
 Mitt tålamod ej längre räcker till. -- <i>(Hon träder fram).</i>
 Hör på, ni röfvare, som kifven argt
 Om rofvet, som ni röfvat ifrån mig!
 Hvem af er darrar ej som ser på mig?
 Om J ej böjen knä för mig som drottning,
 J bäfven som rebeller för en afsatt!
 Ack, söta skurk, vänd icke bort ditt anlet!</poem>

<i>Glost.</i> <poem>Du skrumpna troll, hvi plågar du min syn?</poem>

<i>Marg.</i> <poem>Jag läser listan upp på dina mord;
 Det vill jag göra, förr'n jag släpper dig.</poem>

<i>Glost.</i> <poem>Är du vid dödsstraff icke biltog vorden?</poem>

<i>Marg.</i> <poem>Jo; men jag lider mer uti min landsflykt,
 Än döden plågar mig, om här jag dröjer.
 En make och en son är du mig skyldig, --
 Och du ett rike; -- allesamman hyllning;
 Den sorg jag bär hör er med rätta till,
 Och edra stulna fröjder äro mina.</poem>

<i>Glost.</i> <poem>Förbannelsen som dig min fader gaf,
 Då du med papper krönt hans hjeltepanna</poem>
<poem>Och med ditt hån tvang bäckar från hans ögon
 Och gaf, att torka dem, ett kläde doppadt
 Uti den fagra Rutlands rena blod;
 Förbannelsen, den i sitt hjertas qval
 Han öste ut på dig, på dig nu fallit,
 Och Gud, ej vi, din mord-bragd hemsökt har.</poem>

<i>Elis.</i> <poem>Gud är rättfärdig; oskuld får sin rätt.</poem>

<i>Hast.</i> <poem>Det var ett gräsligt dåd att mörda barnet;
 Så obarmhertigt har man aldrig hört.</poem>

<i>Riv.</i> <poem>Tyranner greta, då de sporde det.</poem>

<i>Dors.</i> <poem>Det ingen var, som icke spådde hämd.</poem>

<i>Buck.</i> <poem>Northumberland, som såg det, gret deråt.</poem>

<i>Marg.</i> <poem>Ha! då jag kom, ni fradgade af ilska,
 Redo att flux hvarann i strupen hugga,
 Nu vänden J er alla emot mig!
 Är Yorks förbannelse hos Gud så mäktig,
 Att Henriks död och unga Edvards död,
 Rikets förlust, min plågosamma landsflykt,
 Allt är en hämd för den der pojken Rutland?
 Om så förbannelser igenom skyn
 Till himlen tränga, ha! så öppnen er,
 J tröga moln, för min förbannelse!
 I fylleri, ej krig, er kung må dö,
 Som min af mord, att göra honom kung!
 Edvard, din son, som nu är prins af Wales
 I stället för min Edvard, prins af Wales,
 Må också <sp>han</sp> uti sin ungdom dräpas!
 Du, drottning i min stad, som drottning <sp>var,</sp>
 Lef så som jag, lef längre än din ära,
 Lef länge för att gråta dina barn
 Och se en annan, som jag ser dig nu,
 Prydd med din rätt, som du är prydd med min!
 Må all din fröjd gå före dig i grafven
 Och, efter långa sorgens dagar, du
 Dö hvarken moder, hustru eller drottning! --
 Lord Rivers och lord Dorset, ni det sågo,
 Ni ock, lord Hastings, hur min son blef stucken</poem>
<poem>Med blodig dolk; Gud jag anropar honom
 Att ingen af er må naturligt dö,
 Men af den onda bråddöd ryckas bort!</poem>

<i>Glost.</i> <poem>Har du ej slutat än, du leda hexa?</poem>

<i>Marg.</i> <poem>Jag, glömma dig! Stå, hund, och hör till slut.
 Om himlen än har plågor i förråd
 Som äro värre än dem jag dig önskar,
 O, måtte den då veta gömma dem,
 Tills dina synder hunnit blifva mogna,
 Och slunge så sin vredes skålar ner
 På dig, du verldens fredsförstörare!
 Må Samvets-matken gnaga städs din själ!
 Misstänk för falskhet dem som älska dig,
 Och haf förrädarn ditt hjerta närmast!
 Må ej i tiden sömn ditt öga lycka,
 Om ej när i en pinsam dröm med fasa
 Du ser ett helvete af djeflar fullt!
 Bortbyting du! Vanskapta svin som rotar! <footnote>Richard hade ett vildsvin till sköldemärke.</footnote>
 Du som uti din födsel stämplad blef
 Som en naturens slaf och helvets son!
 Du fula skamfläck för din moders qved!
 Du leda afskum af din faders länder!
 Du ärans tiggare! du skändliga --</poem>

<i>Glost.</i> <poem>Margretha.</poem>

<i>Marg.</i>             <poem>Richard!</poem>

<i>Glost.</i>                     <poem>Hvad?</poem>

<i>Marg.</i>                            <poem>Jag dig ej kallat.</poem>

<i>Glost.</i> <poem>Då ber jag om förlåtelse; jag trodde,
 Att det var mig som så ni kallade
 Med dessa bittra namn.</poem>

<i>Marg.</i>            <poem>Det gjorde jag,
 Men väntade ej svar; o, låt mig dock
 Få göra slut på min förbannelse!</poem>

<i>Glost.</i> <poem>Det har jag gjort; den slutas med -- Margretha.</poem>

<i>Elis.</i> <poem>Så har du sjelf dig sjelf förbannat ju?</poem>

<i>Marg.</i> <poem>Skugg-drottning, usla skenbild af min lycka!
 Hvi strör du socker på den stinna spindeln,</poem>

<poem>Som i sitt dödsnät redan snärjt dig in?
 Du toka! toka! sjelf du slipar knifven,
 Som skall dig döden ge; den dagen kommer,
 Då du min hjelp behöfver att förbanna
 Det etterkrypet der, den puckelpaddan.</poem>

<i>Hast.</i> <poem>Du falska hexa, sluta att förbanna;
 Vårt tålamod tar slut till ditt förderf.</poem>

<i>Marg.</i> <poem>Ve er! På mitt J hafven ända gjort.</poem>

<i>Riv.</i> <poem>Ni gjorde klokt, om ni er pligt er lärde.</poem>

<i>Marg.</i> <poem>Att tjena mig, se det är <sp>eder</sp> pligt;
 Lär mig att vara drottning, -- ni att lyda;
 Ni gjorde klokt, om ni den pligten lärde.</poem>

<i>Dors.</i> <poem>Trät ej med henne, hon vansinnig är.</poem>

<i>Marg.</i> <poem>Tig ni, munsjör markis; ni näsvis är.
 Er splitternya rang så nyss är präglad,
 Att knappt den hunnit komma uti omlopp;
 Ack, att er färska adel kunde känna
 Hvad dess förlust er skulle göra usel!
 Den som står högt, för pröfva mången storm,
 Och faller han en gång, han går i kras.</poem>

<i>Glost.</i> <poem>Godt råd, minsann! -- Markis, lägg det på hjertat.</poem>

<i>Dors.</i> <poem>Det angår er, mylord, så väl som mig.</poem>

<i>Glost.</i> <poem>Ja, vida mer; men jag högboren är,
 Vårt örnbo byggs i cederns höga topp,
 Leker med stormen och föraktar solen.</poem>

<i>Marg.</i> <poem>Och sätter solen uti skuggan; ack!
 Så är min son i dödens skugga nu;
 Hans klara strålar har din skumma ondska
 Svept in i evighetens djupa mörker.
 J kläcken ägg i våra ungars bo;
 Du store Gud, som ser det, tål det icke!
 Med blod det vanns, och så förlores ock!</poem>

<i>Buck.</i> <poem>Tig utaf skam, om ej af christlig kärlek.</poem>

<i>Marg.</i> <poem>Nämn hvarken christlig kärlek eller skam;
 Ochristligt hafven J behandlat mig
 Och slagtat utan skam mitt ljufva hopp;</poem>
<poem>Min kärlek, det är hämd, mitt lif är skam
 Och i min skam mitt hat skall evigt lefva.</poem>

<i>Buck.</i> <poem>Håll upp, håll upp!</poem>

<i>Marg.</i> <poem>Prins Buckingham, jag kysser dina händer
 Till vänskapstecken och förbund med dig;
 Dig ske allt godt, dig och ditt ädla hus,
 Din klädning är ej fläckad med vårt blod,
 Du ej i mina bannor inbegripen.</poem>

<i>Buck.</i> <poem>Och ingen annan; ty förbannelsen
 Plär stanna på den mun som andas ut den.</poem>

<i>Marg.</i> <poem>O, nej! den stiger upp i skyn och väcker
 Guds hämd, som slumrar stilla än i frid.
 O Buckingham, för hunden der dig akta,
 Han biter bäst han viskar svans; hans tand
 Med giftigt bett ger onda sår och döden;
 Gå ej i lag med honom, akta dig;
 Synd, död och helvet honom hafva stämplat,
 All deras här för honom står tillreds.</poem>

<i>Glost.</i> <poem>Hvad säger hon, mylord af Buckingham?</poem>

<i>Buck.</i> <poem>Ej något som jag frågar efter, prins.</poem>

<i>Marg.</i> <poem>Hvad, hånar du mig för mitt goda råd
 Och smeker djefvuln, som jag ber dig sky?
 Tänk uppå detta, du, en annan gång
 När han med sorg ditt hjerta söndersliter,
 Och säg: "Margretha var en profetissa." --
 Lef en och kvar af er att honom hata;
 Han hate er, och Gud er allesamman.
 <i>(Hon går).</i></poem>

<i>Hast.</i> <poem>Mitt hår på ända står vid hennes bannor.</poem>

<i>Riv.</i> <poem>Mitt också: hon ej borde få gå lös.</poem>

<i>Glost.</i> <poem>Jag kan ej klandra henne, vid Guds moder!
 Hon lidit allt för mycket, och mig ångrar
 Den andel som jag har i hennes sorger.</poem>

<i>Elis.</i> <poem>Ej, det jag vet, jag henne någon gjort.</poem>

<i>Glost.</i> <poem>Ni njöt all nyttan utaf hennes ofärd.
 Jag var för het att tjena somliga,
 Som nu för kalla äro att det minnas.
 Ack, Clarence han har blifvit väl betalad!</poem>
<poem>Han sitter nu på stiga för sin möda, --
 Gud dem förlåte som det förorsakat!</poem>

<i>Riv.</i> <poem>Ett dygdigt och ett christeligt beslut
 För dem att bedja som oss skada gjort!</poem>

<i>Glost.</i> <poem>Det gör jag alltid; -- <i>(afsides)</i> ty att nu förbanna
 Det vore att mig sjelf förbanna ju.</poem>

<i>(<sc>Catesby</sc> kommer).</i>

<i>Cat.</i> <poem>Hans majestät, min drottning, kallar er
 Och eders nåd och er J ädle lorder.</poem>

<i>Elis.</i> <poem>Jag kommer, Catesby; -- följen mig, J lorder.</poem>

<i>Riv.</i> <poem>Vi skola följa eders majestät.</poem>

<i>(Alla gå utom <sc>Gloster</sc>).</i>

<i>Glost.</i> <poem>Jag gör det onda och är ock den förste
 Som skriker öfver det.
 Den ofärd som jag hemligt stiftat an,
 Den vältar jag på andras skuldror tungt.
 Clarence -- den jag förvisso lagt i mörkret --
 Begråter jag, när slika dumma narrar
 Det se som Stanley, Hastings, Buckingham,
 Och säger dem, att det är drottningen
 Som retat kungen upp emot min broder.
 Nu tro de det och egga mig beständigt
 Att söka hämd på Rivers, Vaughan, Grey;
 Då suckar jag och skriftens språk citerar:
 Att Gud oss bjuder löna godt med ondt.
 Så höljer jag mitt nakna skurkeri
 Med gamla stumpar stulna utur bibeln
 Och synes helgon, när jag mest är djefvul.
 <i>(Två mördare komma).</i>
 Dock tyst! Der komma mina bödelsknektar. --
 Nå, mina raska, oförsagda gossar,
 Gån J att nu uträtta det der andra?</poem>

<i>1 Mörd.</i> <poem>Ja, prins; vi komma blott att få vår fullmakt
 Att slippa in på stället der han fins.</poem>

<i>Glost.</i> <poem>Omtänksamt gjordt! Jag har den färdig här.
 <i>(Ger dem fullmakten).</i></poem>
<poem>När ni det gjort, så gån till Crossby-place.
 Men varen raska i utförandet,
 Stenhårda; hören icke hvad han säger,
 Han är vältalig och han kunde kanske
 Ert hjerta röra, om ni hörde på.</poem>

<i>1 Mörd.</i> <poem>Pah, eders nåde! Prat är ej vår sak.
 Den mycket pratar, litet gör; var säker
 Att vi vår hand, ej tungan, nyttja skola.</poem>

<i>Glost.</i> <poem>Qvarnstenar gråte ni, som narren tårar!
 Jag tycker om er, gossar; fort till verket!
 Fort, fort, gör slut.</poem>

<i>1 Mörd.</i> <poem>På ögonblicket, herre.</poem>

<i>(De gå).</i>
</chapter>
<chapter name="Richard den tredje. I, 4">
<h2>FJERDE SCENEN.</h2>

En kammare i Towern.

<i>(<sc>Clarence</sc> och <sc>Brakenbury</sc> uppträda).</i>

<i>Brak.</i> <poem>Hvi ser ers nåd så sorgsen ut i dag?</poem>

<i>Clar.</i> <poem>O, jag har tillbragt en förfärlig <footnote>Skildringen af Clarences dröm, likasom hans derpå följande mord, är verldsbekant.</footnote> natt
 Full utaf svåra drömmar, onda syner!
 Så sant som jag en ärlig christen är,
 Jag vill ej lefva upp en dylik natt,
 Om ock jag vunne mig en verld af fröjder.
 Så full var den af gräseliga qval.</poem>

<i>Brak.</i> <poem>Hvad drömde ni, min prins? Jag ber er, säg.</poem>

<i>Clar.</i> <poem>Jag tyckte, att jag brutit mig ur Towern
 Och hade skeppat in mig till Burgund,
 Och i mitt sällskap var min broder Gloster.
 Han lockade mig ur kajutan opp
 På däck; der sågo vi mot Englands kust
 Och talade om tusen tunga sorger,
 Som hemsökt oss i kriget mellan York
 Och Lancaster. Bäst som vi gingo der
 Uppå det gungande och hala däcket,
 Mig tycktes Gloster snafvade och drog mig,
 Som ville honom stödja, öfver bord</poem>

<poem>I oceanens tummel utaf vågor.
 O, hvilkea pina var det ej att drunkna!
 Hvad gräsligt sus af vatten i mitt öra!
 Hvad syn af faslig död för mina ögon!
 Mig tycktes att jag tusen skeppsvrak såg
 Och tusen menskor gnagda utaf fiskar,
 Guldklumpar, ankaren och perlehögar,
 Otaliga juveler, ädla stenar,
 Allt vräkt ikring på bottnen utaf hafvet.
 Uti dödskallar lågo somliga;
 Och i de hål der fordom ögon bodde,
 Der suto diamanter gnistrande,
 Liksom till hån för allt hvad öga heter,
 Och blinkade så sött mot hafvets gyttja
 Och gäckade benranglen rundt omkring.</poem>

<i>Brak.</i> <poem>Hur hade ni i dödens timma ro
 Att se på dessa djupets hemligheter?</poem>

<i>Clar.</i> <poem>Jag tyckte att jag hade; våndades
 Att gifva anden upp; men floden kom
 Och täppte för min själ, som stretade
 Ut till den vida, tomma, fria luften,
 Och qväfde in den i min kropp igen,
 Som nästan sprack för att den spy i hafvet.</poem>

<i>Brak.</i> <poem>Men vaknade ni ej af denna dödsångst?</poem>

<i>Clar.</i> <poem>O nej, min dröm fortsattes efter döden!
 O, då begynte stormen i min själ!
 Den bistra färjkarln, hvilken skalder måla,
 Mig förde öfver svarta floden Styx
 Till evig natts oändeliga riken;
 Den första som min främlings-själ der mötte,
 Det var min store svärfar, bålde Warwick;
 Högt skrek han: "Har en gissel du för mened,
 O mörkrets rike, åt den falska Clarence?"
 Och så försvann han; i hans ställe kom
 En skugga lik en engel; ljusa håret
 I blod var sudladt; öfverljudt han skrek:
 "Clarence är här, den falska, lömska Clarence,</poem>
<poem>Han som mig stack ihjel vid Tewksbury; --
 Grip honom, furier, och pina honom
 Då kom en legion af leda djeflar
 Rundt om mig, tjutande i mina öron
 Så gräseligt, att jag af deras skri
 Uppvaknade och skalf och trodde länge,
 Att ännu jag i helvetet var qvar;
 Så rysligt intryck gjorde denna dröm.</poem>

<i>Brak.</i> <poem>Ej under, prins, att ni förfärad blef;
 Jag ryser, blott jag hör er den berätta.</poem>

<i>Clar.</i> <poem>O Brakenbury! jag har gjort allt detta --
 Som nu bär vittnesbörd emot min själ --
 För Edvards skull; se nu, hur han mig lönar!
 O Gud! om ej min heta bön dig blidkar,
 Men du vill kräfva hämd på mina brott,
 Så gjut din vrede ut på mig allena!
 Nåd för min hustru, mina arma barn! --
 Fångvaktare, min vän, gå ej ifrån mig;
 Min själ är tung, jag skulle vilja sofva.</poem>

<i>Brak.</i> <poem>Jag stannar här; Gud låte er få hvila!
 <i>(<sc>Clarence</sc> sätter sig på en stol för att sofva).</i>
 Sorg bryter tiderna och hvilans timmar,
 Gör natt till morgon och middag natt.
 Blott tomma titlar äro prinsars fröjder,
 En yttre ära för en inre träldom;
 En falsk inbillnings fröjder köpa de
 För hela verldar af oändlig oro.
 Blott yttre herrligheten skiljer åt
 Ett ringa namn och furstetitelns ståt.</poem>

<i>(De två mördarena uppträda).</i>

<i>1 Mörd.</i> Hollah! hvem är der?

<i>Brak.</i> Hvad vill du, karl? Hur har du kommit hit?

<i>1 Mörd.</i> Jag vill tala med Clarence, och jag har kommit hit på mina ben.

<i>Brak.</i> Hvarför så kort?

<i>2 Mörd.</i> <poem>Det bättre är att vara kort än tråkig. --
 Tag fram fullmakten; tala icke mer.</poem>

<i>(De gifva ett papper till <sc>Brakenbury</sc>; han läser det).</i>

<i>Brak.</i> <poem>Här är mig ålagt att i edra händer
 Den ädla hertig Clarence öfverlemna.
 Jag ej vill grubbla på hvad här är menadt,
 Jag i den meningen vill skuldlös vara.
 Här nyckeln är; der sofver hertig Clarence;
 Jag går till kungen för att honom säga,
 Att så mitt embete åt er jag afträdt.</poem>

<i>1 Mörd.</i> <poem>Det kan ni göra, herre; det är visliga gjordt.
 Farväl!</poem>

<i>(<sc>Brakenbury</sc> går).</i>

<i>2 Mörd.</i> Säg, ska' vi sticka honom medan han sofver?

<i>1 Mörd.</i> Nej; då säger han, att det var fegt gjordt,
när han vaknar.

<i>2 Mörd.</i> Då han vaknar! Din narr! han vaknar inte
förr än på den stora domedagen.

<i>1 Mörd.</i> Ja, då säger han, att vi mördade honom i
sömnen.

<i>2 Mörd.</i> Det der ordet domedag har väckt en sorts
samvete hos mig.

<i>1 Mörd.</i> Hvad? Är du rädd?

<i>2 Mörd.</i> Icke att mörda honom, eftersom jag har
fullmakt att göra det; men att bli fördömd för det jag
mördat honom, och der vid lag hjelper ingen fullmakt.

<i>1 Mörd.</i> Jag trodde, att du hade beslutat dig.

<i>2 Mörd.</i> Det har jag gjort; att låta honom lefva.

<i>1 Mörd.</i> Då går jag till hertig Gloster och säger
honom det.

<i>2 Mörd.</i> Nej, vänta litet; jag hoppas, att det här 
heliga humöret skall gå öfver; det brukar vanligtvis inte.
hålla i längre, än man kan räkna till tjugo.

<i>1 Mörd.</i> Nå, hur är det med dig nu?

<i>2 Mörd.</i> Än sitter det minsann litet drägg af 
samvete qvar i mig.

<i>1 Mörd.</i> Kom i håg vår belöning då gerningen är gjord.

<i>2 Mörd.</i> Nå! han skall dö; jag hade glömt belöningen.

<i>1 Mörd.</i> Hvar är nu ditt samvete?

<i>2 Mörd.</i> I hertigens af Gloster penningpung.

<i>1 Mörd.</i> Och när han öppnar på pungen för att
betala oss, så flyger ditt samvete ut.

<i>2 Mörd.</i> Stor sak, låt det gå! Det är få eller ingen
som vill ha't.

<i>1 Mörd.</i> Tänk om det skulle komma tillbaks igen
till dig.

<i>2 Mörd.</i> Jag vill inte med det hafva något att skaffa;
det är ett farligt tyg, det gör en karl till pultron. Man
kan inte stjäla, utan att det anklagar en; man kan inte
svära, utan att det grälar på en; man kan inte ligga hos
sin nästas hustru, utan att det upptäcker en; det är en
rodnande och bondblyg ande, som gör uppror i en karls
hjerta; det fyller en full med betänkligheter; det tvang
mig en gång att ge tillbaka en guldbörs, som jag
tillfälligtvis hittade; det gör en och hvar som har det till
tiggare; det är förvisadt ur alla städer och byar som ett
farligt ting, och en och hvar som vill lefva godt får lof
att lita på sig sjelf och lefva det förutan.

<i>1 Mörd.</i> För tusan! nu har det satt sig i min
armbåge och öfvertalar mig att inte mörda hertigen.

<i>2 Mörd.</i> Tag djefvulen i hågen och tro inte hvad det
säger; det kunde så ställa sig in hos dig, att det tvang
dig att sucka.

<i>1 Mörd.</i> Nej, jag är seg jag; det får ingen bugt
med mig.

<i>2 Mörd.</i> Det är att tala som en dugtig karl, som är
mån om sin reputation. -- Nå, ska' vi gripa verket an?

<i>1 Mörd.</i> Slå honom i planeten med ditt svärdfäste
och stoppa honom sedan in i vinfatet derute i yttre rummet.

<i>2 Mörd.</i> Förträffligt utfunderadt! och göra dopp utaf
honom.

<i>1 Mörd.</i> Tyst! han vaknar.

<i>2 Mörd.</i> Hugg till!

<i>1 Mörd.</i> Nej, låt oss först tala med honom.

<i>Clar.</i> <poem>Hvar är du, väktare? Kom hit med vin.</poem>

<i>1 Mörd.</i> <poem>Vin skall ni få tillräckligt, strax på stund.</poem>

<i>Clar.</i> <poem>I Guds namn, hvem är du?</poem>

<i>1 Mörd.</i> <poem>En menniska, som ni.</poem>

<i>Clar.</i> <poem>Men ej, som jag, af kungablod.</poem>

<i>1 Mörd.</i> <poem>Ej heller ni, som vi, er konung trogen.</poem>

<i>Clar.</i> <poem>Din röst är thordön, men din blick är ödmjuk.</poem>

<i>1 Mörd.</i> <poem>Min röst är kungens nu, min blick min egen.</poem>

<i>Clar.</i> <poem>Hur mörkt och hur dödsbådande du talar!
 Ditt öga hotar mig; hvi är du blek?
 Hvem har dig skickat hit; hvi har du kommit?</poem>

<i>Båda.</i> Att, att, att, --

<i>Clar.</i> Att mörda mig?

<i>Båda.</i> Ja, ja. --

<i>Clar.</i> <poem>J hafven hjerta knappt att säga det
 Och derför visst ej hjerta att det göra.
 När har jag förorättat er, god' vänner?</poem>

<i>1 Mörd.</i> <poem>Ej förorättat oss, men konungen.</poem>

<i>Clar.</i> <poem>Jag skall försona mig igen med honom.</poem>

<i>2 Mörd.</i> <poem>Aldrig, mylord! Bered er nu på döden.</poem>

<i>Clar.</i> <poem>Har er bland alla verldens män man utvalt
 Att mörda oskuld? Säg, hvad har jag brutit?
 Hvar är det vittne, som mig klagar an?
 Hvad laglig nämnd har mig befunnit saker
 Inför en bister domstol? Hvem förkunnat
 En bitter dödsdom för den arma Clarence?
 Att hota mig med död olagligt är,
 Förr än jag blifvit lagligen förvunnen.
 Jag säger er, så sant som nåd J vänten
 Af Christi blod som rann för våra synder,
 Gån bort och läggen icke hand på mig,
 Det dåd ni företagit är en synd.</poem>

<i>1 Mörd.</i> <poem>Vi göra på befallning hvad vi göra.</poem>

<i>2 Mörd.</i> <poem>Och konungen är den som oss befallt.</poem>

<i>Clar.</i> <poem>Missledda slaf! den store kungars kung
 Har uppå lagens tafla fäst det budet:
 "Du skall ej dräpa;" vill du nu förakta
 Det budet och en menniskas fullborda?</poem>
<poem>Gif akt! Han håller hämden i sin hand
 Och slungar den på syndarenas hufvud.</poem>

<i>2 Mörd.</i> <poem>Och samma hämd han på ditt hufvud slungar
 För nedrig mened och för mord tillika;
 Du mottog sakramentet på att fäkta
 För huset Lancaster i kamp och strid.</poem>

<i>1 Mörd.</i> <poem>Och som förädare emot Guds namn
 Bröt du din ed och med en trolös klinga
 Slet hjertat sönder på din konungs son.</poem>

<i>2 Mörd.</i> <poem>Den du dock svor att älska och försvara.</poem>

<i>1 Mörd.</i> <poem>Hur djerfs du tala om Guds lag för oss,
 Då du så svårt har brutit emot den?</poem>

<i>Clar.</i> <poem>Ack, för hvems skull har detta brott jag gjort?
 För Edvard, för min broder, för hans skull;
 Han ej er sändt att mörda mig för det.
 Så djupt som jag han i den synden är.
 Om gud vill kräfva hämd för detta dåd,
 Så veten, att han gör det ej i löndom;
 Tag icke hämden från hans starka arm;
 Han ej behöfver våld och laglöshet
 Att straffa den som honom har förtörnat.</poem>

<i>1 Mörd.</i> <poem>Hvem gjorde dig då till ett blodigt redskap,
 Då rask, vårblommande Plantagenet,
 Det fursteliga barnet, draps af dig?</poem>

<i>Clar.</i> <poem>Min broderkärlek, satan och min ilska.</poem>

<i>1 Mörd.</i> <poem>Vår pligt, ditt brott och kärlek till din broder
 Ha manat hit oss för att dräpa dig.</poem>

<i>Clar.</i> <poem>Den som min bror har kär, kan mig ej hata;
 Jag är hans broder, och jag älskar honom.
 Om man för guld er hyrt, så gån er väg,
 Jag vill er skicka till min broder Gloster,
 Han lönar eder bättre för mitt lif,
 Än Edvard skall er löna för min död.</poem>

<i>2 Mörd.</i> <poem>Ni är bedragen, Gloster hatar er.</poem>

<i>Clar.</i> <poem>O nej, han älskar mig, han har mig kär;
 Gån ifrån mig till honom.</poem>

<i>Båda.</i>                      <poem>Så vi ärna.</poem>

<i>Clar.</i> <poem>Säg honom, då vår ädle fader York
 Med hjeltearm välsignade oss tre
 Och innerligt oss bad hvarann att älska,
 Då anade han icke detta split;
 Bed Gloster minnas det, och han skall gråta.</poem>

<i>1 Mörd.</i> <poem>Qvarnstenar, ja -- som han oss lärde gråta.</poem>

<i>Clar.</i> <poem>Förtala honom icke; han är god.</poem>

<i>1 Mörd.</i> <poem>Riktigt!
 Som snö på skyl. -- Ha! ni er sjelf bedrager;
 Just han har sändt oss hit att mörda er.</poem>

<i>Clar.</i> <poem>Omöjligt! ty han gret ju åt min ofärd,
 Slog armarne ikring mig, snyftade
 Och svor att göra allt att mig befria.</poem>

<i>1 Mörd.</i> <poem>Det gör han ock, då han befriar er
 Från denna jemmerdal till himlens glädje.</poem>

<i>2 Mörd.</i> <poem>Gör fred med Gud; ni måste dö, mylord.</poem>

<i>Clar.</i> <poem>Har du den helga känslan i din själ
 Att råda mig att göra fred med Gud,
 Och är dock för din egen själ så blind,
 Att du vill dräpa mig och Gud bekriga?
 Ack, tänken på att den som tubbat er
 Till denna bragd skall hata er för den.</poem>

<i>2 Mörd.</i> <poem>Hur göra vi?</poem>

<i>Clar.</i>                <poem>Fräls edra själar! ångra!</poem>

<i>1 Mörd.</i><poem> Ånger! den är för qvinnor och pultroner.</poem>

<i>Clar.</i> <poem>Att <sp>icke</sp> ångra, vildt och djefvulskt är. --
 Hvem utaf er, om han var fursteson
 Och spärrad in som jag i fängelse
 Och tvenne slika mördare som ni
 Till honom kommo, bad ej för sitt lif? --
 Min vän, jag miskund ser i dina blickar;
 Ack, om ditt öga ej är smickrare,
 Kom på min sida du och bed för mig,
 Som om du sjeif i mitt elände vore!
 Hvem är den tiggare, som icke ömkar
 En prins som tigger?</poem>

<i>2 Mörd.</i>        <poem>Se er om, mylord.</poem>

<i>1 Mörd.</i> <poem><i>(Sticker honom).</i>
 Tag det, och det; om det ej vill förslå,
 Så vill jag i vinfatet dränka dig.
 <i>(Går med liket).</i></poem>

<i>2 Mörd.</i> <poem>Ett blodigt dåd, förtvifladt obarmhertigt!
 Ack, att jag kunde som Pilatus två
 Från detta grymma lönnmord mina händer!</poem>

<i>(Första mördaren kommer tillbaka).</i>

<i>1 Mörd.</i> <poem>Hvad tänker du väl på, som mig ej hjelper?
 Prins Gloster skall få veta hur du svinkat.</poem>

<i>2 Mörd.</i> <poem>Ack, att han visste, att hans bror jag räddat!
 Tag lönen du, säg honom hvad jag sagt;
 Mig ångrar det, att hertigen är mördad.
 <i>(Går).</i></poem>

<i>1 Mörd.</i> <poem>Men icke mig; gå du din väg, du kruka. --
 Nu vill jag gömma liket i ett hål,
 Tills hertigen vill låta det begrafva.
 När jag har fått min lön, ger jag mig af;
 Det här blir spordt, och det är icke braf.
 <i>(Går).</i></poem>
</chapter>
<chapter name="Richard den tredje. II, 1">
<h1>ANDRA AKTEN. FÖRSTA SCENEN.</h1>

London. Ett rum i palatset.

<i>(Konung <sc>Edvard</sc> ledes in sjuk; drottning <sc>Elisabeth, 
Dorset, Rivers, Hastings, Buckingham, Grey</sc> och
andra uppträda).</i>

<i>Edv.</i> <poem>Välan! -- ett godt dagsverke har jag gjort; --
 J pärer, hållen evigt ert förbund;
 Jag väntar dagligen ett bud ifrån
 Min frälsare, som skall mig frälsa hädan;
 Med större frid min själ till himlen far,
 När bland de mina fred är här på jorden.
 Rivers och Hastings, gen hvarannan handen,
 Bort med allt hemligt groll och blifven vänner!</poem>

<i>Riv.</i> <poem>Vid Gud, min själ är ren från groll och hat,
 Och med min hand min vänskap jag beseglar.</poem>

<i>Hast.</i> <poem>Så sant mig gånge väl, jag svär detsamma!</poem>


<i>Edv.</i> <poem>God' herrar, gycklen ej inför er konung,
 Att ej den store alla kungars kung
 Er falskhet bringar uppå skam och låter
 Den ena af er bli den andras bane!</poem>

<i>Hast.</i> <poem>Jag vänskap svär, så sant Gud hjelpe mig!</poem>

<i>Riv.</i> <poem>Så också jag, att Hastings hjertligt älska.</poem>

<i>Edv.</i> <poem>Min fru, ni sjelf ej undantagen är, --
 Ej er son Dorset, -- Buckingham, ej ni; --
 J hafven alla rasat mot hvarandra;
 Min fru, gif Hastings eder hand att kyssa,
 Och hvad ni gör, det gör förutan skrymtan.</poem>

<i>Elis.</i> <poem>Der, Hastings; jag vårt hat för evigt glömmer,
 Så sant Gud hjelpe mig och alla mina!</poem>

<i>Edv.</i> <poem>Dorset och Hastings, tan hvarann i famn.</poem>

<i>Dors.</i> <poem>Jag det bedyrar, detta kärleksbyte
 Skall, hvad mig angår, bli orubbeligt.</poem>

<i>Hast.</i> <poem>Det svär ock jag. <i>(Omfamnar <sc>Dorset</sc>).</i></poem>

<i>Edv.</i> <poem>Besegla, ädle Buckingham, förbundet;
 Omfamna äfven du min hustrus fränder
 Och gör mig lycklig i er enighet.</poem>

<i>Buck.</i> <poem><i>(Till drottningen).</i> Om nånsin Buckingham bär hat mot er
 Och ej med all pligtskyldig kärlek hyllar
 Er och de edra, så må Gud mig straffa
 Med hat der mest jag hade kärlek väntat!
 När jag i dödens stund en vän behöfver
 Och tror förvisso att jag har en vän,
 Lömsk, full af svek och argan list han vare;
 Det bedjer jag af himlen, om jag kallnar
 I kärlek emot er och emot edra.
 <i>(Omfamnar <sc>Rivers</sc> och de öfriga).</i></poem>

<i>Edv.</i> <poem>Hjertstyrkande, du ädle Buckingham,
 Är detta löfte för mitt sjuka hjerta;
 felas blott vår broder Gloster här
 Att kröna friden med välsignelse.</poem>

<i>Buck.</i> <poem>Här kommer hertigen, i läglig tid.</poem>

<i>(<sc>Gloster</sc> kommer).</i>

<i>Glost.</i> <poem>God morgon, mina höga majestäter!
 God morgon, fursteliga pärer alle!</poem>

<i>Edv.</i> <poem>I sanning lycklig var oss denna dag: --
 Vi hafva gjort en christlig gerning, broder,
 Gjort frid af strid och kärlek utaf hat
 Emellan dessa stolta, heta pärer.</poem>

<i>Glost.</i> <poem>Välsignadt arbete, ers majestät! --
 Om någon uti denna furstekrets
 På falsk misstanka eller onda rykten
 Mig håller för sin fiende,
 Om mot min vilja, eller uti hettan
 Jag något gjort som kunnat kränka någon
 I denna krets, så önskar jag i frid
 Och vänskap att försona mig med honom,
 Ty flendskap -- det är en död för mig,
 Jag önskar alla goda menskors kärlek. --
 Först utaf er, min fru, jag önskar frid,
 Den jag med skyldig hyllning mig vill köpa; --
 Af er, min ädle frände Buckingham,
 Om nånsin mellan oss det varit groll; --
 Af er, lord Rivers, -- och, lord Grey, af er
 Som alla utan skäl sett snedt på mig; --
 Af er, lord Woodville, och, lord Scales, af er,
 Hertigar, grefvar, herrar, af er alla;
 Jag tror ej, att den Engelsman fins till
 Som har med mig det minsta obytt mer
 Än med det barn som föddes denna natt.
 Min Gud jag tackar för min ödmjukhet.</poem>

<i>Elis.</i> <poem>Som helgedag skall denna dagen hållas; --
 Gud gifve, att allt split nu var förbi!
 Ers majestät, jag har en bön till er:
 Tag nu till nåd igen vår broder Clarence!</poem>

<i>Glost.</i> <poem>Min fru, har jag tillbudit er min kärlek
 För att i detta furstesällskap hånas?
 Hvem vet ej, att vår ädle bror är död? <i>(Alla förfäras).</i>
 Ni gör ej rätt att håna så hans lik.</poem>

<i>Edv.</i> <poem>Hvem vet ej han är död? Hvem vet han är?</poem>

<i>Elis.</i> <poem>Du store himmel, hvilken verld är detta!</poem>

<i>Buck.</i> <poem>Är jag så blek, lord Dorset, som de andra? <footnote>Detta ställe torde ej undgå läsarens uppmärksamhet.</footnote></poem>

<i>Dors.</i> <poem>Ja, bästa lord; och ingen fins i rummet,
 Hvars röda färg ej vikit från hans kinder.</poem>

<i>Edv.</i> <poem>Är Clarence död? Jag gaf ju kontra-order.</poem>

<i>Glost.</i> <poem>Den arme dog på edra första order,
 Och en Merkur bar dem bevingad fram;
 Lam var den man som gick med kontra-order,
 Och kom för sent att honom se begrafvas; --
 Gud gifve, att ej somliga, som äro
 Så trogna ej och ädla som han var,
 Närmre i blodig håg, men ej i blodsband,
 Förtjente värre än den arme Clarence
 Och ändock gå från all misstanke fria!</poem>

<i>(<sc>Stanley</sc> uppträder).</i>

<i>Stanl.</i> <poem>Gif mig en nåd, min kung, för trogna tjenster!</poem>

<i>Edv.</i> <poem>Jag ber dig, tyst! Min själ är full af sorg.</poem>

<i>Stanl.</i> <poem>Jag står ej upp, förr än ers höghet hört mig!</poem>

<i>Edv.</i> <poem>Så säg med ens hvad din begäran är!</poem>

<i>Stanl.</i> <poem>Nåd för min dräng, som har förverkat lifvet!
 Han har i dag en rusig herre mördat,
 Som sednast var i tjenst hos hertig Norfolk.</poem>

<i>Edv.</i> <poem>Har denna tunga fällt min broders dödsdom,
 Och skall den tungan nu ge nåd åt trälen?
 Min bror ej mördat har, hans brott var tanke,
 Och likväl blef hans straff en bitter död.
 Hvem bad för honom? Hvem knäböjde här,
 Då jag var vred, och bad mig sansa mig?
 Hvem nämnde broderskap? Hvem nämnde kärlek?
 Hvem, att den arma Clarence öfvergaf
 Den bålde Warwick för att slåss för mig?
 Hvem sade mig att, när vid Tewksbury
 Oxford mig slagit ned, han kom till hjelp
 Och sade "lef, min broder, och blif konung?"
 Hvem, att, när vi halfdöda utaf köld
 På fältet lågo, han sin kappa tog</poem>

<poem>Och svepte om mig och utsatte sig,
 Halfnaken sjelf, för nattens bistra kyla?
 Allt detta glömde jag i djurisk ilska,
 Och ingen utaf er var så barmhertig
 Att återkalla det uti mitt minne.
 Men då en kusk, en utaf edra drängar,
 I fylleri har mördat och besudlat
 Den ädla bilden af vår frälsare,
 Strax liggen J på knä och ropen: nåd!
 Och jag får lof att ge den -- orättfärdigt; --
 Men för min broder ville ingen tala,
 Ej ens jag sjelf, som glömde, otacksam,
 Min arma bror. -- Den stoltaste af er
 Var honom, då han lefde, högt förbunden,
 Men ingen talte ens ett ord för honom. --
 O Gud! jag fruktar, att du vedergäller
 På mig och er och alla våra detta. --
 Kom, Hastings, hjelp mig i min säng. Ack, ack!
 Du stackars Clarence!</poem>

<i>(Konungen, drottningen, <sc>Hastings, Rivers, Dorset</sc> och <sc>Grey</sc> gå).</i>

<i>Glost.</i> <poem>Så är det att ha brådtom! Såg ni ej,
 Hur alla drottningens gemena fränder,
 Då Clarences död de hörde, bleknade?
 Ack, ack! de hafva dertill retat kungen.
 Gud skall det hämna. Nu vi gå, mylords,
 Att trösta konung Edvard med vårt sällskap.</poem>

<i>Buck.</i> <poem>Vi följa eders nåde.</poem>

<i>(De gå).</i>
</chapter>
<chapter name="Richard den tredje. II, 2">
<h2>ANDRA SCENEN.</h2>

Sammastädes.

<i>(Hertiginnan af <sc>York</sc> uppträder med <sc>Clarence's</sc> son och dotter).</i>

<i>Son.</i> <poem>Säg, goda farmor, är vår fader död?</poem>

<i>Hert.</i> <poem>Nej, barn.</poem>

<i>Dottr.</i> <poem>Men hvarför gråter du och slår ditt bröst,
 Och ropar: "Clarence, o min arma son!"</poem>

<i>Son.</i> <poem>Hvi ser du på oss och ditt hufvud skakar
 Och kallar oss för faderlösa kräk,
 Om än vår ädle fader var i lifvet?</poem>

<i>Hert.</i> <poem>Ack, kära barn, J missförstån mig båda;
 Jag jemrar öfver kungens sjuklighet;
 Hans död jag fruktar, men er faders ej;
 Förlorad sorg att sörja en förlorad!</poem>

<i>Son.</i> <poem>Således tror ni dock, att han är död.
 Min farbror konungen är skuld dertill;
 Gud skall det hämna; jag anropar honom
 Med ifrig bön om detta enda blott.</poem>

<i>Dottr.</i> <poem>Och det gör också jag.</poem>

<i>Hert.</i> <poem>Tyst, kära barn! Er håller kungen af,
 Ni små menlösa och oskyldiga;
 Ni kan ej gissa hvem har dräpt er far.</poem>

<i>Son.</i> <poem>Jo, farmor; ty min goda farbror Gloster
 Har sagt, att kungen, retad af sin drottning,
 Uppdiktat brott att fängsla honom för;
 Och farbror gret, då han mig sade det,
 Och kysste mig så vänligt uppå kinden,
 Bad mig till honom som till far mig trygga,
 Så skulle han mig älska som sitt barn.</poem>

<i>Hert.</i> <poem>Att falskhet dock så ädel form kan stjäla.
 Och dölja ondska under dygdens larf!
 Han är min son, och det min smälek är;
 Dock sög han ej sitt svek ur mina spenar.</poem>

<i>Son.</i> <poem>Tror farmor då, att farbror skrymtade?</poem>

<i>Hert.</i> <poem>Ja, barn.</poem>

<i>Son.</i> <poem>Jag kan ej tro det. Hör! Hvad larm är detta?</poem>

<i>(Drottning <sc>Elisabeth</sc> uppträder förtviflad; <sc>Rivers</sc> och
<sc>Dorset</sc> följa henne).</i>

<i>Elis.</i> <poem>Hvem hindrar mig att gråta och att jemra?
 Att banna ödet och mig sjelf att plåga?</poem>
<poem>Med svart förtviflan vill jag mig förena
 Emot mig sjeif, min egen fiende.</poem>

<i>Hert.</i> <poem>Hvad bådar denna scen af vild förtviflan?</poem>

<i>Elis.</i> <poem>En handling utaf tragisk våldsamhet: --
 Edvard, min man, din son, vår kung, är död. --
 Gro grenarna, när roten är förderfvad?
 Bortvissna löfven ej, när saft dem felas? --
 Om ni vill lefva; gråt! om dö; var snabb!
 Att våra själar hans må flyga fatt
 Och såsom trogna undersåter följa
 Till evig hvilas kungarike honom.</poem>

<i>Hert.</i> <poem>Så mycken andel har jag i din sorg,
 Som anspråk fordom på din ädla make.
 Jag ock begret en värdig makes död
 Och lefde af att se uppå hans bilder;
 Nu tvenne speglar af hans stolta skepnad
 Af ilsken död i bitar äro slagna,
 Och jag har blott det falska glaset qvar,
 Der jag med grämelse min smälek skådar.
 Du enka är, men du är moder ock
 Och har till tröst ju dina barn omkring dig,
 Men döden slet min man ur mina armar
 Och tvenne kryckor ur min svaga hand,
 Clarence och Edvard. O, hvad skäl har jag --
 Då du blott hälften har af mina sorger --
 Att öfverrösta dig med jemmerskri?</poem>

<i>Son.</i> <poem>Ack, faster! ej ni gret vår faders död,
 Hur kan vi hjelpa er med våra tårar?</poem>

<i>Dottr.</i> <poem>Vår faderlösa nöd ej ömkad blef,
 Er enkosorg skall heller ej begråtas!</poem>

<i>Elis.</i> <poem>Ej någon hjelpe mig att jemra mig,
 Jag ej på jemmer ofruktsam är vorden.
 Må alla källor strömma till mitt öga,
 Att jag, utaf en fuktig måne styrd,
 Må dränka verlden uti mina tårar.
 Ack, ack, min man, min dyra make Edvard!</poem>

<i>Barn.</i> <poem>Ack, ack, vår far, vår dyra fader Clarence!</poem>

<i>Hert.</i> <poem>Ack, båda två, min Edvard och min Clarence!</poem>

<i>Elis.</i> <poem>Hvem var mitt stöd? Min Edvard; han är borta.</poem>

<i>Barn.</i> <poem>Hvem var vårt stöd? Vår Clarence; han är borta.</poem>

<i>Hert.</i> <poem>Hvem mitt, om icke de? De äro borta.</poem>

<i>Elis.</i> <poem>Ej någon enka gjort så stor förlust!</poem>

<i>Barn.</i> <poem>Ej något barn har gjort så stor förlust!</poem>

<i>Hert.</i> <poem>Ej någon mor har gjort så stor förlust!
 Ack, jag är mor åt alla dessa sorger!
 De gråta hvar sin, men jag gråter alla.
 Hon gråter Edvard, det gör också jag;
 Jag gråter Clarence, det gör icke hon;
 Små barnen gråta Clarence, det gör jag;
 Jag Edvard, men det göra icke de; --
 På mig, jag trefallt usla, gjuten ut
 Ni alla tre hvarenda smärtans tår!
 Jag amma är åt alla edra sorger,
 Jag vill dem gifva di med tåreflöden.</poem>

<i>Dors.</i> <poem>Var lugn, min mor; misshagligt är för Gudi
 Att taga mot hans skickelse med knot;
 Otacksamt kallas det i vanligt tal
 Att med en trög ovilja gälda skuld,
 Som med välvillig hand blef vänligt lånad;
 Än mer otacksamt så att himlen trotsa,
 För det den kräfver utaf er tillbaka
 Det konungsliga lån den gifvit er.</poem>

<i>Riv.</i> <poem>Tänk som en ömsint moder på er son,
 Den unga prinsen: skicka efter honom,
 Krön honom strax; er tröst i honom lefver;
 Dränk sorgen i den döda Edvards graf
 Och sätt er fröjd på unga Edvards thron.</poem>

<i>(<sc>Gloster, Buckingham, Stanley, Hastings, Ratcliff</sc> och flera uppträda).</i>

<i>Glost.</i> <poem>Haf tröst, min syster! Alla ha vi skäl
 Att gråta denna stjernas nedergång,
 Men ingen kan sitt qval med jemmer bota. --
 Förlåt, min ädla fru; förlåt, min mor,</poem>
<poem>Jag såg ej eders nåd: -- på mina knän
 Jag ödmjukt er välsignelse begär.</poem>

<i>Hert.</i> <poem>Gud signe dig och mjuke upp ditt hjerta
 Med kärlek, christlighet och tro och lydnad!</poem>

<i>Glost.</i> <poem>Amen!
 Och låte mig på jorden länge lefva!
 <i>(Afsides).</i> Ty det är summan när en mor välsignar;
 Hur kunde hennes nåd för'glömma det?</poem>

<i>Buck.</i> <poem>Molnhöljda prinsar, hjerteqvalda pärer,
 Som bären denna sorgens tunga börda,
 Uppmuntren nu hvarann med enig kärlek.
 Om ock vår skörd hos denna kung är slut,
 Så börja vi vår skörd för sonens räkning.
 Det brutna split i edra svällda hjertan,
 Som sammanfogadt nyss och heladt blifvit,
 Må det bevaras noga från att brista.
 Mig synes bäst att med ett litet följe
 Vi hemta prinsen ifrån Ludlow hit,
 Att här i London krönas till vår konung.</poem>

<i>Riv.</i> <poem>Hvarför med litet följe, Buckingham?</poem>

<i>Buck.</i> <poem>Mylord, på det att ej en mäktig hop
 Må rifva nykläkt groll ånyo upp:
 Så mycket mera farligt nu, som staten
 Är ung ännu och utan styresman;
 När hvarje häst sitt eget betsel styr
 Och rikta kan sitt lopp hvart han behagar,
 Så tycker jag att fruktan för all skada,
 Så väl som skadan sjelf, bör förebyggas.</poem>

<i>Glost.</i> <poem>Fred har ju kungen stiftat bland oss alla,
 Fast står hos mig och säkert det förbundet.</poem>

<i>Riv.</i> <poem>Så ock hos mig; jag hoppas hos oss alla.
 Men då det än är nytt, så bör det ej
 Utsättas för en möjlighet att brytas;
 Det kunde ske, om följet blefve stort.
 Jag medger derför, ädle Buckingham,
 Att det är bäst att följet blifver litet.</poem>

<i>Hast.</i> <poem>Så tycker också jag.</poem>

<i>Glost.</i> <poem>Så blifve det; nu låtom oss bestämma
 Hvem genast skall till Ludlow sig begifva.
 Min fru, -- och ni min mor, -- J viljen väl
 Afge en röst i sådan vigtig sak?</poem>

<i>(Alla utom <sc>Gloster</sc> och <sc>Buckingham</sc> gå).</i>

<i>Buck.</i> <poem>Mylord, hvemhelst som går att hemta prinsen,
 För Guds skull låt oss båda ej bli hemma,
 Ty under resan vill jag finna utväg,
 Och det skall uppslag bli till hvad vi ärna,
 Att drottningens högdragna slägtingar
 Ifrån den unga furstesonen skilja.</poem>

<i>Glost.</i> <poem>Mitt andra sjelf, du mina tankars rådsbord,
 Orakel och profet! -- Min kära frände,
 Jag följer din vägledning som ett barn.
 Till Ludlow då! Vi vilja icke dröja.</poem>

<i>(De gå).</i>
</chapter>
<chapter name="Richard den tredje. II, 3">
<h2>TREDJE SCENEN.</h2>

En gata.

<i>(Två borgare möta hvarandra).</i>

<i>1 Borg.</i> <poem>God morgon, granne; hvarföre så brådtom?</poem>

<i>2 Borg</i>. <poem>Det vet jag knappast sjelf, jag det bedyrar;
 Har ni hört nyheten för dagen?</poem>

<i>1 Borg.</i>	                <poem>Ja;
 Om kungens död.</poem>

<i>2 Borg.</i>   <poem>Ond nyhet, vid vår fru!
 Man sällan spörjer något godt å färde.
 Jag fruktar, fruktar allt går rasande.</poem>

<i>(En annan borgare kommer).</i>

<i>3 Borg.</i> <poem>Grannar, Guds fred!</poem>

<i>1 Borg.</i>                     <poem>Jag önskar er god morgon.</poem>

<i>3 Borg.</i> <poem>Bekräftar sig vår goda konungs död?</poem>

<i>2 Borg.</i> <poem>Ja, det är allt för sant; Gud, statt oss bi!</poem>

<i>3 Borg.</i> <poem>Då ha vi oss en stormig tid att vänta.</poem>

<i>1 Borg.</i> <poem>Nej, med Guds nåde skall hans son regera.</poem>

<i>3 Borg.</i> <poem>Ve, ve det land som styres af ett barn! <footnote>Salomos predikare X, 6. -- Man har ansett hela denna scen öfverflödig, men orättvist. Det är en fin poetisk takt uti att visa hela folkets tillstånd, hela landets förderf, icke blott de stores. Från denna synpunkt sedt är uppträdet icke öfverflödigt, -- det är <sp>nödvändigt</sp> för det hela.</footnote></poem>

<i>2 Borg.</i> <poem>Af honom kan man dock regering hoppas;
 Att under hans omyndighet ett råd
 Och, när till mogna år han nått, han sjelf
 Då och till dess skall landet väl regera.</poem>

<i>1 Borg.</i> <poem>Så stod det till, när sjette Henrik blef
 Krönt i Paris vid nio månars ålder.</poem>

<i>3 Borg.</i> <poem>Stod så det till? Nej, nej, det vete Gud!
 Då var vårt land så rikeligt försedt
 Med djupsint statskonst; kungen hade då
 Dygdrika onklar till beskydd och stöd.</poem>

<i>1 Borg.</i> <poem>Så har ju denne ock så väl från faders
 Som moders sida.</poem>

<i>3 Borg.</i>    <poem>Bättre vore det
 Om alla vore från hans faders sida,
 Bäst om det ingen vore från hans faders,
 Ty täflan om hvem nu skall komma närmast
 Skall gå oss allt för när, om Gud ej hjelper.
 O! mycket farlig hertig Gloster är;
 Vår drottnings slägt högfärdig och förmäten;
 Om den blef styrd, och icke kom till styret,
 Vårt sjuka land som förr än kunde blomstra.</poem>

<i>1 Borg.</i> <poem>Det värsta frukta vi; allt kan gå väl.</poem>

<i>3 Borg.</i> <poem>När moln sig skocka, drar man kappan på;
 När löfven falla, vintern är förhanden;
 Hvem väntar icke natt, när solen sjunker?
 Storm uti otid bådar dyra tider;
 Vill Gud, kan allt gå väl, men det är mer
 Än vi förtjenat eller kunna vänta.</poem>

<i>2 Borg.</i> <poem>Ja, fullt af fruktan är hvar menskas hjerta;
 Man knappast med en enda tala kan,
 Som ej ser tungsint ut och full af ångest.</poem>

<i>3 Borg.</i> <poem>Så sker det alltid, när förändring stundar;
 Det är som om en Gud oss böd att frukta
 En nära fara, likasom vi se
 Att hafvet sväller före väldig storm.
 Dock, allt står i Guds hand. Hvart gäller färden?</poem>


<i>2 Borg.</i> <poem>Vi äro båda stämda inför rätta.</poem>

<i>3 Borg.</i> <poem>Det är ock jag; då hafva vi ju sällskap.</poem>

<i>(De gå).</i>
</chapter>
<chapter name="Richard den tredje. II, 4">
<h2>FJERDE SCENEN.</h2>

London. En kammare i palatset.

<i>(Erkebiskopen af <sc>York</sc>, den unga hertigen af <sc>York</sc>, 
drottning <sc>Elisabeth</sc> och hertiginnan af <sc>York</sc> uppträda).</i>

<i>Erkeb.</i> <poem>Förleden natt de lågo i Northampton,
 I Stony-Stratford ligga de i natt,
 Och här i morgon eller öfvermorgon.</poem>

<i>Hert.</i> <poem>Jag hjertligt längtar att få prinsen se;
 Han säkert vuxit mycket sedan sist
 Jag honom såg.</poem>

<i>Elis.</i>    <poem>Det lär han ej ha gjort;
 Man sagt mig, att min son af York har börjat
 Att växa om sin bror.</poem>

<i>York.</i>           <poem>Så säga de,
 Men jag ej ville att så vore, moder.</poem>

<i>Hert.</i> <poem>Evad, unga frände? växa är ju bra.</poem>

<i>York.</i> <poem>En afton, farmor, då till bords vi suto,
 Så sade morbror Rivers, att jag växte
 Mer än min bror; "åh ja," sad' farbror Gloster,
 "Små örter växa fint, men ogräs groft;"
 Och sedan dess vill jag så fort ej växa,
 Då ogräs skyndar, fina örter dröja.</poem>

<i>Hert.</i> <poem>Min sann! det der ordspråket slog ej in
 På honom som det lämpade på dig;
 Han var ett ömkligt kräk då han var barn,
 Och växte upp så långsamt och så smått,
 Att efter regeln god han borde vara.</poem>

<i>Erkeb.</i> <poem>Det är han utan tvifvel, eders nåde.</poem>

<i>Hert.</i> <poem>Jag hoppas det; låt dock en moder tvifia.</poem>

<i>York.</i> <poem>Ack, om jag bara hade funnit mig,</poem>
<poem>Jag skulle gett en glosa åt herr farbror,
 Som skulle pika mer än han mig pikat.</poem>

<i>Hert.</i> <poem>Hur då, min lilla York? Låt mig få höra.</poem>

<i>York.</i> <poem>Åh jo, det sägs, att farbror växte så,
 Att han två timmar gammal gnagde skorpa;
 Jag var två hela år förr'n jag fick tand.
 Det hade varit bitande, fru farmor.</poem>

<i>Hert.</i> <poem>Min snälla York, hvem har dig detta sagt?</poem>

<i>York.</i> <poem>Hans amma, farmor.</poem>

<i>Hert.</i> <poem>Hans amma! Hon var död förr'n du blef född.</poem>

<i>York.</i> <poem>Var det ej hon, så vet jag icke hvem.</poem>

<i>Elis.</i> <poem>En näsvis pojke; -- gå din väg, din skälm.</poem>

<i>Erkeb.</i> <poem>Min goda fru, blif icke ond på barnet.</poem>

<i>Elis.</i> <poem>Små krukor hafva också öron.</poem>

<i>(En budbärare kommer).</i>

<i>Erkeb.</i> <poem>Här kommer en budbärare; hvad nytt?</poem>

<i>Budb.</i> <poem>Ett sådant nytt, mylord, som smärtar mig
 Att veckla ut.</poem>

<i>Elis.</i>    <poem>Hur står det till med prinsen?</poem>

<i>Budb.</i> <poem>Rätt väl, och han är frisk.</poem>

<i>Hert.</i>                             <poem>Säg nu din nyhet.</poem>

<i>Budb.</i> <poem>Lord Grey, lord Rivers och sir Thomas Vaughan
 Till Pomfret äro sända fängslade.</poem>

<i>Hert.</i> <poem>Hvem har då fängslat dem?</poem>

<i>Budb.</i>                           <poem>De stolte prinsar
 Gloster och Buckingham.</poem>

<i>Elis.</i>             <poem>För hvilket brott?</poem>

<i>Budb.</i> <poem>Allt hvad jag vet, har jag för er berättat;
 Men hvarför, och för hvad man har dem fängslat,
 För mig är obekant, min ädla fru.</poem>

<i>Elis.</i> <poem>Ve mig, jag ser mitt huses undergång!
 Nu tigern gripit har den späda hinden;
 Fräckt tyranni begynner att husera
 På en oskyldig och vanmäktig thron; --
 Välkomna, härjning, blod och slagtande!
 Jag ser i andanom hur allt skall slutas.</poem>

<i>Hert.</i> <poem>Fördömda dagar utaf split och kif,
 Huru många utaf er har jag ej skådat!
 Min make miste lifvet för en krona,
 Och mina söner vräktes upp och ned;
 Vinst och förlust gaf glädje eller tårar.
 Men när de vunnit och när borgarkriget
 Utrotadt var, begynte segarne
 Att kriga mot hvarandra; bror mot bror,
 Blod emot blod, sjelf emot sjelf; -- du vilda
 Och galna kif, gör slut på ilskan eller
 Låt mig få dö och mer ej skåda död!</poem>

<i>Elis.</i> <poem>Kom, kom, mitt barn, vi fly till helgedomen. --
 Min fru, farväl.</poem>

<i>Hert.</i> <poem>Jag vill er följa dit.</poem>

<i>Elis.</i> <poem>Ni ingen orsak har.</poem>

<i>Erkeb.</i> <poem><i>(Till <sc>Elisabeth</sc>).</i> Gå, ädla fru;
 För med er edra skatter och ert gods.
 Jag öfverlemnar nu åt eders nåde
 Signetet som jag fått. Må allt mig lyckas,
 Så sant som er jag älskar och de edra.
 Kom, jag vill föra er till helgedomen.</poem>

<i>(De gå).</i>
</chapter>
<chapter name="Richard den tredje. III, 1">
<h1>TREDJE AKTEN. FÖRSTA SCENEN.</h1>

London. En gata.

<i>(Trumpeter ljuda; prinsen af <sc>Wales, Gloster,
Buckingham</sc>, kardinal <sc>Bourchier</sc> och flera uppträda).</i>

<i>Buck.</i> <poem>Välkommen, prins, till London ert gemak! <footnote>London kallas <i>camera regis.</i></footnote></poem>

<i>Glost.</i> <poem>Välkommen, frände, mina tankars kung!
 En tröttsam resa gjort er melankolisk.</poem>

<i>Pr.</i> <poem>Nej, farbror; men förtreten under resan
 Har gjort den tung och vidrig och odräglig;
 Fler onkler väntade jag mig till mötes.</poem>

<i>Glost.</i> <poem>Min prins, er ungdoms oskuldsrena dygd
 Har än ej genomskådat verldens falskhet;
 Ni mera ej kan se af menniskan</poem>



<poem>Än yttre skenet, som, det vete Gud,
 Slår sällan eller aldrig in med hjertat.
 De onkler, dem ni saknar, voro falska;
 Ni hörde blott på deras sockerord,
 Men såg ej giftet uti deras hjertan:
 Gud er bevare för så falska vänner!</poem>

<i>Pr.</i> <poem>Gud göre det! men <sp>de</sp> ej voro falska.</poem>

<i>Glost.</i> <poem>Min prins, lord mayor'n af London vill er helsa.</poem>

<i>(Lord mayor'n och hans följe uppträda).</i>

<i>Lord m.</i> <poem>Gud signe eders nåd med frid och helsa!</poem>

<i>Pr.</i> <poem>Jag tackar er, mylord, och tackar alla. --
 <i>(Lord mayor'n går med sitt följe).</i>
 Jag trott, att långt för detta uppå vägen
 Min mor och broder York mig skulle mött; --
 Fy, hvilken snäcka Hastings är, som ej
 Oss bådar om de komma eller icke:</poem>

<i>(<sc>Hastings</sc> kommer).</i>

<i>Buck.</i> <poem>Just lagom kommer han, af brådska svettig.</poem>

<i>Pr.</i> <poem>Mylord, välkommen; kommer ej vår moder?</poem>

<i>Hast.</i> <poem>Gud vet utaf hvad skäl, jag vet det icke,
 Er moder och er broder York nu hafva
 I helgedomen sökt en fristad; prinsen
 Till eders höghet gerna hade följt mig,
 Men tvangs utaf sin moder till att stanna.</poem>

<i>Buck.</i> <poem>Fy! hvilken misstänksam och dårlig handling
 Är det af henne? Vill ers vördighet
 Ej drottningen förmå att skicka prinsen
 Hit till hans fursteliga broder genast?
 Ifall hon nekar, följ ni med, lord Hastings,
 Och ryck med våld ur hennes armar gossen.</poem>

<i>Kard.</i> <poem>Mylord, om med min svaga talegåfva
 Jag från hans moder hertig York kan vinna,
 Han snart skall vara här; är hon förhärdad
 Mot milda böner, så förbjude Gud
 Vi skulle kränka denna dyra fristads</poem>
<poem>Häfdvunna helgd! Nej, ej för hela England
 Till sådan synd jag vill mig skyldig göra.</poem>

<i>Buck.</i> <poem>Mylord, ni är för envis och orimlig,
 För samvetsgrann och full af gammalt skrock.
 Väg saken efter våra tiders djerfhet; <footnote>Öfversättaren har följt den vanliga läsarten; icke Warburtons ändring.</footnote>
 Att gripa honom är ej helgerån.
 Fristadens helgd blef alltid dem förunnad,
 Som med sin gerning hade den förtjent
 Och sjelfva hade vett att fordra den.
 Men prinsen har ej fordrat, ej förtjent den
 Och derför, som jag tror, ej rätt till den.
 Att gripa den som ej får finnas der,
 Är intet brott mot lag och kyrkofrid;
 Jag ofta sport om <sp>män</sp> i kyrkoskydd,
 Men <sp>barn</sp> i kyrkoskydd -- ej förr än nu.</poem>

<i>Kard.</i> <poem>Mylord, för denna gång ni skall få rätt. --
 Kom då, lord Hastings, vill ni följa mig?</poem>

<i>Hast.</i> <poem>Jag följer er, mylord.</poem>

<i>Pr.</i> <poem>Så fort som möjligt skynden er, mylords.
 <i>(Kardinalen och <sc>Hastings</sc> gå).</i>
 Säg, farbror Gloster, om min broder kommer,
 Hvar skall, till kröningen, vår bostad blifva?</poem>

<i>Glost.</i> <poem>Hvar eders konglig höghet sjelf behagar.
 Om jag får råda er, så kan ers höghet
 I Towern hylla en och annan dag
 Och sedan hvar som helst ni tycker bäst
 För eder helsa och ert lynne vara.</poem>

<i>Pr.</i> <poem>Minst utaf alla ställen tål jag Towern.
 Har icke Julius Cæsar <footnote>Jmfr noten till Richard den andre sid. 68. Läsaren gifve akt på prinsens djupsinniga reflexion: "Men tänk om nu den icke vore skrifven," samt på Richards anmärkning vid densamma.</footnote> byggt den borgen?</poem>

<i>Glost.</i> <poem>Han har begynt den byggningen, min prins;
 Tid efter annan har man byggt den om.</poem>

<i>Pr.</i> <poem>Har man på denna uppgift skriftlig urkund?
 Kanske det är en sägen man från man.</poem>

<i>Buck.</i> <poem>Nej, det är skriftlig urkund, eders höghet.</poem>

<i>Pr.</i> <poem>Men tänk om nu den icke vore skrifven;
 Mig tycks, att sanning evigt borde lefva</poem>

<poem>Och gå i arf från slägte och till slägte
 Intill den yttersta af alla dagar.</poem>

<i>Glost.</i> <poem><i>(Afsides).</i> Ung och så klok: han lefver icke länge</poem>

<i>Pr.</i> <poem>Hvad säger ni, min farbror?</poem>

<i>Glost.</i> <poem>Att ryktet utan skrift kan lefva länge.
 <i>(Afsides).</i> Så, liksom Synden i ett gammalt lustspel,
 <sp>Två</sp> meningar jag tager ur <sp>ett</sp> ord.</poem>

<i>Pr.</i> <poem>Julius Cæsar var en ryktbar man;
 Den rikedom hans mod gaf åt hans snille,
 Den slösade hans snille på hans mod.
 Ej döden den eröfraren eröfrat;
 I ryktet lefver han, fast ej i lifvet. --
 Hör, vet ni hvad, min frände Buckingham?</poem>

<i>Buck.</i> <poem>Hvad då, min nådigaste herre?</poem>

<i>Pr.</i> <poem>Om jag får lefva tills jag blifver man,
 Jag vill vår gamla rätt till Frankrike
 Eröfra oss tillbaka, eller ock
 Dö som soldat, så som jag lefvat kung.</poem>

<i>Glost.</i> <poem><i>(Afsides).</i> Förtidig vår dör såsom sommar ung</poem>

<i>(<sc>York, Hastings</sc> och kardinalen uppträda).</i>

<i>Buck.</i> <poem>Der kommer hertig York i läglig tid.</poem>

<i>Pr.</i> <poem>Richard af York! Hur mår vår käre broder?</poem>

<i>York.</i> <poem>Väl, höge drott; så får jag nu er kalla.</poem>

<i>Pr.</i> <poem>Ja, broder; mig till sorg, så väl som dig.
 Helt nyss han dog, som denna titel bar;
 Den vid hans död mist mycket majestät.</poem>

<i>Glost.</i> <poem>Hur står det till, min ädla frände York?</poem>

<i>York.</i> <poem>Tack, goda farbror. -- Ack, mylord, ni sade,
 Att skadligt ogräs plägar växa fort;
 Min broder prinsen har växt om mig mycket.</poem>

<i>Glost.</i> <poem>Det har han gjort.</poem>

<i>York.</i>                     <poem>Och är han derför skadlig?</poem>

<i>Glost.</i> <poem>Det vill jag icke säga, kära frände.</poem>

<i>York.</i> <poem>Då är han mer än jag er skyldig tack.</poem>

<i>Glost.</i> <poem>Han äger som min kung att mig befalla,
 Men ni har rätt till mig som till en slägting.</poem>

<i>York.</i> <poem>Jag ber er, farbror, gif mig då den dolken.</poem>

<i>Glost.</i> <poem>Min dolk, du lilla frände? Hjertans gerna.</poem>

<i>Pr.</i> <poem>Du tigger, broder?</poem>

<i>York.</i>                  <poem>Af min goda farbror,
 Som gerna ger mig hvad jag beder om;
 Och att en småsak ge ej kostar på.</poem>

<i>Glost.</i> <poem>En större gåfva vill jag ge dig, frände.</poem>

<i>York.</i> <poem>En större gåfva? Ack, ni menar svärdet?</poem>

<i>Glost.</i> <poem>Ja, vore det tillräckligt lätt för er.</poem>

<i>York.</i> <poem>Ni vill då endast gifva lätta gåfvor;
 I saker utaf vigt får tiggarn nej.</poem>

<i>Glost.</i> <poem>Det är för tungt för eders nåd att bära.</poem>

<i>York.</i> <poem>Åh nej, en småsak, vore det ock tyngre.</poem>

<i>Glost.</i> <poem>Vill ni mitt vapen hafva, lilla lord?</poem>

<i>York.</i> <poem>Ja; och min tack blir så som ni mig kallar.</poem>

<i>Glost.</i> <poem>Hur då?</poem>

<i>York.</i> <poem>Liten.</poem>

<i>Pr.</i> <poem>Mylord af York är alltid tvär i tal; --
 Ers nåde vet att öfverse med honom.</poem>

<i>York.</i> <poem>Ej öfverse, men ha mig öfver sig; --
 Farbror, min broder gäckar mig och er
 För det jag är så liten som en apa,
 Han tror att ni skall bära mig på ryggen. <footnote>Björnförare och andra personer, som visade vilda djur, brukade låta små apor sitta upp på de större djurens ryggar. Prinsen pikar sin farbror för hans puckel.</footnote></poem>

<i>Buck.</i> <poem>Hur skarpt är han med infall ej försedd!
 För att sitt spe emot sin farbror mildra,
 Han ger rätt nätta pikar åt sig sjelf.
 Så slug och dock så ung, är underbart.</poem>

<i>Glost.</i> <poem>Befaller eders höghet snart att gå?
 Jag och min goda frände Buckingham
 Gå till er moder, för att henne bedja
 Att möta er och helsa er i Towern.</poem>

<i>York.</i> <poem>Hvad, ämnar ni till Towern gå, mylord?</poem>

<i>Pr.</i> <poem>Mylord protektorn vill nödvändigt så.</poem>

<i>York.</i> <poem>Jag kan i ro ej sofva uti Towern.</poem>

<i>Glost.</i> <poem>Hvad har ni då att frukta der?</poem>

<i>York.</i> <poem>Min farbror hertig Clarence's vreda vålnad;
 Min farmor sagt, att han blef mördad der.</poem>


<i>Pr.</i> <poem>Jag är ej rädd för någon mördad farbror.</poem>

<i>Glost.</i> <poem>Och ej för någon lefvande, jag hoppas?</poem>

<i>Pr.</i> <poem>Nej, om de lefva, höfves mig ej frukta.
 Men kom, mylord; beklämd uti mitt hjerta
 Och tänkande på dem, jag går till Towern.</poem>

<i>(Prinsen, <sc>York, Hastings</sc>, kardinalen och sviten gå).</i>

<i>Buck.</i> <poem>Månn ej, mylord, den lilla sladdrarn York
 Är retad upp utaf sin sluga moder
 Att så försmädligt drifva gäck med er?</poem>

<i>Glost.</i> <poem>Jo visst, jo visst; det är en farlig pojke,
 Djerf, snillrik, qvick, tilltagsen, oregerlig,
 Fullkomligt modren ifrån topp till tå.</poem>

<i>Buck.</i> <poem>Ej mer om dem. --
 Kom hit, min ädla Catesby; du har svurit
 Att lika troget främja våra planer,
 Som hemligt hålla hvad vi dig förtro.
 Du hörde under resan våra tankar; --
 Hvad tror du? Skulle det ej vara lätt
 Att vinna William Hastings på vår sida,
 För att upphöja denna ädla hertig
 På Englands vidtberömda kungathron?</poem>

<i>Cat.</i> <poem>Han älskar prinsen för hans faders skull
 Och gör mot honom ej det ringaste.</poem>

<i>Buck.</i> <poem>Hvad tror du då om Stanley? Vill ej han?</poem>

<i>Cat.</i> <poem>Han allting gör som han ser Hastings göra.</poem>

<i>Buck.</i> <poem>Nå väl; blott detta nu: gå, bästa Catesby,
 Och känn dig före varsamt med lord Hastings,
 Hur han är sinnad emot våra planer;
 Bjud honom till i morgon upp på Towern
 För att der pläga råd om kröningen.
 Är han medgörlig, så uppmuntra honom
 Och säg för honom alla våra skäl.
 Är han så kall och slö som is och bly,
 Var du så med och bryt så af ditt tal
 Och gif oss kunskap om hans sinnelag,
 Ty vi i morgon hålla hemligt råd,
 Och der skall ditt förtroende bli stort.</poem>

<i>Glost.</i> <poem>Lord William helsa och berätta honom,
 Att hans ovänners hela gamla liga
 I morgon åderlåtes uti Pomfret,
 Och bed min vän för denna glada nyhet
 Ge mistriss Shore en liten kyss på köpet.</poem>

<i>Buck.</i> <poem>Gå, Catesby, gå; uträtta detta riktigt.</poem>

<i>Cat.</i> <poem>Så godt jag kan, ni goda lorder båda.</poem>

<i>Glost.</i> <poem>Jag får väl innan sängdags höra af dig?</poem>

<i>Cat.</i> <poem>Var viss på det, mylord.</poem>

<i>Glost.</i> <poem>I Crossby-place, der finner du oss båda.</poem>

<i>(<sc>Catesby</sc> går).</i>

<i>Buck.</i> <poem>Hvad är att göra, om vi skulle märka
 Att Hastings ej går in på våra planer?</poem>

<i>Glost.</i> <poem>Hugg af hans hufvud; -- något måste göras. --
 Och när jag blifvit kung, kräf du af mig
 Grefskapet Hereford och det lösa bohag
 Som konungen, vår broder, fordom ägt.</poem>

<i>Buck.</i> <poem>Det löftet vill jag af ers höghet kräfva.</poem>

<i>Glost.</i> <poem>Och med all vänskap skall det dig beviljas;
 Nu till vår qvällsvard; sedan den är gjord,
 Vi sätta oss att smälta våra planer.</poem>

<i>(De gå).</i>
</chapter>
<chapter name="Richard den tredje. III, 2">
<h2>ANDRA SCENEN.</h2>

Utanföre lord <sc>HASTINGS</sc> hus.

<i>(En budbärare kommer).</i>

<i>Budb.</i> <poem><i>(Knackar på dörren).</i> Mylord, mylord!</poem>

<i>Hast.</i> <poem><i>(Innanföre).</i> Hvem knackar?</poem>

<i>Budb.</i> <poem>Ett bud ifrån lord Stanley.</poem>

<i>Hast.</i> <poem><i>(Innanföre).</i>         Hvad är klockan?</poem>

<i>Budb.</i> <poem>På slaget fyra.</poem>

<i>(<sc>Hastings</sc> uppträder).</i>

<i>Hast.</i> <poem>Kan ej din herre sofva hela natten?</poem>

<i>Budb.</i> <poem>Så tycks det utaf hvad jag har att säga.
 Först anbefaller han sig hos mylord.</poem>

<i>Hast.</i> <poem>Och sedan --</poem>

<i>Budb.</i> <poem>Han låter eder veta, att han drömt
 Att galten ref<footnote>Jmfr noten till sid. 21 samt Richmonds ord sid. 100.</footnote> utaf hans hufvud hjelmen;
 Dessutom att det hålles tvenne råd,
 Och att det kan beslutas i det ena
 Hvad ni och han får ångra i det andra.
 Och derför frågar han, om ni behagar
 Med honom sitta upp på ögonblicket
 Och ila med all möjlig hast mot norden,
 Att faran undgå som hans själ har anat.</poem>

<i>Hast.</i> <poem>Gå du, kamrat, tillbaka till din herre;
 Bjud honom ej de skilda råden frukta.
 Han och jag sjelf, vi sitta i det ena,
 Catesby, min goda vän, uti det andra,
 Der intet som oss angår hända kan,
 Hvarom jag ej blir genast underrättad.
 Säg honom, att han fruktar uti otid;
 Hvad drömmen angår, så förundrar mig
 Att han är nog dåraktig till att tro
 På en orolig slummers gäckeri;
 Att fly för galten, förr än han förföljer,
 Det är att reta galten att oss följa
 Och jaga oss, när ej på jagt han tänkt.
 Gå, bed din herre komma till mig strax;
 Vi vilja båda följas åt till Towern;
 Der skall han se, att galten höflig är.</poem>

<i>Budb.</i> <poem>Jag går, mylord, och säger hvad ni sagt. <i>(Går).</i></poem>

<i>(<sc>Catesby</sc> kommer).</i>

<i>Cat.</i> <poem>En skön god morgon, ädle lord af Hastings!</poem>

<i>Hast.</i> <poem>God morgon, Catesby, ni är tidigt uppe;
 Hvad nytt, hvad nytt i detta vackel-rike?</poem>

<i>Cat.</i> <poem>Ja visst är verlden hufvudyr, mylord;
 Jag knappast tror, att den kan stå på benen,
 Förr'n Richard kungarikets krans får bära.</poem>

<i>Hast.</i> <poem>Hvad? kungarikets krans? du menar kronan?</poem>

<i>Cat.</i> <poem>Ja visst, mylord.</poem>


<i>Hast.</i> <poem>Nej, förr må denna hals från skuldran huggas,
 Än jag vill kronan se så illa använd.
 Men tror du, att han fikar efter henne?</poem>

<i>Cat.</i> <poem>Så sant jag lefver; och af er han hoppas,
 Att ni skall hjelpa honom att den vinna;
 Han derför sänder er den glada nyhet
 Att edra fiender, vår drottnings slägt,
 I denna dag halshuggas uti Pomfret.</poem>

<i>Hast.</i> <poem>Åt denna nyhet sörjer jag just icke,
 De voro städse gramse uppå mig;
 Men att jag skulle ge min röst åt Richard
 Till skada för min herres laga arfving, --
 Vid Gud, det gör jag ej, för bleka döden!</poem>

<i>Cat.</i> <poem>Gud styrke er i dessa fromma tankar!</poem>

<i>Hast.</i> <poem>Åt detta skall jag skratta året om --
 Att jag upplefvat deras hädanfärd
 Som satte mig i onåd hos min herre.
 Catesby! Förr'n jag blir fjorton dagar äldre,
 Ger jag en skjuts åt mången som ej tror det.</poem>

<i>Cat.</i> <poem>Mylord, det är ohyggligt till att dö,
 När man är oberedd och det ej väntar.</poem>

<i>Hast.</i> <poem>Ja, gräsligt, gräsligt! Men så gick det dock
 Med Rivers, Vaughan, Grey: och så skall gå
 Med mången, som sig nu så säker tror
 Som du och jag; jag, som du vet, står högt
 Hos hertig Richard och hos Buckingham.</poem>

<i>Cat.</i> <poem>Ja, båda prinsarna er skatta högt, --
 <i>(Afsides).</i> Högt skatta de hans hufvud på en påle.</poem>

<i>Hast.</i> <poem>Det vet jag, och jag har förtjenat det.
 <i>(<sc>Stanley</sc> kommer).</i>
 Se så, se så! Hvar är ditt jagtspjut, karl?
 Du fruktar galten och går obeväpnad?</poem>

<i>Stanl.</i> <poem>Mylord, god morgon, och god morgon, Catesby, --
 Ja, skämta, ni; men, vid det helga korset,
 Jag lider ej de dubbla råden, jag.</poem>

<i>Hast.</i> <poem>Så kärt är lifvet mig somn det är er;</poem>
<poem>Och aldrig någonsin, jag det bedyrar,
 Var det mig mera kärt än det är nu;
 Tror ni, att så jag triumferade,
 Om jag ej visste att vi säkra vore?</poem>

<i>Stanl.</i> <poem>De herrarna i Pomfret redo muntra
 Från London, trodde att de voro säkra,
 Och hade också intet skäl till fruktan.
 Nu ser ni, hur fort en dag kan mulna.
 Mig ängslar detta grollets lömska stygn;
 Gud gifve, jag förgäfves var pultron!
 Nu gå vi ju till Towern? Tiden lider.</poem>

<i>Hast.</i> <poem>Kom; jag er följer. -- Vet ni hvad, mylord?
 I dag halshuggas lorderna i Pomfret.</poem>

<i>Stanl.</i> <poem>De voro ärligt folk och borde heldre
 Ha sina hufvun i behåll, än mången
 Som dem anklagat bör ha hatten qvar.
 Kom låt oss gå, mylord.</poem>

<i>(En häroldstjenare kommer).</i>

<i>Hast.</i>             <poem>Gå ni förut,
 Jag vill ett ord med denna karlen tala.
 <i>(<sc>Stanley</sc> och <sc>Catesby</sc> gå).</i>
 Min gosse, hur tar du dig ut i verlden?</poem>

<i>Häroldst.</i> <poem>Förträffligt, när mylord behagar fråga.</poem>

<i>Hast.</i> <poem>Nu skall du tro, att jag har bättre dagar,
 Än då vi möttes sist der nu vi mötas;
 Då gick jag såsom fånge upp till Towern;
 Intrig det var af drottningens parti.
 Nu skall du veta: -- tala icke om det --
 I dag halshuggas dessa fiender,
 Och mig går bättre an det nånsin gått.</poem>

<i>Häroldst.</i> <poem>Gud låt det räcka länge, eders nåd!</poem>

<i>Hast.</i> <poem>Stor tack, kamrat; drickspengar har du der.
<i>(Kastar sin börs till honom).</i></poem>

<i>Häroldst.</i> <poem>Jag tackar eders herrlighet.</poem>

<i>(En prest kommer).</i>

<i>Prest.</i>                                 <poem>Mylord,
 Det fägnar mig att se ers herrlighet.</poem>

<i>Hast.</i> <poem>Jag tackar dig, sir John, af allt mitt hjerta.
 Jag står i skuld hos er för sista bikten;
 Kom nästa sabbath, och jag skall dig gälda.</poem>

<i>(<sc>Buckingham</sc> kommer).</i>

<i>Buck.</i> <poem>Ni talar med en prest, lord kammarherre?
 Hos vännerna i Pomfret tarfas prest,
 Men ni, mylord, behöfver ju ej skriftas!</poem>

<i>Hast.</i> <poem>Min sann, då denna fromma man jag mötte,
 Så tänkte jag på dem ni talar om.
 Säg, går ni nu till Towern?</poem>

<i>Buck.</i>                 <poem>Ja, mylord,
 Men länge kan jag icke stanna der;
 Jag före er, mylord, går derifrån.</poem>

<i>Hast.</i> <poem>Det troligt är, ty der jag spisar middag.</poem>

<i>Buck.</i> <poem><i>(Afsides).</i> Och qvällsvard med, fastän du icke vet det.
 Kom, vill ni gå?</poem>

<i>Hast.</i> <poem>Jag följer eders nåde.</poem>

<i>(De gå).</i>
</chapter>
<chapter name="Richard den tredje. III, 3">
<h2>TREDJE SCENEN.</h2>

Pomfret. Utanföre slottet.

<i>(<sc>Ratcliff</sc> med vakt, som förer <sc>Rivers, Vaughan</sc> och
<sc>Grey</sc> till att afrättas).</i>

<i>Ratcl.</i> <poem>Kom, för de fångna fram.</poem>

<i>Riv.</i> <poem>Hör hvad jag säger dig, sir Richard Ratcliff: --
 Du ser en undersåte dö i dag
 För tro och pligt och kungarätt och lag.</poem>

<i>Grey.</i> <poem>Gud skydde prinsen för er arga ugn,
 Förbannade blodiglar allesamman!</poem>

<i>Vaugh.</i> <poem>En gång J ropen ack och ve för detta.</poem>

<i>Ratcl.</i> <poem>Fort! Edra lefnadsdagar äro ute.</poem>

<i>Riv.</i> <poem>O Pomfret, Pomfret! blodbestänkta fängsel,
 Hemskt och dödsbådande för ädla pärer!
 Här inom dessa syndefulla murar</poem>
<poem>Richard den andre sargad blef till döds.
 Att ännu mer ditt skumma näste fläcka,
 Ge vi dig nu oskyldigt blod att dricka.</poem>

<i>Grey.</i> <poem>Margrethas gräsliga förbannelser
 Mot Hastings, mig och er för det vi sågo
 Hur Richard hennes Edvard stack ihjel,
 De hafva fallit nu uppå vårt hufvud.</poem>

<i>Riv.</i> <poem>Hastings hon förbannade;
 Buckingham hon förbannade;
 Richard hon förbannade;
 Du hämdens Gud, haf detta allt i minne! --
 Hör hennes bön för dem, som nu för oss!
 Nåd för min syster, nåd för kungabarnen!
 Var nöjd, o Herre, med vårt trogna blod,
 Som, du det vet, oskyldigt här förspilles.</poem>

<i>Ratcl.</i> <poem>Fort! Edra timmar äro räknade.</poem>

<i>Riv.</i> <poem>Kom, Grey. -- Kom, Vaughan, -- famn i famn, och så
 Farväl till dess vi mötas uti himlen.</poem>

<i>(De gå).</i>
</chapter>
<chapter name="Richard den tredje. III, 4">
<h2>FJERDE SCENEN.</h2>

London. Ett rum i Towern.

<i>(<sc>Buckingham, Stanley, Hastings</sc>, biskopen af <sc>Ely,
Catesby, Lovel</sc> och flera sitta ikring ett bord.
Rådsbetjente stå bakom deras stolar).</i>

<i>Hast.</i> <poem>Här, ädle pärer, vi församlat oss
 För att utsätta kröningen; nå, sägen
 I Herrans namn, när blir den kungadagen?</poem>

<i>Buck.</i> <poem>Är allting redo till den kungafesten?</poem>

<i>Stanl.</i> <poem>Ja; endast dagen måste nu bestämmas.</poem>

<i>Ely.</i> <poem>I morgon tycker jag det kan sig passa.</poem>

<i>Buck.</i> <poem>Hvem vet hvad lord protektorn härom tänker?
 Hvem är förtrognast med den ädla prinsen?</poem>

<i>Ely.</i> <poem>Hans mening känner eders nåde bäst.</poem>

<i>Buck.</i> <poem>Hvarandras anleten vi känna; -- han
 Ej känner mer mitt hjerta än jag ert,</poem>
<poem>Och jag ej hans, mylord, mer än ni mitt. --
 Lord Hastings, ni och han förtrogna äro.</poem>

<i>Hast.</i> <poem>Ers höghet, tack; jag vet han vill mig väl;
 Men hvad hans mening är om kröningen
 Jag icke frågat har, ej heller han
 Sin höga vilja gifvit mig tillkänna.
 Men ni, mylord, kan nämna tid och stund;
 Jag ger min röst på hertig Glosters vägnar
 Och hoppas att han ej skall det förtycka.</poem>

<i>(<sc>Gloster</sc> uppträder).</i>

<i>Ely.</i> <poem>Här kommer prinsen sjelf i läglig tid.</poem>

<i>Glost.</i> <poem>J ädle lords och fränder, en god morgon!
 Sjusofvare jag varit; men jag hoppas,
 Att ingen sak af vigt försummad blifvit,
 Som genom min närvaro kunnat slutas.</poem>

<i>Buck.</i> <poem>Om ni ej passat på i rättan tid,
 Så hade William Hastings sagt er roll
 Er <sp>röst,</sp> så menar jag -- för kungens kröning.</poem>

<i>Glost.</i> <poem>Så djerf som Hastings ingen ann får vara;
 Hans herrlighet mig känner och mig älskar. --
 Mylord af Ely, då jag var i Holborn,
 Jag såg uti er trädgård sköna smultron,
 Jag ber er nu, låt skicka efter några.</poem>

<i>Ely.</i> <poem>Mylord, det gör jag utaf hjertat gerna.
 <i>(<sc>Ely</sc> går).</i></poem>

<i>Glost.</i> <poem>Min frände Buckingham, ett ord med er.
 <i>(Tager honom afsides).</i>
 Catesby utforskat Hastings i vår sak
 Och fann den styfva herr'n så het, att förr
 Han ville mista nacken, än han låter
 Sin herres barn, som han dem vördsamt kallar,
 Gå miste om sin rätt till Englands krona.</poem>

<i>Buck.</i> <poem>Aflägsna er ett ögonblick; jag följer.</poem>

<i>(<sc>Gloster</sc> och <sc>Buckingham</sc> gå).</i>

<i>Stanl.</i> <poem>Än ha vi ej bestämt triumfens dag.
 I morgon tyckes mig för hastigt vara;</poem>
<poem>Ej heller är jag sjelf så väl i ordning,
 Som jag det vore, om det blefve uppskof.</poem>

<i>(Biskopen af <sc>Ely</sc> återkommer).</i>

<i>Ely.</i> <poem>Hvar är mylord protektorn? Jag har skickat
 Och hemtat bären.</poem>

<i>Hast.</i> <poem>Hans nåd ser mild och munter ut i dag;
 Han tänker visst på något högst behagligt,
 När han så upprymd helsar oss god morgon.
 Det fins ej någon christen själ, som mindre
 Kan dölja kärlek eller hat än han.
 Hans hjerta sitter i hans anlete. --</poem>

<i>Stanl.</i> <poem>Hvad ser du då uti hans anlete,
 Som röjer dig i dag hans hjertas mening?</poem>

<i>Hast.</i> <poem>Hå! att han ej är vred på någon här,
 Ty då man såge det uti hans blickar.</poem>

<i>(<sc>Gloster</sc> och <sc>Buckingham</sc> komma tillbaka).</i>

<i>Glost.</i> <poem>Jag ber er alla, sägen mig hvad straff
 Förtjena de, som med en djefvulsk trolldom
 Mig trakta efter lifvet och förhexat
 Min kropp med signeri och satans konster?</poem>

<i>Hast.</i> <poem>Den kärlek som för eders nåd jag hyser
 Mig tvingar, först i denna krets,
 De brottslige att döma: hvilka ock
 De vara må, de ha förtjenat döden.</poem>

<i>Glost.</i> <poem>Med egna ögon skåden då mitt onda;
 Se, hur jag är förhexad; se, min arm
 Har tvinat bort som en förtorkad qvist;
 Det är den satans hexan Edvards hustru
 I kompani med Shore, den fräcka skökan,
 Som med sin trolldom så mig hafva märkt.</poem>

<i>Hast.</i> <poem>Om detta brott de öfvat, ädle hertig, --</poem>

<i>Glost.</i> <poem><sp>0m,</sp> du patron af den gemena hexan,
 <sp>Om,</sp> säger du? -- Du är förrädare: --
 Af med hans hufvud: vid sanct Paul jag svär,
 Jag vill ej spisa förr än jag det sett.</poem>
<poem>Lovel och Catesby, laga att det sker;
 Enhvar som älskar mig, statt upp och följ!</poem>

<i>(Statsrådet går med <sc>Gloster</sc> och <sc>Buckingham</sc>).</i>

<i>Hast.</i> <poem>Ve, ve för England, ej för mig det minsta!
 Jag dåre kunde hafva sluppit detta,
 Ty Stanley drömde ju att galten ref
 Utaf hans hufvud hjelmen; jag försmådde
 Den drömmen och försummade att fly. --
 Tre gånger har i dag min lifhäst snafvat;
 Vid Towern skyggde han och ville icke
 Fram till det slagtarhuset bära mig.
 O, hvar är nu den presten, som jag mötte!
 Mig ångrar, att så triumferande
 Jag åt härolden sade, att i dag
 På mina gamla fiender i Pomfret
 Ett blodbad skulle göras, men att jag
 Stod högt och säkert uti gunst och nåde.
 O Margaretha, din förbannelse
 Nu drabbar tungt den arma Hastings hufvud!</poem>

<i>Cat.</i> <poem>Skynda, mylord! Hans nåd vill spisa middag.
 Kort bikt! Han längtar till att se ert hufvud.</poem>

<i>Hast.</i> <poem>Hur flygtig är ej dödlig menskas nåd,
 Och likväl mer än Guds vi söke den!
 Den som i dina fagra blickars luft
 Förhoppning bygger, lefver fram sitt lif
 En drucken sjöman lik i mastens topp,
 Vid minsta slingring färdig till att tumla
 I hafvets djupa olycksdigra sköte.</poem>

<i>Lov.</i> <poem>Fort, skynda er; det hjelper ej att klaga.</poem>

<i>Hast.</i> <poem>Blodstänkta Richard; jemmerliga England!
 Jag profeterar dig de värsta tider,
 Som någonsin en usel verld har skådat.
 Hugg af mitt hufvud och åt Gloster gif;
 Nu mången ler, som snart ej är vid lif.</poem>

<i>(De gå).</i>
</chapter>
<chapter name="Richard den tredje. III, 5">
<h2>FEMTE SCENEN.</h2>

Inom murarna på Towern.

<i>(<sc>Gloster</sc> och <sc>Buckingham</sc>, klädda i rostiga rustningar och
med högst vanställdt utseende, uppträda).</i>

<i>Glost.</i> <poem>Nå, frände, kan du darra, skifta färg,
 Mörda din andedrägt i ordets midt,
 Begynna om igen och åter storkna,
 Som vore du förryckt och yr af fasa?</poem>

<i>Buck.</i> <poem>Pah! Som en tragisk skådespelare
 Jag snegla kan åt alla håll och stirra,
 Bli skrämd och studsa om ett halmstrå rör dig,
 Och spela misstänksam; mig hemska blickar
 Så väl som tvungna löjen stå till buds,
 Och båda äro redo i sin tjenst
 Att när som helst befrämja mina ränker.
 Men hvar är Catesby?</poem>

<i>Glost.</i>         <poem>Se, der kommer han
 Och har uti sitt sällskap Londons mayor.</poem>

<i>(Lord mayor'n och <sc>Catesby</sc> komma).</i>

<i>Buck.</i> <poem>Låt mig allena få med honom tala. -
 Lord mayor, --</poem>

<i>Glost.</i>   <poem>Pass opp! Vindbryggan --</poem>

<i>Buck.</i>                             <poem>Hör, en trumma!</poem>

<i>Glost.</i> <poem>Catesby, se dig ikring på vallarna!</poem>

<i>Buck.</i> <poem>Lord mayor, vi hafva skickat efter er, --</poem>

<i>Glost.</i> <poem>Se opp och värj dig! Fiender här komma.</poem>

<i>Buck.</i> <poem>Gud och vår oskuld vare vårt beskärm!</poem>

<i>(<sc>Lovel</sc> och <sc>Ratcliff</sc> uppträda med <sc>Hastings</sc> hufvud).</i>

<i>Glost.</i> <poem>Var stilla, det är vänner; Ratcliff, Lovel.</poem>

<i>Lov.</i> <poem>Se här är hufvudet af den förrädarn,
 Den farliga och omisstänkta Hastings.</poem>

<i>Glost.</i> <poem>Jag höll så af den karln, att jag må gråta.
 Jag trodde, att bland alla christna själar
 Ett ärligare kräk ej fanns på jorden;</poem>
<poem>Han var den bok, uppå hvars blad min själ
 Skref sina dolda tankars krönika.
 Så fint med dygdens sken sin last han klädde,
 Att, undantagandes hans kända felsteg, --
 Jag menar hans umgänge med fru Shore,
 Han lefde fri från tadel och förtal.</poem>

<i>Buck.</i> <poem>Ja, ja, han var den djupast lömska skälm
 Som ännu lefvat. Ser ni nu, lord mayor,
 Kan ni inbilla er, kan ni det tro --
 Om vi ej, frälsta af ett underverk,
 Er sade det -- att den förrädaren
 I dag i rådets sal ställt till en plan
 Att mörda mig och denna goda hertig.</poem>

<i>Mayo.</i> <poem>Hvad! har han det?</poem>

<i>Glost.</i> <poem>Hvad!
 Tror ni vi äro hedningar och Turkar?
 Och att vi ville emot lagens form
 Så brådt verkställa denna nidings dödsdom,
 Om icke yttersta nödvändighet,
 Vår egen säkerhet och Englands fred
 Oss hade tvungit att afrätta honom?</poem>

<i>Mayo.</i> <poem>Gud skydde er! han har sin död förtjent,
 Och edra nåder gjorde klokt att skrämma
 Från slika tilltag andra nidingar;
 Jag trodde honom aldrig mer om godt,
 Allt sedan han sig inlät med fru Shore.</poem>

<i>Buck.</i> <poem>Dock ville vi ej att han skulle dö
 Förr än, mylord, ni vore sjelf tillstädes;
 Men dessa våra vänners snabba nit
 Har, mot vår vilja, gått oss uti förväg.
 Vi ville att ni skulle hafva hört
 Förrädarn sjelf med ruelse bekänna
 Sin plan och afsigt med förräderiet,
 På det att ni den saken kunde tolka
 För borgerskapet, som oss kanske lägger
 Hans död till last och gråter öfver den.</poem>

<i>Mayo.</i> <poem>Mylord, ers nådes ord är så tillfyllest,</poem>
<poem>Som om jag sjelf ett ögonvittne varit;
 Och tviflen ej, J ädla prinsar båda,
 Att för ett troget borgerskap jag tolkar
 Att rättsligt ni i denna sak förfarit.</poem>

<i>Glost.</i> <poem>Vi derför bedt er komma hit, mylord;
 Vi vilje undgå verldens tadelsjuka.</poem>

<i>Buck.</i> <poem>Men då ni mot vår afsigt kom för sent,
 Så tolka hvad ni hört vår afsigt vara;
 Och så vi bjude er farväl, lord mayor.</poem>

<i>(Lord mayor'n går).</i>

<i>Glost.</i> <poem>Följ honom, skynda, frände Buckingham!
 Till Guildhall ilar mayor'n af alla krafter, --
 Der skall du, efter hvad du lägligt finner,
 Utpeka Edvards söner som bastarder;
 Förtälj, att Edvard drap en borgersman, <footnote>Denne hette <sp>Walker</sp> och var en rik handlande i Cheapside.</footnote>
 Blott för att mannen hade sagt: "min son
 Skall en gång komma till att ärfva kronan."
 Han menade sitt hus som hette så,
 Det hade också i sin skylt en krona.
 Håll fram hans liderliga lefverne,
 Hans vilda brånad i att byta om,
 Som sökte deras pigor, döttrar, hustrur.
 Hvarhelst hans lystna blick och vilda hjerta
 Ohejdadt gick och lurade på rof.
 Om det behöfs, så ryck mig närmare
 Och säg att, då min mor gick hafvande
 Med Edvard, den omättlige, så var
 Min ädle fader York i franska fejden,
 Och att han fann vid noga efterräkning
 Att ej det fostret hörde honom till;
 Det såg man ock i Edvards anletsdrag,
 Som ej det minsta liknade min fars; --
 Men var försigtig, låt dem ana sjelfva,
 Ty, som ni vet, mylord, min moder lefver.</poem>

<i>Buck.</i> <poem>Var viss, mylord; jag så skall hålla tal,
 Som om den gyldne lön jag kämpar för
 Min egen vore; nu farväl, mylord.</poem>


<i>Glost.</i> <poem>Och lyckas det, sänd dem till Baynard-castle,
 Der ni skall finna mig i heligt sällskap
 Med lärda biskopar och fromma fäder.</poem>

<i>Buck.</i> <poem>Jag går, och klockan fyra eller fem
 Skall ni få veta hur det gått i Guildhall.
 <i>(<sc>Buckingham</sc> går).</i></poem>

<i>Glost.</i> <poem>Gå, Lovel, skynda dig, till doktor Shaw.
 <i>(Till <sc>Catesby</sc>).</i> Och du till pater Penker; -- bed dem båda
 I Baynard-castle möta om en timma.
 <i>(<sc>Lovel</sc> och <sc>Catesby</sc> gå).</i>
 Nu går jag in att lönligen besörja,
 Att Clarence's yngel man ur vägen röjer,
 Samt att der ingen, hvem det ock må vara,
 Tillträde får till unga prinsarna.
 <i>(Går).</i></poem>
</chapter>
<chapter name="Richard den tredje. III, 6">
<h2>SJETTE SCENEN.</h2>

En gata.

<i>(En skrifvare uppträder).</i>

<i>Skrifv.</i> <poem>Här är anklagelsen emot lord Hastings
 Renskrifven prydligt och med stora ord
 För att i dag uppläsas i sanct Paul.
 Märk huru listigt detta hänger samman: --
 Jag skrifvit på den uti elfva timmar,
 Ty jag af Catesby fick den i går aftons;
 Konceptet har ej kostat mindre tid,
 Och för fem timmar sedan lefde Hastings
 Okränkt och oförhörd och lös och ledig.
 En hygglig verld! -- Hvem är så slö, att ej
 Han detta uppenbara svek begriper?
 Dock hvem så djerf, att han det vågar säga?
 Ond verlden är och mäktig brottets liga,
 När man skall sådant se och nödgas tiga!
 <i>(Går).</i></poem>
</chapter>
<chapter name="Richard den tredje. III, 7">
<h2>SJUNDE SCENEN.</h2>

En gårdsplats vid Baynard-castle.

<i>(<sc>Gloster</sc> och <sc>Buckingham</sc> möta hvarandra).</i>

<i>Glost.</i> <poem>Hvad nu? hvad nu? Hvad säger borgerskapet?</poem>

<i>Buck.</i> <poem>Vid Herrans helga moder! borgerskapet
 Tvärtiger, säger ej ett enda ord.</poem>

<i>Glost.</i> <poem>Ni nämnde Edvards barns oäkta börd?</poem>

<i>Buck.</i> <poem>Ja, och hans äktenskap med lady Lucy
 Och det som han igenom ombud slöt
 I Frankrike; jag glömde icke heller
 Hans vilda lustars brånad, hur i City
 Han våldtog hustrur; ej hans tyranni
 För bara strunt; ej hans oäkta börd --
 Han aflad blef, då York utrikes var --
 Och ej att han så olik var sin fader.
 Här talte jag om edra anletsdrag
 Och hur ni var er faders sanna afbild
 Så i gestalt som uti ädelt sinne:
 Omtalte alla edra skottska segrar,
 Er tukt i örlig och i frid er visdom,
 Er godhet, dygd och fromma ödmjukhet.
 Och hvarken glömde eller lösligt nämnde
 Det minsta som var tjenligt för vår plan.
 Och emot slutet af mitt tal jag bad
 En hvar som älskade sitt land att ropa:
 "Gud skydde Richard, Englands store kung!"</poem>

<i>Glost.</i> <poem>De gjorde så?</poem>

<i>Buck.</i> <poem>Gud hjelpe mig, nej! De sade ej ett ord.
 Som stumma bilder, andelösa stenar,
 De stirrade dödsbleka på hvarandra.
 Då bannade jag dem och sporde mayor'n
 Hvad denna tredska tystnaden betydde;
 Han svarade, att folket ej var vandt
 Att höra någon annan än sin talman.
 Då tvangs han mina ord att säga om:</poem>
<poem>"Så säger och så menar hertigen,"
 Men intet sade han å egna vägnar.
 Och då han hade slutat, började
 Ett tjog af mina kreatur att svinga
 I salens nedre ända sina mössor
 Och ropa: "länge lefve konung Richard!"
 Och jag tillfället tog i akt att säga:
 "Tack, goda borgerskap, tack, ädla vänner,
 Ett sådant högt och allmänt bifallsrop
 Er klokhet röjer och ert nit för Richard."
 Här bröt jag af mitt tal och gick min väg.</poem>

<i>Glost.</i> <poem>De stumma stockarna! Ej mål i munnen?
 Nå, kommer icke mayor'n med sina bröder?</poem>

<i>Buck.</i> <poem>Han kommer genast; låtsa vara rädd,
 Låt länge bedja er om audiens
 Och tag en bönbok i er hand, mylord,
 Och ställ er mellan tvenne andans män,
 Jag deraf vill en helig tydning göra;
 Låt icke lätt oss öfvertala er:
 Gör som en flicka, svara nej och tag.</poem>

<i>Glost.</i> <poem>Jag går; gör ni hos dem er sak så braf,
 Som jag skall säga nej för egen räkning,
 Så lita på att allt skall lyckas väl.</poem>

<i>Buck.</i> <poem>Gå på altanen; mayor'n af London kommer.
 <i>(<sc>Gloster</sc> går).</i>
 <i>(Lord mayor'n, åldermän och borgare uppträda).</i>
 God dag, mylord; här står jag än och väntar;
 Jag tror, vi knappt med hertigen få tala.
 <i>(<sc>Catesby</sc> kommer ur slottet).</i>
 Nå, Catesby, säg, hvad svarade er herre
 På min begäran?</poem>

<i>Cat.</i>      <poem>Han er ber, mylord,
 I morgon eller öfvermorgon komma.
 Han är derinne med två fromma fäder,
 Fördjupad uti gudeliga tankar,</poem>
<poem>Och vill af inga verldsliga bestyr
 I sina andaktsöfningar bli störd.</poem>

<i>Buck.</i> <poem>Gå, Catesby, än en gång in till hans nåde
 Och säg, att jag och mayor'n och åldermännen
 I saker utaf högsta vigt och ansvar,
 Som gälla allmänt väl och intet mindre,
 Hit kommit för att tala med hans nåde.</poem>

<i>Cat.</i> <poem>Jag genast skall anmäla hvad ni sagt. <i>(Går).</i></poem>

<i>Buck.</i> <poem>Mylord den prinsen, det är ingen Edvard!
 Han ligger ej och sträcker sig på soffan,
 Men på sitt knä gudfruktigt bedjande.
 Han rasar icke med ett par mätresser,
 Men forskar fromt med tvenne andans män;
 Han sofver ej och göder sin lekamen,
 Men vakar uti bön för själens bästa.
 Hur sällt vårt England, om så dygdig prins
 Sig ville taga af dess styrelse;
 Jag fruktar dock, han står ej att beveka.</poem>

<i>Mayo.</i> <poem>Gud låte ej hans nåde säga nej!</poem>

<i>Buck.</i> <poem>Jag fruktar, att han gör det; här är Catesby. --
 <i>(<sc>Catesby</sc> kommer åter).</i>
 Nå, Catesby, säg, hvad svarar oss hans nåde?</poem>

<i>Cat.</i> <poem>Han undrar, hvi ni har församlat här
 En sådan hop af borgare hos honom
 Och ej på förhand derom underrättat;
 Mylord, han fruktar ni har ondt i sinnet.</poem>

<i>Buck.</i> <poem>Det smärtar mig, att så min ädla frände
 Misstänker mig att jag har ondt i sinnet;
 Vid Gud! vi kommit hit i allsköns kärlek;
 Gå in igen och säg hans nåde det. <i>(<sc>Catesby</sc> går).</i>
 När heliga och gudeliga män
 Sin bönbok tagit, ej de släppa den;
 Så ljufva äro andaktsfulla tankar!</poem>

<i>(<sc>Gloster</sc> visar sig på en altan emellan två biskopar;
<sc>Catesby</sc> kommer tillbaka).</i>

<i>Mayo.</i> <poem>Se, hur hans nåd står mellan tvenne klerker?</poem>

<i>Buck.</i> <poem>Två pelare som värna ifrån fall
 Och flärdens retelser en christlig prins.
 Och se, en bönbok har han i sin hand;
 Så är en helig man uti sin prydno. --
 Store Plantagenet, högborne prins,
 Förläna gunstigt öra åt vår bön,
 Förlåt oss att vi vågat störa så
 Ditt christeliga nit, din fromma andakt!</poem>

<i>Glost.</i> <poem>Mylord, för mig behöfves ingen ursäkt;
 Jag snarare får bedja <sp>er</sp> om tillgift
 För det jag tjenade min Gud så ifrigt,
 Att mina vänner jag försummade.
 Men nog om det; ers nåde, hvad behagas?</poem>

<i>Buck.</i> <poem>Det som jag hoppas täckes Gud i himlen
 Och alla redeliga männer här
 På denna ö, som nu är utan styrsel.</poem>

<i>Glost.</i> <poem>Jag fruktar, att jag något dåd bedrifvit,
 Som är misshagligt uti stadens ögon,
 Och att J viljen nu mitt felsteg klandra.</poem>

<i>Buck.</i> <poem>Det har ni gjort; ack, att ers nåde ville
 På vår hemnställan rätta edert fel.</poem>

<i>Glost.</i> <poem>Hvi andas jag uti ett christligt land,
 Om jag ej skulle göra det?</poem>

<i>Buck.</i>                <poem>Nå väl,
 Det är ett fel, att så ni lemnar bort
 Det högsta sätet, majestätets thron
 Och edra stora fäders herrskarspira,
 Er höga rang, er bördsrätt och er ära,
 Den ni har ärft från konungsliga anor,
 Åt en oäkta och förruttnad stam,
 När under edra milda tankars sömn --
 Dem här till landets bästa nu vi väcke --
 Vår ädla ö har mistat egna lemmar,
 Fått anletet af smäleks skråmor vanstäldt,
 Sin kungastam med usla qvistar ympad
 Och nästan blifvit qväfd i vida gapet
 Af glömskans djupa, evigt mörka natt.</poem>
<poem>Att hjelpa detta, bedje vi af hjertat
 Att eders nåd sig ville taga an
 Vårt Englands konungsliga styrelse,
 Ej som protektor, fogde, substitut,
 Ej som förvaltare för andras vinning,
 Men såsom kronans arfving, slägt från slägt,
 I kraft af börd med evigt arf och ägo.
 Och derför, uti borgarenas sällskap,
 Som älska och som vörda er mylord,
 Samt troget ombedd utaf dem, jag kommer
 För att med rättvis bön beveka er.</poem>

<i>Glost.</i> <poem>Om jag bör stillatigande gå bort,
 Om jag med bittert tal bör klandra er, --
 Jag vet ej, hvilketdera passar bäst
 Så väl min rang som edert stånd och villkor.
 Om jag ej svarar, kunde ni ju tro,
 Att mållös ärelystnad teg och villigt
 Åtog sig kunglighetens gyldne ok;
 Som dårligt J nu viljen på mig lägga;
 Och om jag bannar er för er begäran,
 Som är så kryddad utaf nit och kärlek,
 Så sårar jag ju mina trogna vänner.
 För att nu tala och det första undgå
 Samt i mitt tal ej falla i det sista,
 Så svarar jag er nu bestämdt så här:
 Tack är jag skyldig, men mitt ringa värde
 Tillbakaskygger för så stort ett ansvar.
 Om också hvarje hinder vore bortröjdt
 0ch vägen jemn och banad fram till tronen
 I kraft utaf min börd och laga åtkomst --
 Så stor är dock min andes fattigdom,
 Så många och så svåra mina brister,
 Att heldre jag mig gömde för min storhet, --
 En julle lik, som ej tål häftig sjögång --
 Än jag lät gömma mig uti min storhet
 Och qväfva mig i egen äras ånga.
 Dock, Gud ske lof att icke jag behöfs --</poem>
<poem>Jag är ej den som hjelpa kan i nöden --
 Vårt kungaträd har burit kungafrukt,
 Som, mognad utaf tidens stilla gång,
 Skall pryda herrligt majestätets thron
 Och gifva oss en lyckosamn regering.
 Hans är den krona, som J bjuden mig,
 Hans lyckostjernas arf och rättighet, --
 Förbjude Gud, att någonsin jag skulle
 Från honom rycka den!</poem>

<i>Buck.</i>           <poem>Ers höga nåde,
 Vi skåda huru samvetsgrann ni är;
 Men edra skäl de sakna vigt och värde,
 När tidens läglighet vi noga pröfve.
 Ni säger Edvard är er broders son,
 Så också vi, men ej af Edvards hustru.
 Först var med lady Lucy han förlofvad --
 Er moder lefver vittne till hans ed --
 Och sedan blef han genom ombud fäst
 Med Bona, syster till den franska kungen;
 Men dessa blefvo båda undanträngda
 Utaf en stackars nådesökerska,
 En sorgförkrossad mor till många söner,
 En vissnad skönhet, en bedröfvad enka,
 Den uti hennes bästa dagars afton
 Hans lystna öga gjorde till sitt byte
 Och drog hans tankar ned från deras höjd
 Till äcklig låghet och tvegiftes brott.
 Åt honom uti syndig bädd hon födde
 Den Edvard, som vi höfligt kalla -- prinsen.
 Jag flere bittra saker kunde nämna,
 Men aktningen för en som ännu lefver
 Skall lägga skonsamt band uppå min tunga.
 Emottag derför, konungsliga herre,
 Den höga värdighet som bjudes er,
 Om ej för vår och hela landets skull,
 Dock för att leda edra höga anor</poem>
<poem>Ur dessa onda tidernas förderf
 In uti deras äkta flodbädd åter.</poem>

<i>Mayo.</i> <poem>Hör, ädle herre, edert borgerskap!</poem>

<i>Buck.</i> <poem>Afslå ej, store prins, hvad kärlek beder.</poem>

<i>Cat.</i> <poem>O, gör dem fröjd, bevilja deras bön!</poem>

<i>Glost.</i> <poem>Ack!
 Hvi lägga dessa sorger uppå mig?
 Jag passar ej för rang och majestät; --
 Jag er besvär, upptagen det ej illa:
 Jag kan ej, vill ej, göra er till viljes.</poem>

<i>Buck.</i> <poem>Om ni det vägrar utaf ömsint nit,
 Som ej afsätta vill er broders son --
 Ty väl vi känna edert ömma hjerta
 Och milda, qvinligt veka samvete,
 Det städse ni har visat mot er slägt,
 Ja, emot alla utan undantag, --
 Så vet, att, om ni hör oss eller ej,
 Skall dock er brorson aldrig bli vår kung;
 En annan vilje vi på thronen sätta
 Till edert huses nesa och förderf.
 Och, så beslutadt, nu vi lemna er; --
 Kom, borgersmän, vi bedja icke längre.</poem>

<i>(<sc>Buckingham</sc> och borgerskapet gå).</i>

<i>Cat.</i> <poem>Låt kalla dem tillbaka, gode prins;
 Bevilja deras bön; om ni den afslår,
 Får hela landet ångra det.</poem>

<i>Glost.</i>               <poem>J viljen
 Påtvinga mig en verld utaf bekymmer? --
 Godt, kalla dem; jag är ej gjord af sten,
 Men genomträngelig för edra böner, <i>(<sc>Catesby</sc> går).</i>
 Likväl	emot min själ och samvete. --
 <i>(<sc>Buckingham</sc> och de öfriga komma tillbaka).</i>
 Min frände Buckingham, -- välvise män, --
 Då lyckans tunga ok J viljen spänna
 Uppå min rygg med eller mot min vilja,
 Så får med tålamod jag bördan draga.</poem>
<poem>Men om ett svart förtal, ett skamlöst tadel,
 En följd af detta edert uppdrag blifver,
 Så skall ert trägna tvång frikänna mig
 Från hvarje oren fläck som dervid låder;
 Det vete Gud, -- J veten det tilldels --
 Hur långt jag är ifrån att önska detta!</poem>

<i>Mayo.</i> <poem>Gud signe er! Vi se och säga det.</poem>

<i>Glost.</i> <poem>Om så J sägen, sägen J blott sanning.</poem>

<i>Buck.</i> <poem>Så helsar jag er då med kungatitel, --
 Lefve kung Richard, Englands ädle kung!</poem>

<i>Alla.</i> <poem>Amen!</poem>

<i>Buck.</i> <poem>Behagar ni att blifva krönt i morgon?</poem>

<i>Glost.</i> <poem>När J behagen, -- efter så skall ske.</poem>

<i>Buck.</i> <poem>I morgon vi uppvakte då ers nåd
 Och taga nu ett fröjdefullt farväl.</poem>

<i>Glost.</i> <poem><i>(Till biskoparna).</i>
 Nu gå vi åter till vårt helga verk; --
 Farväl min frände; -- faren väl, J vänner.</poem>

<i>(De gå).</i>
</chapter>
<chapter name="Richard den tredje. IV, 1">
<h1>FJERDE AKTEN. FÖRSTA SCENEN.</h1>

Utanföre Towern.

<i>(Från den ena sidan uppträda drottning <sc>Elisabeth</sc>, 
hertiginnan af <sc>York</sc> och markisen af <sc>Dorset</sc>; från den
andra <sc>Anna</sc>, hertiginna af <sc>Gloster</sc>, med lady 
<sc>Margaretha Plantagenet, Clarences</sc> lilla dotter, vid
handen).</i>

<i>Hert.</i> <poem>Se, min sondotter af Plantagenet
 Ledd vid sin goda faster Glosters hand!
 Så sant jag lefver, hon till Towern går,
 Af hjertlig kärlek till den unga prinsen --
 Dotter, god dag!</poem>

<i>Anna.</i>      <poem>Gud gifve edra nåder
 En fröjdefull och lycklig dag!</poem>

<i>Elis.</i>                    <poem>Detsamma
 Jag önskar er; hvart gäller färden, syster?</poem>

<i>Anna.</i> <poem>Ej längre än till Towern, och jag gissar,
 I samma fromma afsigt som ni sjelf,
 För att lyckönska unga prinsarna.</poem>

<i>Elis.</i> <poem>Tack, goda syster; vi gå in tillsamman;
 <i>(<sc>Brakenbury</sc> kommer).</i>
 Här kommer kommendanten just tillpass.
 Herr kommendant, jag ber er, med förlof,
 Hur mår hans höghet och min unga York?</poem>

<i>Brak.</i> <poem>Rätt väl, min fru; ursäkta mig, ers nåd,
 Jag får ej låta er besöka dem.
 Vår kung har strängeligen det förbjudit.</poem>

<i>Elis.</i> <poem>Hvem? Kungen?</poem>

<i>Brak.</i>               <poem>Lord protektorn menar jag.</poem>

<i>Elis.</i> <poem>Bevare honom Gud från kungatiteln!
 Har han då gränser satt emellan mig
 Och deras kärlek? Jag är deras mor;
 Hvem vill från mina barn mig utestänga?</poem>

<i>Hert.</i> <poem>Jag deras farmor är, jag vill dem se.</poem>

<i>Anna.</i> <poem>Jag kallas uti lagstil deras faster,
 Men uti kärlek är jag deras mor.
 Släpp in mig, jag ansvarar för ditt fel
 Och tar på egen fara tjensten från dig.</poem>

<i>Brak.</i> <poem>Nej, nej, min fru; så lemnar jag ej tjensten;
 Mig binder ed, och derföre förlåt mig.
 <i>(<sc>Brakenbury</sc> går).</i></poem>

<i>(<sc>Stanley</sc> uppträder).</i>

<i>Stanl.</i> <poem>En timmna sednare, ers nåd af York,
 Och jag er hade helsat såsom moder
 Till tvenne hulda drottningar af England. --
 <i>(Till hertiginnan af <sc>Gloster</sc>).</i> Min fru, ni måste strax till Westminster
 För att der krönas såsom Richards drottning.</poem>

<i>Elis.</i> <poem>Skär upp mitt snörlif!
 Att mitt beklämda hjerta må få rum,
 Jag annars svimmar utaf detta dödsbud.</poem>

<i>Anna.</i> <poem>Fördömda tidning! Ovälkomna nyhet!</poem>

<i>Dors.</i> <poem>Var vid godt mod; min mor, hur mår ers nåd?</poem>

<i>Elis.</i> <poem>O Dorset, tala ej med mig; fort, bort!
 Död och förderf i hälarna dig följa;
 Din moders namn är en förbannelse.
 Om du vill lefva, ila öfver hafvet
 Och lef hos Richmond fri från satans klor.
 Fly, fly från detta slagtarhus i tid,
 Så att du ej de dödas antal ökar
 Och jag, som träl af Margarethas spådom,
 Dör hvarken moder, hustru eller drottning.</poem>

<i>Stanl.</i> <poem>Fullt utaf klokhet är ert råd, min fru; --
 Begagna hvarje timmas snabba fördel.
 Jag till min son med er vill sända bref,
 Han skall på vägen till ert möte ila;
 Låt ej er fånga genom rast och hvila.</poem>

<i>Hert.</i> <poem>O du eländets vilda hvirfvelvind! --
 O mitt fördömda sköte, dödens bädd!
 Du har till verlden kläckt en basilisk,
 Hvars oafvända blickar gifva döden!</poem>

<i>Stanl.</i> <poem>Kom, kom, min fru; med brådska blef jag sänd.</poem>

<i>Anna.</i> <poem>Jag följer helt och hållet mot min vilja. --
 O gifve Gud, att kronans gyldne ring,
 Som tätt skall sluta sig ikring min panna,
 Var eldrödt stål som brände ut min hjerna!
 Smörj mig med dödligt gift, och låt mig dö
 Förr än man ropat -- "lefve drottningen!"</poem>

<i>Elis.</i> <poem>Gå, arma själ, jag ej afundas dig,
 Och önska dig ej ondt mig till behag.</poem>

<i>Anna.</i> <poem>Ej det? Då han, som nu min make är,
 Kom till mig, då jag följde Henriks lik
 Och knappt det blod var tvättadt från hans händer
 Som rann ifrån min första engla-make
 Och detta döda helgon som jag sörjde;
 O! då jag Richard såg i anletet,
 Jag önskade så här: "Förbannad du,
 Som mig så ung till gammal enka gjort!</poem>
<poem>Om du dig gifter, sorg din bädd belägre,
 Och må ditt vif -- om någon är så galen --
 Mer olycksalig blifva då du lefver,
 Än du har gjort mig med min makes död!"
 Och se, förrän jag hunnit repa opp
 Förbannelsen ännu en gång, ja plötsligt,
 Mitt qvinnohjerta blef så groft besnärjdt
 Utaf hans söta ord och underkastadt
 Min egen själs förbannelse, som städse
 Allt sedan hållit mina ögon vakna;
 Ty ej en enda timma njöt jag än
 Uti hans bädd den gyldne sömnens dagg,
 Men väcktes jemt utaf hans stygga drömmar.
 Dessutom för min fader Warwicks skull
 Han hatar mig och gör snart af med mig.</poem>

<i>Elis.</i> <poem>Farväl, du arma hjerta, jag dig ömkar.</poem>

<i>Anna.</i> <poem>Ej mer än i min själ för er jag ömmar.</poem>

<i>Dors.</i> <poem>Farväl, du som med qval din höghet helsar!</poem>

<i>Anna.</i> <poem>Farväl, du arme, som tar afsked af den!</poem>

<i>Hert.</i> <poem><i>(Till <sc>Dorset</sc>).</i> Gå du till Richmond; lyckan  dig ledsage!
 <i>(Till <sc>Anna</sc>).</i> Gå du till Richard; englar dig beskydde!
 <i>(Till <sc>Elisabeth</sc>).</i> Gå du till helig fristad; frid med dig!
 Jag till min graf, der jag i ro skall hvila!
 Jag redan skådat åtti sorgens år,
 Hvar timmas fröjd en veckas qval mig bådat.</poem>

<i>Elis.</i> <poem>Dröj! Än en gång vi se oss om till Towern. --
 Du gamla stenhop,<footnote>Det djupt rörande i dessa ord torde ej undgå läsaren.</footnote> ömka mina barn,
 Dem afund spärrat inom dina murar.
 Da hårda vagga åt så snälla små!
 Du gråstensamma! bistra lekkamrat
 Åt späda prinsar, ack, se om dem väl!
 Så bjuder dårlig sorg åt stenar sitt farväl.</poem>

<i>(De gå).</i>
</chapter>

<chapter name="Richard den tredje. IV, 2">
<h2>ANDRA SCENEN.</h2>

Ett praktrum i slottet.

<i>(Fanfarer. <sc>Richard</sc> som konung på sin thron, 
<sc>Buckingham, Catesby</sc>, en page och flere).</i>

<i>Rich.</i> <poem>Aflägsnen er. -- Min frände Buckingham, --</poem>

<i>Buck.</i> <poem>Ers majestät!</poem>

<i>Rich.</i> <poem>Gif mig din hand. Ditt bistånd och ditt råd
 Har lyftat upp till denna höjd kung Richard: --
 Men skall vår ära lefva blott en dag,
 Säg, eller länge och åt den vi fröjdas?</poem>

<i>Buck.</i> <poem>Än lefver den och lefve så för evigt!</poem>

<i>Rich.</i> <poem>Åh Buckingham, nu är jag en probersten
 Och pröfvar dig om du är äkta guld; --
 Ung Edvard lefver; -- gissa hvad jag menar.</poem>

<i>Buck.</i> <poem>Säg ut, min dyre prins.</poem>

<i>Rich.</i> <poem>Kung vill jag vara, hör du, Buckingham.</poem>

<i>Buck.</i> <poem>Det är ni ju, stormäktigaste herre.</poem>

<i>Rich.</i> <poem>Ha! är jag kung? Ja visst; men Edvard lefver.</poem>

<i>Buck.</i> <poem>Sant, ädle prins.</poem>

<i>Rich.</i>                   <poem>O, hvilken bitter slutföljd,
 Att Edvard lefva skall, -- "sant, ädle prins!"
 Du plägade så trög ej vara, frände; --
 Rent ut! bastarderna de måste dö;
 Jag vill att genast de expedieras.
 Hvad har du nu att säga? Fort, var kort.</poem>

<i>Buck.</i> <poem>Ers höghet handle efter välbehag.</poem>

<i>Rich.</i> <poem>Ha, ha, du är af is, din vänskap fryser:
 Säg, om du gillar att de skola dö?</poem>

<i>Buck.</i> <poem>Min dyre kung, låt mig få draga andan,
 Förr än bestämdt jag talar i den saken.
 Jag vill på stund ers nåd min tanke säga.
 <i>(<sc>Buckingham</sc> går).</i></poem>

<i>Cat.</i> <poem><i>(Afsides).</i> Vred kungen är; han biter sig i läppen.<footnote>Krönikorna förtälja, att Richard brukade göra så, då han var ond eller tankfull.</footnote></poem>

<i>Rich.</i> <poem><i>(Stiger ned af thronen).</i> Jernsega narrar och tanklösa pojkar</poem>

<poem>Det är mitt folk; <sp>den</sp> duger ej för mig,
 Som genomskådar mig med skarpa ögon; --
 Den högtuppsatte Buckingham blir krånglig --
 Pojke!</poem>

<i>Pag.</i> <poem>Mylord!</poem>

<i>Rich.</i> <poem>Säg, vet du någon som för guld kan köpas
 Att uti löndom göra dödsbedrift?</poem>

<i>Pag.</i> <poem>En missbelåten herre känner jag,
 Hvars torftighet ej passar till hans stolthet;
 Guld mer förmår än tjugo talare
 Hos honom; hvad som helst han gör för guld.</poem>

<i>Rich.</i> <poem>Hvad heter han?</poem>

<i>Pag.</i>                  <poem>Han heter Tyrrel, herre.</poem>

<i>Rich.</i> <poem>Jag känner karl'n; gå, hemta honom hit. --
 <i>(Pagen går).</i>
 Den der djuptänkta sluga Buckingham
 Får mer ej vara mina rådslags granne,
 Har han otröttad hållit ut så länge
 Och drager efter andan nu? -- Må gjordt!
 <i>(<sc>Stanley</sc> kommer).</i>
 Lord Stanley, nå, hvad bringar ni för nytt?</poem>

<i>Stanl.</i> <poem>Vet, dyre kung,
 Att markis Dorset flyktat har till Richmond
 Uti de länder der han vistas.</poem>

<i>Rich.</i>                   <poem>Catesby,
 Kom hit, sprid ut det rykte uti staden,
 Att Anna, min gemål, är farligt sjuk.
 Jag mellertid skall hålla henne inne.
 Sök ut åt mig en karl af ringa härkomst,
 Den vill jag gifta strax med Clarences dotter;
 Dum pojken är; jag fruktar icke honom. --
 Se, hur du står och drömmer! Hör du ej?
 Sprid ut, att Anna, drottningen, är dödssjuk;
 Gesvindt! Jag måste framför allt förgöra
 Hvart hopp hvars tillväxt kunde skada mig. --</poem>

<i>(<sc>Catesby</sc> går).</i>
<poem>Nu måste jag min broders dotter äkta,
 Ty annars står min thron på sköra glaset --
 Först mörda bröderna, så äkta henne!
 Osäkert spel! Men, van i blod att vandra,
 Man drar den ena synden på den andra.
 Ej gråtmild ömhet bor i detta öga. --
 <i>(Pagen kommer med <sc>Tyrrel</sc>).</i>
 Du heter Tyrrel?</poem>

<i>Tyrr.</i> <poem>James Tyrrel, eder trogne undersåte.</poem>

<i>Rich.</i> <poem>Du är så ock?</poem>

<i>Tyrr.</i>               <poem>Sätt mig på prof, min kung.</poem>

<i>Rich.</i> <poem>Säg, djerfs du en af mina vänner mörda?</poem>

<i>Tyrr.</i> <poem>Befall! Dock heldre tvenne fiender.</poem>

<i>Rich.</i> <poem>Der har du det; två erke-fiender,
 Fiender till min ljufva sömn och hvila,
 Det är som du skall få att göra med;
 Tyrrel, de der bastarderna i Towern. --</poem>

<i>Tyrr.</i> <poem>Gif fritt tillträde blott till dem, och jag
 Skall snart från denna fruktan er befria.</poem>

<i>Rich.</i> <poem>Du sjunger ljuf musik. Kom närmre, Tyrrel;
 Det här är tecknet: -- luta hit ditt öra;
 <i>(Hviskar till honom).</i>
 Och intet vidare; -- säg: "det är gjordt,"
 Och jag skall gynna dig och dig befordra.</poem>

<i>Tyrr.</i> <poem>Det strax skall vara gjordt. <i>(Går).</i></poem>

<i>(<sc>Buckingham</sc> kommer tillbaka).</i>

<i>Buck.</i> <poem>Mylord, nu har jag i min själ begrundat
 Den saken som ni nyss mig sporde om.</poem>

<i>Rich.</i> <poem>Godt, det får vara. Dorset flytt till Richmond.</poem>

<i>Buck.</i> <poem>Mylord, så har jag hört berättas.</poem>

<i>Rich.</i> <poem>Stanley, han är er stjufson; -- märk det väl.</poem>

<i>Buck.</i> <poem>Mylord, jag kommer att den gåfvan kräfva,
 För hvilken ni er tro och ära pantsatt,
 Grefskapet Hereford och lösöregodset
 Som ni har lofvat mig till egendom.</poem>

<i>Rich.</i> <poem>Stanley, gif akt uppå er hustru; skickar
 Hon bref till Richmond, får ni stå till svars.</poem>

<i>Buck.</i> <poem>Hvad svarar eders nåd på min begäran?</poem>

<i>Rich.</i> <poem>Jag kommer nu ihåg -- Henrik den sjette
 Har spått, att Richmond skulle blifva konung,
 Då Richmond ännu var en liten pojke.
 Konung! -- kanhända. --</poem>

<i>Buck.</i> <poem>Mylord, --</poem>

<i>Rich.</i>            <poem>Hur kom det till, att ej profeten
 Den gången också kunde spå, att jag,
 Som stod bredvid, hans bane skulle blifva?</poem>

<i>Buck.</i> <poem>Mylord, det grefskap som ni lofvat mig --</poem>

<i>Rich.</i> <poem>Richmond! -- Då sist jag var i Exeter,
 Så blef af mayor'n mig slottet artigt visadt;
 Han kallade det -- Rougemont: det namnet
 Kom mig att studsa, ty en Irländsk bard
 Mig spått, att jag ej länge skulle lefva,
 I fall jag finge Richmond se.</poem>

<i>Buck.</i>                   <poem>Mylord, --</poem>

<i>Rich.</i> <poem>Säg, hvad är klockan?</poem>

<i>Buck.</i>                       <poem>Jag mig frihet tager
 Att eders nåd påminna om sitt löfte.</poem>

<i>Rich.</i> <poem>Godt;
 Men hvad är klockan?</poem>

<i>Buck.</i>          <poem>Uppå slaget tio.</poem>

<i>Rich.</i> <poem>Nå väl, låt henne slå.</poem>

<i>Buck.</i>                        <poem>Låt henne slå?</poem>

<i>Rich.</i> <poem>Ja, ty du står som en slaghammare
 Och hindrar mina tankar med ditt kält;
 Jag ej vid gifvar-lynne är i dag.</poem>

<i>Buck.</i> <poem>Säg mig likväl bestämdt ja eller nej.</poem>

<i>Rich.</i> <poem>Du hindrar mig; jag är ej vid det lynnet.</poem>

<i>(<sc>Richard</sc> går med sin svit).</i>

<i>Buck.</i> <poem>Står så det till? Belönas trogna tjenster
 Med sådant hån? Jag honom gjort till kung!
 Hastings jag mins; till Brecknock vill jag gå,
 Allt medan än mitt hufvud sitter på.
 <i>(Går).</i></poem>
</chapter>
<chapter name="Richard den tredje. IV, 3">
<h2>TREDJE SCENEN.</h2>

<i>(<sc>Tyrrel</sc> kommer).</i>

<i>Tyrr.</i> <poem>Gjordt är det blodiga och grymma dådet,
 Det gräsligaste, ömkligaste mord,
 Som nånsin England gjort sig skyldigt till.
 Dighton och Forrest, dem jag hade hyrt
 Till denna samvetslösa slagt, fastän
 De voro stora skurkar och banditer,
 Så smälte de af mild medömkan dock,
 Och greto så som barn vid detta sorgespel.
 "O så," sad' Dighton, "lågo dessa små,"
 "Så, så," sad' Forrest, "slöto de hvarandra
 I oskulds hvita alabasterarmar;
 Och deras läppar, fyra röda rosor
 På samma stjelk, i somrnarfägring kysstes.
 En bönbok låg på deras hufvudgärd!
 Och det höll på att gripa mig," sad' Forrest,
 "Men sjelfva djefvulen" -- här teg den bofven,
 Och Dighton fortfor så, -- "nu qväfde vi
 Det skönaste naturens mästerstycke,
 Som sedan verldens skapelse blef danadt." --
 Så gingo båda två med samvetsqval
 Mållösa bort; jag lät dem gå och bringar
 Nu till en blodstänkt konung denna tidning.
 <i>(<sc>Richard</sc> uppträder).</i>
 Här kommer han. -- Hell, eders majestät!</poem>

<i>Rich.</i> <poem>Tyrrel, gör du mig lycklig med ditt budskap?</poem>

<i>Tyrr.</i> <poem>Om det att hafva gjort hvad ni befallt
 Kan göra eder lycklig, så var lycklig,
 Ty det är gjordt.</poem>

<i>Rich.</i>       <poem>Har sjelf du sett dem döda?</poem>

<i>Tyrr.</i> <poem>Min konung, ja.</poem>

<i>Rich.</i>                 <poem>Begrafna också, Tyrrel?</poem>

<i>Tyrr.</i> <poem>Towerns kaplan han har begrafvit dem;
 Hvar, sanningen att säga, vet jag icke.</poem>

<i>Rich.</i> <poem>Kom till mig, Tyrrel, när supén är slut;
 Du skall berätta mig om deras dödssätt.
 Tänk efter mellertid hvad du vill hafva,
 Och du skall bli arfvinge till din önskan.
 Till dess, farväl.</poem>

<i>Tyrr.</i> <poem>Jag ödmjukt tager afsked. <i>(Går).</i></poem>

<i>Rich.</i> <poem>Clarences son, den har jag spärrat in;
 Hans dotter har jag gifvit simpelt gifte.
 I Abrahams sköte slumra Edvards söner,
 Och Anna har åt verlden sagt god natt.
 Nu, då jag vet, att Richmond fäst sitt öga
 På ung Elisabeth, min broders dotter,
 För att med detta gifte vinna kronan,
 Så går jag sjelf åstad och friar muntert.</poem>

<i>(<sc>Catesby</sc> kommer).</i>

<i>Cat.</i> <poem>Mylord, --</poem>

<i>Rich.</i>           <poem>Hvad har du till att säga mig,
 Godt eller ondt, då så du rusar in?</poem>

<i>Cat.</i> <poem>Ondt, herre: Morton flyktat har till Richmond,
 Och Buckingham med tappra män från Wales
 I vapen är; hans makt tillväxer stundligt.</poem>

<i>Rich.</i> <poem>Ely hos Richmond gör mig mer bekymmer
 Än Buckinghams hopskrapade armée.
 Kom, jag har lärt, att ängsligt grubbel är
 En tjenare af bly åt sömnigt uppskof,
 Som släpar uselt tiggeri i spåren.
 Qvick som en eld nu vare tankens vinge
 Och som en Hermes framför Zeus sig svinge!
 Gå, samla folk; min klokhet är mitt värn,
 Och uppror tämjes, kort och godt, med jern.</poem>

<i>(De gå).</i>
</chapter>
<chapter name="Richard den tredje. IV, 4">
<h2>FJERDE SCENEN.</h2>

Utanföre palatset.

<i>(Drottning <sc>Margaretha</sc> uppträder).</i>

<i>Marg.</i> <poem>Så börjar deras lycka nu att mogna</poem>
<poem>Och smälta ned i dödens ruttna gap.
 Här har jag gått på lur i dessa trakter
 Att åse mina fienders förderf.
 Inledningen var gräslig; jag har sett den
 Och går till Frankrike. Jag hoppas slutet
 Skall blifva lika svart och bittert tragiskt.
 Elända Margaretha, bort hvem kommer?</poem>

<i>(Drottning <sc>Elisabeth</sc> och hertiginnan af <sc>York</sc> uppträda).</i>

<i>Elis.</i> <poem>Ack, mina stackars prinsar! söta barn!
 Små blomsterknoppar, som ej blommat än!
 Om edra själar sväfva än i luften,
 Ej fästade af evighetens dom,
 Kringsväfven mig med edra skära vingar
 Och hören eder moder hur hon jemrar!</poem>

<i>Marg.</i> <poem>Kringsväfven henne!
 Och sägen henne: rätt för rätt har satt
 Vår morgongryning i en evig natt.</poem>

<i>Hert.</i> <poem>Så många qval min stämma hafva krossat,
 Att stum och stel min tunga är af jemmer, --
 Edvard Plantagenet, hvi är du död?</poem>

<i>Marg.</i> <poem>Plantagenet går för Plantagenet,
 Edvard för Edvard döden ger sin rätt.</poem>

<i>Elis.</i> <poem>Flyr du, o Gud, ifrån så späda lam
 Och kastar dem i ulfvens grymma gap?
 När sof du förr vid sådan gräslig gerning?</poem>

<i>Marg.</i> <poem>När helig Henrik och min Edvard dräptes.</poem>

<i>Hert.</i> <poem>Du döda lif, du blinda syn, du spöke,
 Som vandrar som en dödman uti lifvet,
 Du qvalens hem, du verldens blygd, du lif
 Som röfvat till dig grafvens rättigheter,
 Du alla sorgers innehållsregister,
 Slå nu till ro din oro här på Englands
 Lagbundna jord, som så olagligt blifvit
 Dränkt i oskyldigt blod!
 <i>(Sätter sig ned).</i></poem>

<i>Elis.</i>                                       <poem>Ack, om du kunde
 Så snart bevilja mina ben en graf,</poem>
<poem>Som du erbjuder mig ett sorgens säte,
 Jag skulle jorda dem, ej hvila här!
 Ack, hvem har skäl att sörja, om ej vi?
 <i>(Hon sätter sig bredvid henne).</i></poem>

<i>Marg.</i> <poem>Om gammal sorg den mesta vördnad kräfver,
 Så gen åt min då åldrens företräde
 Och låten mina qval få jemra främst,
 Så vida sorger kunna tåla sällskap.
 <i>(Sätter sig bredvid dem).</i>
 Sen mina sorger an och räknen edra: --
 Min var en Edvard, Richard honom drap;
 Min var en make, Richard honom drap;
 Din var en Edvard, Richard honom drap,
 Din var en Richard, Richard honom drap.</poem>

<i>Hert.</i> <poem>Min var en Richard ock; du honom drap.
 Min ock en Rutland; du hans dråp beredde.</poem>

<i>Marg.</i> <poem>Din ock en Clarence; Richard honom drap.
 Utur ditt skötes röfvarkula kröp
 En helvets-hund, som jagar oss till döds,
 En hund som tänder fick, förr'n han fick ögon,
 Att sarga lam och sleka deras blod,
 Förhärjarn af Guds sköna skapelser,
 Den ståteligaste tyrann på jorden,
 Som herrskar i blodsprängda ögons gråt;
 Se, honom har din qved släppt ut i verlden
 Att jaga oss i våra grafvar ned. --
 Du store, stränge och rättvise Gud,
 Jag tackar dig, att denna slagtarhunden
 Nu gnager på sin egen moders lifsfrukt
 Och mänger henne in i andras sorger!</poem>

<i>Hert.</i> <poem>Åt mina qval ej jubla, Henriks maka!
 Gud vet, att jag har gråtit öfver dina.</poem>

<i>Marg.</i> <poem>Förlåt mig; jag är hungrig efter hämd
 Och frossar nu i dess åskådande.
 Död är din Edvard, som min Edvard drap;
 Din andra Edvard mördad för min Edvard;
 York var blott mellangift, då ej de båda</poem>
<poem>Min väldiga förlust uppväga kunde.
 Död är din Clarence, som min Edvard stack;
 Åskådarne vid detta sorgespel,
 Den falska Hastings, Rivers, Vaughan, Grey,
 I förtid gått i mörka grafven ned.
 Blott Richard lefver, helvets svarta ombud,
 Qvarlemnad enkom för att värfva själar
 Och skicka dit dem; snart, o snart det kommer
 Hans ömkeliga slut af ingen ömkadt,
 Och jorden remnar och helvet brinner,
 Och djeflar tjuta och helgon bedja
 Att han må färdas plötsligt härifrån --
 Säg upp hans lifstids-städja, gode Gud,
 Att jag må lefva för att kunnn säga:
 "Död är den hunden!"</poem>

<i>Elis.</i> <poem>O du har spått den dagen skulle komma,
 Då jag din hjelp behöfde att förbanna
 Den stinna spindeln, den puckelpaddan!</poem>

<i>Marg.</i> <poem>Då kallade jag dig en målad drottning,
 En stackars skugga, skenbild af min lycka,
 En härmning blott af hvad jag verkligt var,
 En falsk affisch till gräsligt skådespel,
 En högtuppsatt som skulle störtas djupt,
 En mor som blott till hån fått fagra söner,
 En dröm om hvad du var, en brokig flagg
 Utsatt till mål för hvarje farligt skott,
 En majestätets skylt, en flägt, en bubbla,
 En drottning blott på lek att fylla scenen.
 Hvar är din make nu? Hvar dina bröder?
 Hvar dina söner? Hvar de glada dagar?
 Hvem böjer knä och säger -- drottning, hell?
 Hvar pärerna som ödmjukt bockade?
 Hvar dessa hopar som ikring dig trängdes?
 Mins hvad du var, och se hvad nu du är:
 Förr lycklig maka, nu bedröfvad enka;
 Förr fröjdfull moder, barnlös nu och tröstlös;
 Förr tiggd af alla, nu en tiggerska:</poem>
<poem>Förr drottning, nu en sorgbekrönt slafvinna;
 Förr barsk mot mig, som nu är barsk mot <sp>dig;</sp>
 Förr en som alla skrämt, nu skrämd för <sp>en;</sp>
 Förr lydd af alla, nu af ingen lydd.
 Så har rättvisans hjul nu rullat kring
 Och lemnat dig som tidens säkra rof,
 Då du blott tanken har af hvad du var
 Att plåga dig dessmer med hvad du är.
 Min rang du röfvat; har du icke vunnit
 I lika mått din del af mina sorger?
 Nu bär din stolta hals mitt halfva ok,
 Och här jag drar mitt trötta hufvud undan
 Och lemnar dig min börda hel och hållen.
 Farväl, Yorks hustru; på den franska jorden --
 Der skola mina glädjetårar rinna
 Åt engelsk sorg, du sorgernas furstinna!</poem>

<i>Elis.</i> <poem>O du som är så lärd i att förbanna,
 Dröj, lär mig mina fiender förbanna!</poem>

<i>Marg.</i> <poem>Sof ej om natten, fasta hela dagen;
 Jemför död fröjd med lefvande bekymmer;
 Tänk dina barn mer fagra än de voro,
 Och den som drap dem värre än han är;
 Ju mer du mins, dess mer bli qvalen sanna;
 Betänk det väl, och du har lärt förbanna.</poem>

<i>Elis.</i> <poem>O, hvässa mina slöa ord med dina!</poem>

<i>Marg.</i> <poem>Ditt qval skall skärpa dem så hvasst som mina.
 <i>(<sc>Margaretha</sc> går).</i></poem>

<i>Hert.</i> <poem>Hvi skall olyckan vara rik på ord?</poem>

<i>Elis.</i> <poem>Luft-fyllda talemän för stumma sorger,
 Arftagare till fröjder utan arf,
 Beklämda tolkar som af jemmer flämta!
 Låt dem få andrum; ge de ingen tröst,
 Så lätta de likväl ett qvalfullt bröst.</poem>

<i>Hert.</i> <poem>Välan! så spara ej din tunga; följ mig
 Och låt oss qväfva uti bittra ord
 Min son, som djefvulskt dina söner qväft.
 <i>(Trummor höras).</i>
 Jag hör hans trumma, -- ropa med besked.</poem>

<i>(Konung <sc>Richard</sc> kommer marscherande med sitt följe).</i>

<i>Rich.</i> <poem>Hvem vågar hejda mig der fram jag tågar?</poem>

<i>Hert.</i> <poem>Ack! hon som borde hafva hejdat dig,
 Med strypning uti sitt fördömda sköte,
 Från alla mord som du, din usling, gjort.</poem>

<i>Elis.</i> <poem>Har du med gyldne krona skylt den panna,
 Hvarest, om rätt var rätt, inbrännas borde
 Att du den kronans rätta arfving mördat
 Och mördat mina barn och bröder grymt?
 Säg mig, du skurk, hvar äro mina barn?</poem>

<i>Hert.</i> <poem>Du padda, säg, hvar är din broder Clarence,
 Och lilla Ned. Plantagenet, hans son?</poem>

<i>Elis.</i> <poem>Hvar är den ädla Rivers, Vaughan, Grey?</poem>

<i>Hert.</i> <poem>Hvar är den gode Hastings?</poem>

<i>Rich.</i> <poem>Apell, trumpeter! trummor, slå allarm!
 Låt himlen ej de sladderkärngar höra
 Som häda Herrans smorda; slå allarm! --
 <i>(Trumpeter och trummor).</i>
 Haf tålamod och tala vackert med mig,
 Ty annars skall med krigiskt larm och buller
 Så här jag dränka edert skriande.</poem>

<i>Hert.</i> <poem>Är du min son?</poem>

<i>Rich.</i> <poem>Ja, lofvad vare Gud, min far och ni.</poem>

<i>Hert.</i> <poem>Hör då tålmodigt min otålighet.</poem>

<i>Rich.</i> <poem>Min fru, jag har en smula af ert lynne,
 Tål ej en ton af förebråelse.</poem>

<i>Hert.</i> <poem>O, låt mig tala!</poem>

<i>Rich.</i>                  <poem>Tala; jag är döf.</poem>

<i>Hert.</i> <poem>Jag mild och vänlig vill i orden vara.</poem>

<i>Rich.</i> <poem>Och kort, fru moder; jag har brådtom nu.</poem>

<i>Hert.</i> <poem>Har du så brådtom? Jag på dig har väntat,
 Det vete Gud, i marter och i dödsångst.</poem>

<i>Rich.</i> <poem>Kom jag dock ej till slut till eder lisa?</poem>

<i>Hert.</i> <poem>Nej, vid Guds helga kors! Knappt famfödd vorden,
 Du gjorde mig ett helvete på jorden.
 En gräslig barnsbörd var att föda dig;</poem>
<poem>Din späda barndom envis var och ondsint;
 Din skoltid vild, förtviflad, rasande;
 Din ungdom djerf och fräck och oförvägen;
 Din mandom stolt och fin och slug och blodig,
 Mer mild, dock värre, stilla uti hat.
 Kan du en enda lycklig tinmma nämna,
 Som jag uti ditt sällskap njutit har?</poem>

<i>Rich.</i> <poem>Om jag är så misshaglig för ert öga, <footnote>Straxt ofvanföre denna vers har öfversättaren utelemnat två, som icke kunna rätt begripligt återgifvas. De engelska kommentatorerna äro icke heller rätt ense om huru de skola förstås. Förmodeligen innebära de en förebråelse åt modren för någon kärleksaffär, till hvilken Richard såsom barn skulle hafva varit ett osedt vittne.</footnote>
 Så låt mig gå och ej förtörna er. --
 Trummor!</poem>

<i>Hert.</i> <poem>Jag ber dig, lyssna till mitt tal.</poem>

<i>Rich.</i> <poem>Ni talar allt för bittert.</poem>

<i>Hert.</i>                            <poem>Blott ett ord,
 Och jag skall aldrig mera tala till dig.</poem>

<i>Rich.</i> <poem>Nå väl.</poem>

<i>Hert.</i> <poem>Om du ej faller sjelf för Herrans hämd,
 Förr'n du från detta krig med seger kommer,
 Så dör väl jag af ålderdom och sorg
 Och ser dig aldrig mer; tag derför med dig
 Den tyngsta af en mors förbannelser,
 Som mer i striden skall dig tynga ned
 Än hela pansarskruden som du bär!
 För dina fiender min bön skall kämpa,
 Och Edvards söners barnasjälar hviska
 Mod och förtröstan åt din fiende
 Samt lofva honom makt och segerlycka.
 Du blodig är, och blodigt skall du ända;
 Så skändligt som ditt lif skall död dig skända.
 <i>(Går).</i></poem>

<i>Elis.</i> <poem>Långt mera skäl jag har att dig förbanna,
 Men mindre mod; jag säger amen blott.
 <i>(Vill gå).</i></poem>

<i>Rich.</i> <poem>Dröj ni, min fru; jag har ett ord att säga.</poem>

<i>Elis.</i> <poem>Fler söner har jag ej af kungligt blod
 Åt dig att mörda, Richard; -- mina döttrar
 Som nunnor bedja skola, icke gråta
 Som drottningar; spar derför deras lif.</poem>

<i>Rich.</i> <poem>Ni har en dotter nämnd Elisabeth,
 Dygdig och vacker, konungslig och from.</poem>


<i>Elis.</i> <poem>Och skall hon dö för det? Låt henne lefva,
 Och jag vill hennes seder sjelf förderfva,
 Befläcka hennes skönhet, sjelf mig skylla
 För otrohet mot Edvards äkta säng
 Och draga brottets slöja öfver henne.
 Blott hon går fri för dina blods-idrotter,
 Jag tillstår fritt: hon är ej Edvards dotter.</poem>

<i>Rich.</i> <poem>Ej klandra hennes börd; den kunglig är.</poem>

<i>Elis.</i> <poem>Jag nekar det och räddar hennes lif.</poem>

<i>Rich.</i> <poem>Blott hennes härkomst räddar hennes lif.</poem>

<i>Elis.</i> <poem>Den räddningen blef hennes bröders död.</poem>

<i>Rich.</i> <poem>Vid deras födsel lyste onda stjernor.</poem>

<i>Elis.</i> <poem>Nej, onda vänner togo deras lif.</poem>

<i>Rich.</i> <poem>Oemotståndelig är ödets dom.</poem>

<i>Elis.</i> <poem>Ja, då en gudlös man är ödets herre.
 En bättre död var ämnad mina små,
 Om Gud ett bättre lif dig hade gifvit.</poem>

<i>Rich.</i> <poem>Ni talar så som om jag mördat dem.</poem>

<i>Elis.</i> <poem>Ja visst! Ty deras farbror dem beröfvat
 Fröjd, kungarike, fränder, frihet, lif.
 Hvem det ock var som stack de små ihjäl,
 Ditt lömska hufvud styrde dock den stöten;
 Helt säkert mördarknifvens egg var slö,
 Till dess den hvässtes på ditt hårda hjerta
 För att i mina lambs inelfvor rasa.
 Om långlig sorg ej tämde vilda sorger,
 Så skulle ej min tunga slå ditt öra
 Med mina söners namn förr'n mina naglar
 I dina ögon skulle gå till ankars
 Och jag i sådan gräslig dödens bugt,
 Liksom en slup som tackel mist och segel,
 Mot ditt klipphårda hjerta slås i kras.</poem>

<i>Rich</i>. <poem>Må så jag lyckas i mitt företag
 Och detta örligs blodiga bedrifter,
 Som er och edra mera godt jag unnar,
 Än någonsin J lidit ondt af mig.</poem>

<i>Elis.</i> <poem>Hvad godt, af himlens anlete betäckt,
 Kan väl upptäckas, som är mig till godo?</poem>

<i>Rich.</i> <poem>Upphöjas kunna edra barn, min fru.</poem>

<i>Elis.</i> <poem>På en schawott att mista hufvudet?</poem>

<i>Rich.</i> <poem>Nej, upp till lyckans höjd och värdighet,
 En kunglig bild af denna jordens ära.</poem>

<i>Elis.</i> <poem>Nå, smickra då min sorg; berätta mig;
 Förtälj, hvad stånd, hvad värdighet, hvad ära
 Kan du åt någon af min ätt förskaffa?</poem>

<i>Rich.</i> <poem>Allt hvad jag äger, ja, mig sjelf och allt
 Till ett af dina barn jag skänka vill;
 Dränk så uti ditt vreda hjertas Lethe
 Det dystra minnet af de oförrätter,
 Som du förmenar att jag gjort mot dig.</poem>

<i>Elis.</i> <poem>Var kort, på det att ej din godhets tillbud
 Må räcka längre än din godhet sjelf.</poem>

<i>Rich.</i> <poem>Af allt mitt hjerta älskar jag din dotter.</poem>

<i>Elis.</i> <poem>Min dotters moder tror det ock af hjertat.</poem>

<i>Rich.</i> <poem>Hvad tror du då?</poem>

<i>Elis.</i> <poem>Att du af hjertat älskar så min dotter,
 Som du af hjertat älskat hennes bröder
 Och jag af hjertat tackar dig för det.</poem>

<i>Rich.</i> <poem>Var ej så snabb min mening att förvända;
 Af allt mitt hjerta älskar jag din dotter
 Och vill till Englands drottning henne göra.</poem>

<i>Elis.</i> <poem>Hvem tror du då skall blifva hennes kung?</poem>

<i>Rich.</i> <poem>Den som till drottning henne gör; hvem annars?</poem>

<i>Elis.</i> <poem>Hvem? Du?</poem>

<i>Rich.</i>           <poem>Just jag; hvad tycker ni, min fru?</poem>

<i>Elis.</i> <poem>Hur kan du fria till min dotter, Richard?</poem>

<i>Rich.</i> <poem>Det är hvad just af er jag ville lära,
 Som bäst af alla känner hennes lynne.</poem>

<i>Elis.</i> <poem>Vill du af mig det lära?</poem>

<i>Rich.</i>                          <poem>Hjertans gerna.</poem>

<i>Elis.</i> <poem>Nå väl, så skicka henne då till skänks
 Med hennes bröders mördare ett par
 Blodstänkta hjertan; rista in på dem</poem>
<poem>Edvard och York; då gråter hon kanhända;
 Gif henne då -- som fordom Margaretha
 Din fader gaf i Rutlands hjertblod doppad --
 En näsduk, som, säg henne det, har druckit
 Ur hennes bröders hjerta purpursaften;
 Bed henne torka ögonen med den.
 Om detta ej till kärlek henne lockar,
 Så sänd på dina ädla dåd en lista;
 Säg, att du mördat hennes farbror Clarence
 Och morbror Rivers samt för hennes skull
 Gjort kort process med hennes faster Anna.</poem>

<i>Rich.</i> <poem>Ni hånar mig; det är ej rätta sättet
 Att vinna henne.</poem>

<i>Elis.</i>      <poem>Intet annat fins,
 Så framt du ej en annan skepnad tager
 Och ej den Richard är som detta gjort.</poem>

<i>Rich.</i> <poem>Om jag det gjort af kärlek blott till henne?</poem>

<i>Elis.</i> <poem>Ja visst; då kan hon ju ej ge dig korgen,
 Då med så mycket blod du kärlek köpt.</poem>

<i>Rich.</i> <poem>Det som är gjordt är gjordt, kan icke ändras;
 Högst oförståndigt handlar ofta menskan
 Och får godtgöra det uti en framtid.
 Om jag från edra söner tagit riket,
 Så vill till bot jag ge det åt er dotter.
 Om jag er lifsfrukt dödat har, så vill
 Utur er dotters sköt jag väcka upp
 Er säd igen i mina lifsarfvingar.
 Det namnet mormor är ej mindre kärt
 Än sjelfva detta ljufva modersnamnet,
 Ty barnbarn äro barn i andra led,
 Kraft af er kraft, och blod utaf ert blod,
 Och samma mödas frukt, med undantag
 Utaf en qvalens natt af henne liden
 För hvilken ni har lidit samma sveda.
 Er ungdoms plåga voro <sp>edra</sp> barn,
 Er ålders hugnad mina skola blifva;
 Hvad ni har mist var blott en son som kung;</poem>
<poem>Men denna mistning gör er dotter drottning.
 Jag vill ersätta er så godt jag kan;
 Tag derför mot hvad jag välvilligt bjuder.
 Dorset, er son, som med förfärad själ
 På främmad jord går missbelåten kring,
 Skall detta ljufva band snart kalla hem
 Till mäktig rang och höga äreställen.
 Och konungen, som nämnt er sköna dotter
 Sin hustru, skall med all förtrolighet
 Er Dorset broder kalla; än en gång
 Ni skall som moder till en konung helsas,
 Och onda tiders alla härjningar
 Med dubbel rikedom af fröjd belönas.
 Ha! än vi lefva mången glädjens dag,
 Och hvarje tår ni fällt skall komma åter
 Förvandlad till en orientens perla;
 Så tårars lån skall rikligt gäldas er
 Med tiofaldig lyckas räntevinst.
 Gå nu, min moder, till din dotter, gå;
 Lär hennes blyga ungdom hvad du vet;
 Böj hennes öra till ett kärligt tal,
 Väck gyldne höghets djerfva flamma upp
 I hennes späda barm; bered prinsessan
 På kärleksfröjders ljufligt tysta timmar,
 Och då med denna arm jag tuktat har
 En dverg-rebell, en hjernlös Buckingham,
 Jag vänder åter krönt med segerkransar
 Och för din dotter till en hjeltes bädd;
 Der vill jag henne min triumf förtro,
 Hon skall bli segrarinna, Cæsars Cæsar.</poem>

<i>Elis.</i> <poem>Hur skall jag säga? Hennes faders broder,
 Hvad, eller hennes onkel? Eller han
 Som hennes bröder drap och hennes onkler?
 I hvilket namn skall jag till henne fria
 Som Gud och lag och dygd och samvete
 Kan göra giltigt i det späda hjertat?</poem>

<i>Rich.</i> <poem>Säg: Englands frid beror på detta gifte.</poem>

<i>Elis.</i> <poem>Som hon skall köpa med en evig ofrid.</poem>

<i>Rich.</i> <poem>Säg, att en kung som kan befalla beder.</poem>

<i>Elis.</i> <poem>Om det som kungars kung förbjudit har.</poem>

<i>Rich.</i> <poem>Säg, att hon skall en mäktig drottning blifva.</poem>

<i>Elis.</i> <poem>Och så som jag begråta denna titel.</poem>

<i>Rich.</i> <poem>Säg henne, att jag evigt henne älskar.</poem>

<i>Elis.</i> <poem>Hur länge skall då detta "evigt" räcka?</poem>

<i>Rich.</i> <poem>Med kärlig kraft tills hennes lif är slut.</poem>

<i>Elis.</i> <poem>Och hennes hulda lif hur länge räcka?</poem>

<i>Rich.</i> <poem>Så länge himlen och naturen vill.</poem>

<i>Elis.</i> <poem>Så länge helvetet och Richard vill.</poem>

<i>Rich.</i> <poem>Säg: hennes kung är hennes undersåte.</poem>

<i>Elis.</i> <poem>Hon, undersåten, skyr ett sådant herrskap.</poem>

<i>Rich.</i> <poem>Vältalig var hos henne till min fördel.</poem>

<i>Elis.</i> <poem>Ett ärligt ord tål vid att öppet sägas.</poem>

<i>Rich.</i> <poem>Säg henne öppet då min kärleks ord.</poem>

<i>Elis.</i> <poem>Ej ärligt och dock öppet låter illa.</poem>

<i>Rich.</i> <poem>Ni alltför ytligt, alltför lifligt talar.</poem>

<i>Elis.</i> <poem>O, nej! Mitt tal är alltför djupt och dödt; --
 I djupet döda ligga mina barn.</poem>

<i>Rich.</i> <poem>Rör ej den strängen mer; det är förbi.</poem>

<i>Elis.</i> <poem>Jag rör på den, tills hjertats strängar brista.</poem>

<i>Rich.</i> <poem>Vid detta kors, mitt knäband och min krona, --</poem>

<i>Elis.</i> <poem>Vanhelgadt, skändadt, och din krona stulen.</poem>

<i>Rich.</i> <poem>Jag svär.</poem>

<i>Elis.</i>           <poem>Vid intet; ingen ed det är.
 Ditt storkors, skändadt, mist sin helga glans;
 Ditt knäband, smutsadt, mist sin riddarära;
 Din krona, stulen, mist sin kungaprakt;
 Om du vill svärja så att man skall tro dig,
 Så svärj vid något som du icke kränkt.</poem>

<i>Rich.</i> <poem>Vid hela verlden --</poem>

<i>Elis.</i>                      <poem>Full af dina brott.</poem>

<i>Rich.</i> <poem>Min faders död --</poem>

<i>Elis.</i>                   <poem>Ditt lif vanärat den.</poem>

<i>Rich.</i> <poem>Nå, vid mig sjelf, --</poem>

<i>Elis.</i>                       <poem>Du sjelf dig sjelf har skändat.</poem>

<i>Rich.</i> <poem>Nå väl, vid Gud, --</poem>

<i>Elis.</i>                     <poem>Att kränka Gud är värst.
 Om du ej brutit mot en ed vid honom,
 Så vore det förbund kung Edvard stiftat
 Ej brutet än och ej min broder mördad.
 Om du ej brutit mot en ed vid honom,
 Så prydde nu din pannas gyldne cirkel
 Med kunglig prakt min Edvards späda tinning,
 Och båda mina prinsar andades;
 De äro stoftets sängkamrater nu,
 Din brutna tro gjort dem till maskars spis.
 Hvad har du nu att svärja vid?</poem>

<i>Rich.</i>                    <poem>En framtid.</poem>

<i>Elis.</i> <poem>Den redan du har kränkt i det förflutna.
 Jag sjelf i tårars flod min framtid tvår
 För det förflutna som är kränkt af dig.
 Än lefva barn, hvars fäder du har mördat;
 Uti en värnlös ungdom lefva de
 För att begråta det på gamla dagar;
 Än lefva fäder, hvilkas barn du slagtat;
 Som ofruktsamma plantor lefva de
 För att begråta det på gamla dagar.
 Svärj ej vid framtid; framtid har du kränkt
 I det förflutna som du blodbestänkt.</poem>

<i>Rich.</i> <poem>Så sant jag hoppas godt och vill mig ångra!
 Så gånge det mig väl i detta örlig
 Och farans stund! -- Må sjelf mig sjelf jag dräpa!
 Må Gud och öde störta all min lycka!
 Dag, gif mig ej ditt ljus; natt, ej din hvila!
 Må alla goda stjernor svika mig,
 Om ej med hjertlig kärleks rena sinne,
 Ofläckad andakt, helgade begär,
 Jag friar till din fursteliga dotter!
 Hos henne dväljs min lyckodag och din,
 Ty utan henne drabbar mig och henne,
 Dig sjelf och landet samt mång' christen själ
 Död, undergång, förödelse och fall,</poem>
<poem>Som ej undvikas kan, om ej med detta,
 Och ej undvikas skall, om ej med detta;
 Derför, min mor, -- så får jag nu er kalla --
 Blif ni min kärleks tolk; berätta henne
 Hvad jag skall blifva, icke hvad jag varit;
 Ej hvad jag har men hvad jag skall förtjena;
 Framlägg hvad tidens kraf nödvändigt bjuder,
 Och var ej nyckfull uti stora planer.</poem>

<i>Elis.</i> <poem>Skall så af satan jag mig låta fresta?</poem>

<i>Rich.</i> <poem>Ja, när dig satan frestar till det goda.</poem>

<i>Elis.</i> <poem>Skall jag då sjelf så glömma bort mig sjelf?</poem>

<i>Rich.</i> <poem>Ja, om din hågkomst af dig sjelf dig kränker.</poem>

<i>Elis.</i> <poem>Men du har mördat mina barn.</poem>

<i>Rich.</i> <poem>Men i din dotters sköt jag dem begrafver;
 Der -- som en Phoenix i ett bo af kryddor --
 De skola af sig sjelfva lefva upp.</poem>

<i>Elis.</i> <poem>Skall jag då gå att vinna dig min dotter?</poem>

<i>Rich.</i> <poem>Och derigenom blifva lycklig moder.</poem>

<i>Elis.</i> <poem>Jag går; skrif innan kort ett bref till mig,
 Och jag skall svara dig hur hon är sinnad.</poem>

<i>Rich.</i> <poem>Bär denna trogna kärleks kyss till henne;
 Och så farväl!	<i>(Kysser henne. <sc>Elisabeth</sc> går).</i>
 Du eftergifna toka! Svaga qvinna!
 Hvad nu, hvad nytt?</poem>

<i>(<sc>Ratcliff</sc> uppträder; <sc>Catesby</sc> följer honom).</i>

<i>Ratcl.</i> <poem>Min store konung, längs åt vestra kusten
 En väldig flotta stryker; emot stranden
 En hop misstänkta, falska vänner trängas
 Och tyckas icke vilja mota den.
 Det tros, att Richmond är dess amiral;
 Den kryssar der och väntar blott på hjelp
 Af Buckingham som möta skall på stranden.</poem>

<i>Rich.</i> <poem>Snabbfotadt bud till hertig Norfolk ile;
 Ratcliff, du sjelf, -- nej, Catesby; hvar är han?</poem>

<i>Cat.</i> <poem>Här, ädle prins.</poem>

<i>Rich.</i>                 <poem>Till Norfolk ile du.</poem>

<i>Cat.</i> <poem>Så fort som möjligt skall jag det, mylord.</poem>

<i>Rich.</i> <poem>Ratcliff, kom hit; res du till Salisbury,
 Och då du kommer dit, -- <i>(Till <sc>Catesby</sc>).</i> håglösa skurk,
 Hvi sölar du och ilar ej till Norfolk.<footnote>Detta fina drag är värdt uppmärksamhet. Minnet och den fordom så klara tankeförmågan börja svika Richard.</footnote></poem>

<i>Cat.</i> <poem>Först, ädla kung, säg mig ers höghets mening
 Och hvad jag har att hertigen förkunna.</poem>

<i>Rich.</i> <poem>Sant, kära Catesby; han i ögonblicket
 Skall draga hop den största makt han kan
 Och möta mig i Salisbury med hast.</poem>

<i>Cat.</i> <poem>Jag går. <i>(Han går).</i></poem>

<i>Ratcl.</i>                          <poem>Säg, hvad befaller eders höghet
 Att jag skall göra uti Salisbury?</poem>

<i>Rich.</i> <poem>Hvad har du der att göra, förr'n jag kommer?</poem>

<i>Ratcl.</i> <poem>Ers höghet böd mig resa dit i förväg.</poem>

<i>(<sc>Stanley</sc> kommer).</i>

<i>Rich.</i> <poem>Nu har jag ändrat mig. -- Stanley, hvad nytt?</poem>

<i>Stanl.</i> <poem>Så godt just ej att det min kung kan fröjda,
 Dock ej så ondt att det ju ej kan sägas.</poem>

<i>Rich.</i> <poem>Hå, hå, en gåtolek; ej godt, ej ondt!
 Hvi springer du så många mil omkring,
 Då du kan gå en ginväg med ditt tal?
 Ännu en gång, hvad nytt?</poem>

<i>Stanl.</i>             <poem>På sjön är Richmond.</poem>

<i>Rich.</i> <poem>Der sjunke han, och vare sjön på honom!
 Den fega skojaren hvad gör han der?</poem>

<i>Stanl.</i> <poem>Det vet jag ej, min kung, jag gissar blott.</poem>

<i>Rich.</i> <poem>Nå väl; och gissningen?</poem>

<i>Stanl.</i> <poem>Af Dorset, Buckingham och Morton retad,
 Han anspråk gör på kronan här i England.</poem>

<i>Rich.</i> <poem>Är thronen ledig? Svingar ingen svärdet?
 Är kungen död? Är riket utan herre?
 Af huset York hvem lefver utom jag?
 Och hvem är Englands kung, om icke York?
 Men säg mig nu, hvad gör han der på sjön?</poem>

<i>Stanl.</i> <poem>Jag sagt min gissning, mera vet jag icke.</poem>


<i>Rich.</i> <poem>Du gissar blott att han skall bli din kung,
 Men vet ej hvarför den Vallisarn kommer.
 Du vill förråda mig och fly till honom.</poem>

<i>Stanl.</i> <poem>Nej, store kung; misstänk mig ej för det.</poem>

<i>Rich.</i> <poem>Hvar är din härsmakt för att mota honom?
 Hvar är ditt folk, hvar dina länsvasaller?
 Säg, äro de ej vid den vestra kusten
 Och hjelpa de rebellerna i land?</poem>

<i>Stanl.</i> <poem>Nej, mina vänner äro uti norden.</poem>

<i>Rich.</i> <poem>Som is mot mig; hvad göra de i norden,
 Då deras kung behöfver dem i vestern?</poem>

<i>Stanl.</i> <poem>De inga order fått, min dyre kung.
 Om eders majestät tillåter mig,
 Jag samla vill mitt folk och möta er
 Hvarhelst och på hvad tid ers nåd befaller.</poem>

<i>Rich.</i> <poem>Ha, ha, du vill med Richmond dig förena;
 Jag tror er ej, min herre,</poem>

<i>Stanl.</i>               <poem>Store kung,
 Ni har ej skäl att tvifla på min vänskap,
 Jag aldrig var och blir ej heller falsk.</poem>

<i>Rich.</i> <poem>Godt; samla folk. Men, hör ni, lemna qvar
 Georg, er son; se till, att ni är trofast,
 Ty annars sitter ej hans hufvud säkert.</poem>

<i>Stanl.</i> <poem>Förfar med honom efter som jag gör.
 <i>(<sc>Stanley</sc> går).</i></poem>

<i>(En budbärare kommer).</i>

<i>Budb.</i> <poem>Min höge konung, nu i Devonshire --
 Som jag af vänner väl är underrättad --
 Sir Edvard Courtney och den stolta presten,
 Bispen af Exeter, hans äldre broder,
 Med många bundsförvandter väpna sig.</poem>

<i>(En annan budbärare kommer).</i>

<i>2 Budb.</i> <poem>I Kent Guildforderna i vapen äro,
 Och hvarje timma strömma fler kamrater
 Till upprorshären; snart den mäktig är.</poem>

<i>(En tredje budbärare kommer).</i>

<i>3 Budb.</i> <poem>Mylord, den store Buckinghams armée --</poem>

<i>Rich.</i> <poem>Bort med er, ugglor ideligen dödssång?
 <i>(Slår honom).</i> Der har du tills du bringar bättre nyhet.</poem>

<i>3 Budb.</i> <poem>Jag skulle säga eders majestät,
 Att Buckinghams armé är sprängd och skingrad
 Utaf en plötslig vattenflod och skyfall,
 Och att han sjelf har ensam gått sin väg,
 Hvarthän vet ingen.</poem>

<i>Rich.</i>         <poem>Ack, ursäkta mig!
 Se der min börs till bot för hugg och slag.
 Var ingen så försigtig att förkunna
 Lön åt den man, som griper den förrädarn?</poem>

<i>3 Budb.</i> <poem>En sådan lön utfästad är, min konung.</poem>

<i>(En fjerde budbärare kommer).</i>

<i>4 Budb.</i> <poem>Sir Thomas Lovel och markisen Dorset
 I Yorkshire, säges det, sig hafva väpnat,
 Men denna tröst jag bringar eders höghet
 Att flottan från Bretagne af storm är skingrad;
 I Dorsetshire har Richmond skickat ut
 En båt att fråga folket uppå stranden,
 Om de med honom höllo eller ej.
 De kommo, sade de, från Buckingham
 Att bistå honom; han ej trodde dem,
 Men lyfte ankar, styrde till Bretagne.</poem>

<i>Rich.</i> <poem>Framåt till strid! vi äro uti vapen;
 Om vi ej gå att utländsk ovän kufva,
 Så tukta vi rebellerna här hemma.</poem>

<i>(<sc>Catesby</sc> kommer).</i>

<i>Cat.</i> <poem>Min konung, hertig Buckingham är gripen,
 Det är den bästa nyheten; gref Richmond
 Har med en mäktig här vid Milford landat.
 Det låter sämre, måste dock berättas.</poem>

<i>Rich.</i> <poem>Till Salisbury! På tid som här förspills</poem>
<poem>En slagtning kunnat vinnas och förloras;
 En af er sörje för att Buckingham
 Blir förd till Salisbury. -- J andre, följen!</poem>

<i>(De gå).</i>
</chapter>
<chapter name="Richard den tredje. IV, 5">
<h2>FEMTE SCENEN.</h2>

Ett rum i lord <sc>Stanleys</sc> hus.

<i>(<sc>Stanley</sc> och sir <sc>Christopher Ursvick</sc> uppträda).</i>

<i>Stanl.</i> <poem>Sir Christopher, gå helsa Richmond detta: --
 Att i den blodbestänkta galtens stiga
 Min unga Georg insatt är i fängsel;
 Om jag gör uppror, springer gossens hufvud;
 Den fruktan håller nu min hjelp tillbaka.
 Men säg, hvar är den tappre Richmond nu?</poem>

<i>Ursv.</i> <poem>I Pembroke eller Harford-vest, i Wales.</poem>

<i>Stanl.</i> <poem>Och hvilka män af rykte följa honom?</poem>

<i>Ursv.</i> <poem>Sir Walter Herbert, en berömd soldat, 
 Sir Gilbert Talbot och sir William Stanley,
 Oxford, den tappre Pembroke, sir James Blunt
 Och Rice ap Thomas med en tapper skara
 Och många flere utaf namn och värde;
 Och emot London rikta de sin marsch,
 Om ej på vägen man angriper dem.</poem>

<i>Stanl.</i> <poem>Gå till din herre, helsa ifrån mig;
 Säg, att vår drottning hjertligt honom gifver
 Elisabeth sin dotter till gemål.
 Af dessa bref han ser mitt sinnelag.
 Farväl!</poem>

<i>(Ger <sc>Ursvick</sc> några papper; de gå).</i>
</chapter>
<chapter name="Richard den tredje. V, 1">
<h1>FEMTE AKTEN. FÖRSTA SCENEN.</h1>

Salisbury. En öppen plats.

<i>(Sheriffen och vakt, som föra <sc>Buckingham</sc> till afrättsplatsen).</i>

<i>Buck.</i> <poem>Kan jag med konung Richard ej få tala?</poem>

<i>Sher.</i> <poem>Nej, bästa herre; derföre var tålig.</poem>

<i>Buck.</i> <poem>Hastings och Edvards barn och Rivers, Grey,
 Du fromme Henrik och din fagra Edvard,
 Vaughan och alle J som dräpta blifvit
 Igenom hemliga och lömska ränker,
 Om edra dystra, missförnöjda själar
 Igenom molnen skåda ner på mig,
 Så hämnen er och hånen mig i döden.
 Är det ej alla själars dag i dag?</poem>

<i>Sher.</i> <poem>Mylord, så är det.</poem>

<i>Buck.</i>                    <poem>Alla själars dag
 Skall för min kropp då domedagen blifva.
 På denna dag, uti kung Edvards tid,
 Jag ondt mig önskade, om falsk jag spordes
 Emot hans söner och hans hustrus fränder;
 På denna dag jag önskade att falla
 Förrådd af den som mest jag trodde på.
 Ja denna, denna alla själars dag
 Är för min arma själ den sista stunden.
 Och den alltseende, som jag har gäckat,
 Har vändt min falska bön emot mitt hufvud,
 Gjort allvar af en bön som bads på skämt;
 Så tvingar han de onda menskors svärd
 Att vända spets mot egna herrars hjertan;
 Så Margarethas onda önskningar
 Tungt drabba mig: "kom du ihåg," hon sade,
 "när han med sorg ditt hjerta söndersliter,
 Att Margaretha var en profetissa."
 J herrar, fören mig till neslig död;
 Ondt kräfver ondt och synden syndens glöd.</poem>

<i>(<sc>Buckingham</sc> och de öfriga gå).</i>
</chapter>
<chapter name="Richard den tredje. V, 2">
<h2>ANDRA SCENEN.</h2>

En slätt vid Tamworth.

<i>(Med flygande fanor och klingande spel uppträda <sc>Richmond</sc>,
<sc>Oxford</sc>, sir <sc>James Blunt</sc>, sir <sc>Walter Herbert</sc> och
flera, uppmarscherande med troppar).</i>

<i>Richm.</i> <poem>J vapenbröder, mina kära vänner,
 Förkrossade af tyranniets ok,
 Så långt uti det innersta af landet
 Vi hafva utan hinder tågat fram;
 Och här vi undfå från vår fader Stanley
 Bref utaf vänlig tröst och maning fulla.
 Den blodigt grymma och roflystna galten,
 Som plundrat edra sommarfält och vinberg,
 Som sörplar eder varma blod som drank
 Och gräfver sig ett tråg i edra bröst,
 Det svinet ligger nu i medelpunkten
 Af England, säges det, vid staden Leicester;
 Dit är det blott en dagmarsch ifrån Tamworth.
 I Guds namn, framåt, mina tappra vänner
 Att skörda evig fred en gång för alla
 Med krigets blodiga och skarpa lia.</poem>

<i>Oxf.</i> <poem>Godt samvet är så godt som tusen svärd
 Emot den blodiga mandråparen.</poem>

<i>Herb.</i> <poem>Hans vänner göra visst till oss ett affall.</poem>

<i>Blunt.</i> <poem>Hans vänner äro skrämda vänner blott;
 I högsta nöden öfverge de honom.</poem>

<i>Richm.</i> <poem>Allt till vår fördel. Upp, i Herrans namn!
 Lätt hoppet lyfter på sin svale-vinge
 Till gudars rang en kung, till kung den ringe.</poem>

<i>(De gå).</i>
</chapter>
<chapter name="Richard den tredje. V, 3">
<h2>TREDJE SCENEN.</h2>

Slätten vid Bosworth.

<i>(Konung <sc>Richard</sc> uppträder med troppar; hertigen af 
<sc>Norfolk</sc>, grefven af <sc>Surrey</sc> med flera).</i>

<i>Rich.</i> <poem>Här slå vi tält, just här på Bosworths slätt. --
 Mylord af Surrey, hvarför dystra blickar?</poem>

<i>Surr.</i> <poem>Mitt hjerta tio gånger lättare
 Än mina blickar är.</poem>

<i>Rich.</i>         <poem>Mylord af Norfolk, --</poem>

<i>Norf.</i> <poem>Här, allernådigaste konung.</poem>

<i>Rich.</i>                             <poem>Norfolk,
 Här lär det vankas hugg. Ha! tror du det?</poem>

<i>Norf.</i> <poem>Vi både ge och ta, min dyre kung.</poem>

<i>Rich.</i> <poem>Slå upp mitt tält; här vill i natt jag hvila;
 Men hvar i morgon? -- Lika mycket hvar. --
 Hur stark kan väl förrädarhopen vara?</poem>

<i>Norf.</i> <poem>En sex sju tusen man uppå sin höjd.</poem>

<i>Rich.</i> <poem>Tre gånger starkare vår härsmakt är,
 Och kungens namn det är en väldig borg,
 Som de på andra sidan icke äga. --
 Slå upp mitt tält. -- J ädle herrar, kommen,
 Vi taga fältet uti ögonsigte; --
 Låt kalla krigserfarna männer hit; --
 Sträng ordning! ingen hvile på sitt öra;
 Fullt opp vi få i morgon till att göra.</poem>

<i>(De gå).</i>

<i>(På andra sidan af fältet uppträda <sc>Richmond</sc>, sir 
<sc>William Brandon</sc>, <sc>Oxford</sc> och flere. Soldater slå upp
<sc>Richmonds</sc> tält).</i>

<i>Richm.</i> <poem>Den trötta solen har gått ned i guld
 Och i de klara spåren af sin eldvagn
 Utlofvat oss en herrlig dag i morgon. --
 Sir Brandon, ni skall föra mitt banér. --
 Sätt bläck och papper fram uti mitt tält; --
 Jag vill en plan uppgöra till bataljen,
 Beordra hvarje höfding till sin plats
 Och jemnt postera ut vår lilla styrka.
 Mylord af Oxford, -- ni, sir William Brandon, --
 Och ni, sir Walter, dröjen qvar hos mig;
 Gref Pembroke stannar vid sitt regemente; --
 Ni, kapten Blunt, bjud honom en god natt
 Och bed att klockan tu på morgonen
 Herr grefven helsar på mig i mitt tält; --</poem>
<poem>Ännu en sak, min goda kapten Blunt:
 Säg, vet ni hvar lord Stanley har qvarter?</poem>

<i>Blunt.</i> <poem>Om jag ej tagit miste på hans fana, --
 Och jag är säker på att jag ej gjort det --
 Så har han lägrat sig en half mils väg
 Söder om kungens väldiga armée.</poem>

<i>Richm.</i> <poem>Om, kära Blunt, du kan det utan fara,
 Så finn en utväg att med honom tala
 Och lemna detta angelägna bref.</poem>

<i>Blunt.</i> <poem>Jag skall uträtta det, så sant jag lefver;
 Och så -- Gud gifve er en rolig natt!</poem>

<i>Richm.</i> <poem>God natt, min bästa Blunt. God' herrar, kommen
 För att om morgondagens arbet rådslå,
 In i mitt tält, ty kall och rå är luften.</poem>

<i>(De gå in i tältet).</i>

<i>(Konung <sc>Richard</sc> går till sitt tält med <sc>Norfolk, Ratcliff</sc>
och <sc>Catesby</sc>).</i>

<i>Rich.</i> <poem>Säg, hvad är klockan?</poem>

<i>Cat.</i>                        <poem>Qvällsvardsdags, mylord;
 Hon nio är.</poem>

<i>Rich.</i> <poem>Jag spisar ej i qväll. --
 Gå, skaffa bläck och papper.
 Nå, har man gjort min stormhatt lättare,
 Och är min rustning uti tältet framlagd?</poem>

<i>Cat.</i> <poem>Ja, eders nåde; allting är i ordning.</poem>

<i>Rich.</i> <poem>Min bästa Norfolk, skynda på din post;
 Håll noga vakt, sätt ut pålitligt folk.</poem>

<i>Norf.</i> <poem>Jag går, mylord.</poem>

<i>Rich.</i> <poem>Stig upp med morgonlärkan, bästa Norfoik.</poem>

<i>Norf.</i> <poem>Det kan ni lita på, mylord.</poem>

<i>Rich.</i> <poem>Ratcliff, --</poem>

<i>Ratcl.</i> <poem>Mylord?</poem>

<i>Rich.</i> <poem>Sänd ut en vapenhärold till lord Stanley
 Och såg att allt hans folk skall vara här
 Förr'n sol går upp, ty annars skall hans son
 I evig natts stenblinda håla falla. --</poem>
<poem>Fyll vin i bägarn; -- gif mig hit ett timljus; --
 Låt sadla upp min stridshäst hvita Surrey.
 Se till, att mina lansar äro sega
 Och ej för tunga. Ratcliff, --</poem>

<i>Ratcl.</i> <poem>Mylord?</poem>

<i>Rich.</i> <poem>Såg du den dystra lord Northumberland?</poem>

<i>Ratcl.</i> <poem>Han gick med Thomas, grefven utaf Surrey,
 Strax uti skymningen igenom hären
 Från tropp till tropp uppmuntrande soldaten.</poem>

<i>Rich.</i> <poem>Då är jag nöjd. -- En bägare med vin! --
 Jag har ej mer den spänstighet i själen,
 Det friska mod, som jag har haft förut. --
 Godt, sätt den der. -- Är bläck och papper redo?</poem>

<i>Ratcl.</i> <poem>Ja, eders nåd.</poem>

<i>Rich.</i> <poem>Håll vakten vaken; lemnen mig allena,
 Och kommen till mitt tält vid midnattstid
 Att väpna mig. -- Nå, lemnen mig allena.</poem>

<i>(<sc>Richard</sc> drager sig tillbaka i sitt tält. <sc>Ratcliff</sc> och
<sc>Catesby</sc> gå).</i>

<i>(<sc>Richmonds</sc> tält öppnas; man ser honom och hans officerare m. m.)</i>

<i>(<sc>Stanley</sc> kommer).</i>

<i>Stanl.</i> <poem>Triumf och seger hvile på din hjelm!</poem>

<i>Richm.</i> <poem>Allt godt som denna mörka natt kan gifva
 Tillfalle dig, min ädle fosterfader!
 Säg, hur befinner sig min kära moder?</poem>

<i>Stanl.</i> <poem>Din mor välsignar dig igenom mig,
 Hon bedjer städse för sin Richmonds lycka.
 Men nog om det. -- De tysta timmar skrida,
 Ljusstrimmor bryta mörkret der i öster.
 Kort, -- ty så bjuder tiden oss att vara, --
 Bered slagtordningen i morgon tidigt,
 Och gif din lycka till afgörande
 Åt blodigt slag och dödligt bistert krig.
 Så godt jag kan, -- jag kan ej hvad jag vill --
 Jag slugt skall söka att bedraga tiden</poem>
<poem>Och hjelpa dig i vågsam bardalek;
 Dock dristar jag ej gå för långt för dig,
 Ty får man se mig, blir din yngre broder
 Afrättad i sin egen faders åsyn.
 Farväl; den farliga och korta tiden
 Skär af högtideliga kärlekslöften
 Och ljufva samtals rikeliga vexling,
 Som annars fröjdar länge skilda vänner.
 Gud gifve tid till dessa kärleksfester!
 Ännu en gång farväl; -- var käck och lycklig!</poem>

<i>Richm.</i> <poem>J Lorder, följen honom till hans läger;
 Jag sträfva vill med mina tankars oro
 Att taga mig en blund, på det att ej
 En blytung sömn mig tynger ned i morgon,
 Då jag på segrens vingar stiga skall;
 God natt ännu en gång, J gode herrar.
 <i>(<sc>Stanley</sc>, lorderna m. fl. gå).</i>
 O du, hvars kamp jag tror mig kämpa nu,
 Se till min härsmakt med ett nådigt öga;
 Gif mina män din vredes skarpa jern,
 Att de må splittra med ett väldigt fall
 På trotsig fiende den stolta hjelmen!
 Gör oss till redskap åt din tuktan, Gud,
 Att vi må prisa dig uti din seger!
 Till dig min vakna själ jag anbefaller,
 Förr än mitt ögas fönster lycka sig;
 Beskydda mig i sömn och vaka städse!
 <i>(Han somnar).</i></poem>

<i>(<sc>Edvards</sc>, konung <sc>Henrik</sc> den sjettes sons, ande stiger
upp emellan de båda tälten).</i>

<i>Edv. A.</i> <poem><i>(Till <sc>Richard</sc>).</i> Tungt sitter jag i morgon på din själ.
 Mins hur du stack mig, i min ungdomsblomma,
 Vid Tewksbury ihjel; bäfva och dö! --
 <i>(Till <sc>Richmond</sc>).</i> Var glad, du Richmond, ty de kränkta själar</poem>
<poem>Af dräpta prinsar fäkta vid din sida:
 Dig tröstar Richmond, konung Henriks son.</poem>

<i>(Konung <sc>Henrik</sc> den sjettes ande stiger upp).</i>

<i>Henr. A.</i> <poem><i>(Till <sc>Richard</sc>).</i> Då jag var dödlig, stack du mig igenom,
 Som Herrans smorda var, med månget dödsstygn;
 På Towern tänk och mig; bäfva och dö!
 Hör sjette Henriks ord: bäfva och dö! --
 <i>(Till <sc>Richmond</sc>).</i> Med dygd och helgd blif segerherre du!
 Henrik, som spådde dig en kungakrona,
 Dig tröstar i din sömn; lef du och blomstra!</poem>

<i>(<sc>Clarence's</sc> ande stiger upp).</i>

<i>Clar. A.</i> <poem><i>(Till <sc>Richard</sc>).</i> Tungt sitter jag i morgon på din själ,
 Jag, som blef tvådd till döds i äckligt vin,
 Jag arme Clarence, mördad af ditt svek!
 Tänk uppå mig i morgon uti striden
 Och släpp ditt slöa svärd; bäfva och dö! --
 <i>(Till <sc>Richmond</sc>).</i> Du ättling utaf huset Lancaster,
 Yorks kränkta ättlingar för dig nu bedja;
 Dig skydde goda englar; lef och blomstra!</poem>

<i>(<sc>Rivers, Greys</sc> och <sc>Vaughans</sc> andar stiga upp).</i>

<i>Riv. A.</i> <poem><i>(Till <sc>Richard</sc>).</i> Tungt sitter jag i morgon på din själ,
 Rivers, i Pomfret dräpt; bäfva och dö!</poem>

<i>Greys A.</i> <poem><i>(Till <sc>Richard</sc>).</i> Tänk uppå Grey och låt din själ förtvifla!</poem>

<i>Vaugh. A.</i> <poem><i>(Till <sc>Richard</sc>).</i> På Vaughan tänk och fäll din lans till marken
 Med tunga samvetsqval! Bäfva och dö! --</poem>

<i>Alla 3.</i> <poem><i>(Till <sc>Richmond</sc>).</i> Vak upp! Vår oförrätt i Richards hjerta
 Besegrar honom; -- vakna upp och segra!</poem>

<i>(<sc>Hastings</sc> ande stiger upp).</i>

<i>Hast. A.</i> <poem><i>(Till <sc>Richard</sc>).</i> Med blod och skuld uppvakna i din blodskuld,
 Och sluta i ett blodigt slag ditt lif!
 Tänk uppå Hastings död; bäfva och dö! --
 <i>(Till <sc>Richmond</sc>).</i> Vak upp, vak upp, du lugna rena själ!
 Strid, vinn och jubla för vårt Englands väl!</poem>

<i>(De två unga prinsarnas andar stiga upp).</i>

<i>Prins. A.</i> <poem><i>(Till <sc>Richard</sc>).</i> Dröm om de fränder, som du qväft i Towern;
 Som bly vi ligge i ditt hjerta, Richard,
 Och sänka dig till fall, förderf och död!
 Hör dina bröders söner, hur de ropa:
 Bäfva och dö!
 <i>(Till <sc>Richmond</sc>).</i> Sof, Richmond, sött och vakna upp med ära!
 Må goda englar seger dig beskära!
 Lef och blif fader till en kunglig ätt;
 Dig önska Edvards arma söner lycka!</poem>

<i>(Drottning <sc>Annas</sc> ande stiger upp).</i>

<i>Annas A.</i> <poem><i>(Till <sc>Richard</sc>).</i> Richard, ditt vif, din stackars maka Anna,
 Som aldrig sof en timma lugnt hos dig,
 Nu fyller upp din sömn med skräck och oro;
 Tänk uppå mig i morgon uti striden
 Och släpp ditt slöa svärd; bäfva och dö! --
 <i>(Till <sc>Richmond</sc>).</i> Du, lugna själ, sof du en ljuflig sömn;
 Må drömmen dig med fröjd och seger smycka;
 Din oväns hustru beder för din lycka.</poem>

<i>(<sc>Buckinghams</sc> ande stiger upp).</i>

<i>Buck. A.</i> <poem><i>(Till <sc>Richard</sc>).</i> Jag var den förste som till kronan halp dig,
 Jag var den siste som din grymhet rönt;
 O, tänk i striden uppå Buckingham
 Och dö af fasa öfver dina synder!</poem>
<poem>Dröm, dröm om död och slagtande och blod,
 Och dö af matthet i förtvifladt mod! --
 <i>(Till <sc>Richmond</sc>).</i> Jag dog i hopp att kunna hjelpa dig;
 Nu får du hjertefröjd och tröst af mig.
 Gud och hans englar nu för Richmond stride,
 Och stolte Richard sig i stoftet vride.</poem>

<i>(Andarna försvinna. <sc>Richard</sc> far förfärad upp ur sina drömmar).</i>

<i>Rich.</i> <poem>Gif mig en annan häst, -- förbind mitt sår, --.
 Jesu, förbarma! -- Tyst; det var en dröm. --
 Du fega samvete, så du mig ängslar! --
 Blått brinner ljuset. -- Det är dödstyst midnatt.
 Kallsvetten står ikring mitt kött som skälfver.
 Hvad fruktar jag? Mig sjelf? Jag är ju ensam.
 Richard ju älskar Richard,
 Och det betyder ju att jag är jag.
 Mördare här? Åh nej; -- jo; jag är här.
 Så fly! -- Hvad? Från mig sjelf? Ja visst; men hvarför?
 För hämdens skull. På hvem? Månn' på mig sjelf?
 Jag älskar ju mig sjelf. Men hvarför då?
 För något godt som jag har gjort mig sjelf?
 Ack nej, ack nej! Förr hatar jag mig sjelf
 För allt det onda som jag sjelf bedrifvit.
 Jag är en skurk. Ljug ej, det är jag icke.
 Narr, smäda ej dig sjelf; -- narr, smickra icke.
 Mitt samvete har tusen skilda tungor,
 Och hvarje tunga för en särskild talan,
 Och hvarje talan dömmer mig till skurk.
 Ja mened, mened uti högsta grad,
 Mord, rysligt mord i gräsligaste grad,
 All synd som nämnas kan och kan bedrifvas,
 Till skranket tränger sig och ropar <sp>skyldig!</sp>
 Förtviflan! Ingen varelse mig älskar;
 Och dör jag, ej af någon själ jag ömkas; --
 Och hvarför skulle de, då ej jag sjelf
 Den minsta ömkan hyser för mig sjelf? --</poem>
<poem>Mig tycktes alla deras själar kommo,
 Dem jag har dräpt, in i mitt tält och ropte
 Hvar enda en: "hämd öfver Richards hufvud!"</poem>

<i>(<sc>Ratcliff</sc> uppträder).</i>

<i>Ratcl.</i> <poem>Mylord, --</poem>

<i>Rich.</i> <poem>Hvem är det?</poem>

<i>Ratcl.</i> <poem>Ratcliff, mylord; en vaksam tupp i byn
 Två gånger redan helsat morgonen,
 Och alla edra vänner äro uppe
 Och spänna på sig sina rustningar.</poem>

<i>Rich.</i> <poem>O Ratcliff, jag har drömt en ryslig dröm! --
 Hvad tror du? Äro alla vänner trogna?</poem>

<i>Ratcl.</i> <poem>Helt visst, mylord.</poem>

<i>Rich.</i>                      <poem>Ratcliff, jag fruktar, fruktar --</poem>

<i>Ratcl.</i> <poem>Nej, bästa prins, var icke rädd för skuggor.</poem>

<i>Rich.</i> <poem>Ha, vid aposteln Paulus! nattens skuggor
 Med större fasa slagit Richards själ
 Än tiotusen verkliga soldater
 I stål anförde af den dumma Richmond.
 Än är det icke dag; kom, gå med mig,
 Jag vill vid tälten ställa mig och lyssna
 Om någon tänker på att svika mig.</poem>

<i>(<sc>Richard</sc> och <sc>Ratcliff</sc> gå).</i>

<i>(<sc>Richmond</sc> vaknar. <sc>Oxford</sc> och flere komma).</i>

<i>Lord.</i> <poem>God morgon, Richmond.</poem>

<i>Richm.</i> <poem>Vaksamma riddersmän, ursäkten mig
 Att ni så här mig tagit uppå sängen.</poem>

<i>Lord.</i> <poem>Mylord, hur har ni sofvit?</poem>

<i>Richm.</i> <poem>Den bästa sömn, de ljufligaste drömmar,
 Som någonsin i tröttadt hufvud kommit,
 Mig hafva hugnat sedan sist jag såg er.
 Mig tycktes deras själar, hvilkas kroppar
 Af Richard dräptes, kommo i mitt tält
 Och ropade: vak upp, vak upp till seger!
 Tron mig, högst fröjdefullt mitt hjerta är
 I minnet af en sådan herrlig dröm.
 Hur dags är det på morgonen, mylords?</poem>

<i>Lord.</i> <poem>På slaget fyra.</poem>

<i>Richm.</i> <poem>Tid då att väpna sig och gifva order. --
 <i>(Han träder fram till tropparna).</i>
 Mer än jag redan sagt, J käre landsmän,
 Förbjuder tidens knapphet och bestyr
 Att veckla ut, betänken likväl detta: --
 Gud och vår goda sak för oss nu fäkta,
 Och fromma helgons, kränkta själars böner
 Stå som ett skyhögt bålverk för vårt anlet;
 Enhvar som fäktar mot oss, utom Richard,
 Ser heldre oss än honom som de följa
 Bli segrare. Och hvilken följa de?
 I sanning, mina herrar, en tyrann,
 En blodig menskomördare, som vunnit
 Med blod sin uppkomst och med blod sin tillväxt;
 En som på krokväg smugit till sitt mål
 Och slagtat dem som hulpit honom dit,
 En falsk juvel som tycktes dyrbar vara
 Då den i Englands thron infattad blef,
 En som Guds fiende har städse varit;
 Om nu J fäkten mot Guds fiende
 Så skyddar nog vår Herre sina stridsmän;
 Om nu J svettens för att slå tyrannen,
 J skolen sofva lugnt då han är slagen;
 Om nu J fäkten emot landets våldsmän,
 Så skall ock landets fetma er betala;
 Om nu till edra hustrurs skydd J fäkten,
 Så skola de välkomna segrarne;
 Om edra barn J frälsen ifrån svärdet,
 Så skola barnabarn er ålder fröjda.
 Nu, i Guds namn och i den goda sakens,
 Fram med standaren, dragen villigt svärden;
 Min lösepenning för det djerfva dådet
 Skall bli mitt kalla lik på kalla jorden;
 Men lyckas jag, så skall af segrens vinst
 Den ringaste af er sin andel njuta.</poem>
<poem>Trumpet och trumma, klingen stolt apell!
 Gud och sanct Georg! Richmond, hell och säll!</poem>

<i>(De gå).</i>

<i>(Konung <sc>Richard</sc> och <sc>Ratcliff</sc> komma tillbaka med följe
och troppar).</i>

<i>Rich.</i> <poem>Hvad sade nyss Northumberland om Richmond?</poem>

<i>Ratcl.</i> <poem>Att han ej var i vapen fostrad upp.</poem>

<i>Rich.</i> <poem>Han sade sant; hvad sade Surrey då?</poem>

<i>Ratcl.</i> <poem>Han log och sade: det är braf för oss.</poem>

<i>Rich.</i> <poem>Det har han rätt uti; så är det ock.
 <i>(En klocka slår).</i>
 Hvad slår hon? -- Skaffa mig en almanacka.
 Hvem har i dag sett solen?</poem>

<i>Ratcl.</i>               <poem>Icke jag.</poem>

<i>Rich.</i> <poem>Då vill hon icke skina; efter boken
 En timma re'n hon borde östern prydt;
 Det blir en kolsvart dag för somliga. --
 Ratcliff, --</poem>

<i>Ratcl.</i> <poem>Mylord?</poem>

<i>Rich.</i>          <poem>I dag vill solen ej sig visa,
 Och dystra skyar rufva på vår här.
 Jag lider ej på marken daggens tårar.
 I dag ej skina! Dock hvad rör det mig,
 Mer än det Richmond rör? Ty samma himmel,
 Som hotar mig, ser dystert ned på honom.</poem>

<i>(<sc>Norfolk</sc> kommer).</i>

<i>Norf.</i> <poem>Till strids, mylord! Stolt fienden hofverar.</poem>

<i>Rich.</i> <poem>Allarm, allarm! Låt sadla upp min häst! --
 Säg till lord Stanley, att han rycker fram; --
 Jag vill mitt folk på slätten föra ut,
 Så här skall min slagtordning ställas upp:
 Förtruppen skall på längden dragas ut
 Med lika antal rytteri och fotfolk;
 Bågskyttarna i midten skola ställas;
 John, hertig Norfolk, Thomas, grefve Surrey,
 Anföra dessa ryttare och fotfolk.
 När så är ordnadt, vill jag rycka upp</poem>
<poem>Med hufvudstyrkan sjelf; med starka vingar
 Den skyddas skall af bästa rytteriet.
 0ch så sanct Georg hjelp! Hvad tror du, Norfolk?</poem>

<i>Norf.</i> <poem>Förträfflig plan, min krigiska monark.
 Jag fann det här uti mitt tält i morgons.
 <i>(Ger honom en papperslapp).</i></poem>

<i>Rich.</i> <poem><i>(Läser).</i>
 <tab>Jockum af Norfolk, var icke så båld,
 <tab>Ty Ricke, din Herre, är köpt och såld.
 Det är ett påhitt utaf fienden. --
 Gån, mina herrar, en och hvar till sitt;
 Låt inga sladderdrömmar skrämma oss.
 Samvete är en glosa för pultroner,
 Påhittad först för att de starka tämja;
 Vår starka arm vårt samvete nu vare
 Och svärd vår lag. Gå på, hugg in i högen!
 Och bär det icke af till himlars strand,
 Så dragom rakt till fanders hand i hand! --
 <tab>Hvad skall jag säga mer än jag har sagt?
 Erinren er mot hvilka här J striden; --
 En hop förlupet pack, landstrykare,
 Bretagnes afskum, dumma bondkrabater,
 Utspydda af ett öfvermättadt land
 Till galna äfventyr och visst förderf.
 Lugn var er sömn, de störde eder hvila;
 J ägden herrligt land och sköna hustrur,
 Det ena vilja de beröfva er,
 De andra skända. Hvilken för dem an?
 En paltig lurk, som lefvat i Bretagne
 En långlig tid på nåder uti slägten;
 En morsgris, som i alla sina dar
 Ej gått så långt som öfver skon i snö.
 Med stryk det packet öfver hafvet kören
 Och pisken bort det sturska franska byket,
 Det der utsvultna usla tiggarföljet,
 Som längesedan hade hängt sig sjelfva,
 De arma råttorna, af brist på mat,
 Om de ej drömt om detta galna härtåg. --</poem>
<poem>Besegras vi, besegras vi af män
 Och ej utaf bastarder från Bretagne,
 Dem fordom våra fäder gifvit stryk
 Och mången puff i deras eget land
 Samt gifvit häfdens smälek dem i arf.
 Säg, skola dessa nu vårt land besitta?
 Hos våra hustrur ligga? Våra döttrar
 Våldtaga? -- Tyst, jag deras trumma hör.
 <i>(Trummor höras på afstånd).</i>
 Till strids, till strids,
 J Englands ädle, tappre odalmän!
 J skyttar, dragen pilarna till örat;
 Sporrhuggen hingsten, riden uti blod
 Och splittren lansar högt i himlens sky! --
 <i>(En budbärare kommer).</i>
 Hvad säger Stanley? vill han rycka fram?</poem>

<i>Budb.</i> <poem>Mylord, han nekar till att komma.</poem>

<i>Rich.</i> <poem>Af med den unga Stanleys hufvud genast!</poem>

<i>Norf.</i> <poem>Mylord, re'n fienden passerat kärret;
 Låt efter slaget Georg Stanley dö.</poem>

<i>Rich.</i> <poem>Väl tusen hjertan svälla i min barm;
 Fram med standarerna! Gå på, gå på!
 Vår gamla lösen uti strid, sanct Georg,
 Oss göre som eld-drakar mordiska!
 Framåt! På våra hjelmar sitter segern.</poem>

<i>(De gå).</i>
</chapter>
<chapter name="Richard den tredje. V, 4">
<h2>FJERDE SCENEN.</h2>

En annan trakt af slagfältet.

<i>(Krigstumult. Anfall. <sc>Norfolk</sc> kommer med troppar;
efter honom <sc>Catesby</sc>).</i>

<i>Cat.</i> <poem>Hjelp, hjelp, lord Norfolk! rädda, rädda kungen!
 Han öfvermenskliga bedrifter gör
 Och trotsar hvem som helst på lif och död;
 Hans häst har stupat, nu till fots han fäktar</poem>
<poem>Och söker Richmond midt i dödens gap.
 Hjelp, hjelp, mylord; allt är förloradt annars!</poem>

<i>(Tumult; <sc>Richard</sc> uppträder).</i>

<i>Rich.</i> <poem>En häst, en häst! Mitt rike för en häst!</poem>

<i>Cat.</i> <poem>Fly, herre, jag vill skaffa er en häst.</poem>

<i>Rich.</i> <poem>Slaf, jag har satt mitt lif på denna tärning,
 Och jag vill se hur kastet faller ut.
 Sex Richmonds, tror jag, äro här på fältet;
 Fem i hans ställe har jag slagit ned. --
 En häst, en häst! mitt rike för en häst!</poem>

<i>(De gå).</i>

<i>(Tumult. Konung <sc>Richard</sc> och <sc>Richmond</sc> komma in och
gå ut fäktande. Reträtt. Fanfarer. 
Derefter uppträder <sc>Richmond</sc> och <sc>Stanley</sc> med kronan. Åtskilliga
andra lorder och troppar).</i>

<i>Richm.</i> <poem>Pris vare Gud och edra vapen, vänner:
 Blodhunden fallen är, och segren vår.</poem>

<i>Stanl.</i> <poem>God kamp du kämpat har, du tappra Richmond!
 Se, denna stulna kungaprydnad tog jag
 Ifrån den blodbestänkta skurkens tinning
 Och skall din panna pryda nu med den.
 O bär den njut den, höj den upp till ära!</poem>

<i>Richm.</i> <poem>Du store himlens Gud, säg dertill amen!
 Men, säg mig, lefver Georg Stanley än?</poem>

<i>Stanl.</i> <poem>Han lefver, räddad, uti staden Leicester,
 Dit nu vi tåga, om ni så behagar.</poem>

<i>Richm.</i> <poem>Hvad märkeliga männer hafva stupat
 På ena och på andra sidan?</poem>

<i>Stanl.</i>               <poem>John,
 Hertig af Norfolk, Walter lord Ferrers,
 Sir Robert Brakenbury och sir William Brandon.</poem>

<i>Richm.</i> <poem>Begraf dem som det egnar deras börd.
 Låt ropa ut pardon för dem som flytt
 Och vilja lydigt till oss återvända.
 Och så -- vi svurit det vid sakramentet --
 Vi binda röda rosen vid den hvita.
 Se mildt till detta sköna band, o himmel</poem>
<poem>Som länge bistert sett på deras ofrid!
 Hvem är den nidning som ej säger: amen?
 Vansinnigt England länge slog sig sjelf,
 Blindt göt den ena brodern broderblod;
 Vildt fadren mördade sin egen son,
 Och sonen, tvungen, slagtade sin far.
 Så York och Lancaster i delo legat
 Och delat död i delo med sig sjelfva. --
 O må nu Richmond och Elisabeth,
 De båda husens rätta arfvingar,
 Till Guds behag förena dem och sig!
 Må deras ätt, om det är Gud behagligt,
 Framtiden rikta med en ljuflig frid
 Och lyckligt öfverflöd och glada dagar!
 Du gode Gud, förslösa tvedrägts svärd,
 Som vill de onda dagar föra åter
 Och komma England till att gråta blod!
 Låt den ej lefva landets frukt att smaka,
 Som i dess sköt för kif och split tillbaka!
 Tvedrägtens sår är läkt; i fridens skrud
 Uppblomstre England! Amen säg, o Gud!</poem>

<i>(Alla gå).</i>
</chapter>
<chapter name="Henrik den åttonde. Personer.">
<h1>KONUNG HENRIK DEN ÅTTONDE.</h1>
*
<h1>PERSONER:</h1>
Konung HENRIK den åttonde.

Kardinal WOLSEY.

Kardinal CAMPEJUS.

CAPUCIUS, sändebud från kejsar CARL den femte.

CRANMER, erkebiskop af Canterbury.

Hertigen af NORFOLK.

Hertigen af BUCKINGHAM.

Hertigen af SUFFOLK.

Grefven af SURREY.

LORD KAMMARHEREEN. LORD KANSLEREN.

GARDINER, biskop af Winchester.

BISKOPEN AF LINCOLN.

Lord ABERGAVENNY. Lord SANDS.

Sir HENRIK GUILFORD. Sir THOMAS LOVELL.

Sir ANTON DENNY. Sir NIKLAS VAUX.

Wolseys skrifvare.

CROMWELL, Wolseys betjent.

GRIFFITH, drottning Catharinas marskalk.

Tre adelsmän.

Doktor BUTTS, konungens lifmedikus.

GARTER, strumpebands-ordens härold.

Hertigens af Buckingham hofmästare.

BRANDON och en rättsbetjent.

Statsrådets dörrvaktare.

En portvaktare och hans dräng.

CATHARINA, drottning af England.

ANNA BULLEN.

En gammal hofdam.

PATIENZA, drottning Catharinas kammarfru.

Åtskilliga herrar och damer, stumma personer, fruntimmer i drottningens
svit; andar. Skrifvare, officerare, vakt m. m.

SCENEN är dels i London, dels i Westminster; en gång i Kimbolton.
</chapter>
<chapter name="Henrik den åttonde. Prolog.">
<h1>PROLOG.</h1>

<poem>Jag kommer ej att väcka edert löje;
 Vid allvarsamma ting er tanke dröje,
 Ty höga scener utaf qval och ståt
 I edra ögon skola väcka gråt.
 De som af ömma känslor äro sälla
 Här skola ömkans tår på kinden fälla,
 Ty ämnet kräfver sådant. De som ge
 Sitt mynt i hopp att sanningen få se</poem>

<poem>Ej skola här bedragas. De som ärna
 Blott ståten se och prakten kunna gerna
 Sig sätta ned i ro i denna hägnad,
 De skola för sin skärf få riklig ögonfägnad
 På tvenne korta timmar. Endast de,
 Som komma hit att fräcka scener se
 Och se på narren i sin granna tröja
 Och sig åt vapenbrak och skrål förnöja,
 Bedragna bli; ty, ädle vänner, veten,
 När sanning visas skall för allmänheten,
 Ej vapenskoj och narrspel passa rätt,
 Men vore tokigt och vi kunde lätt
 hos eder mista all reputationen
 Samt hvarje vän af smak och goda tonen.
 Men J, som uti staden främst af alla
 Högtärade åskådare vi kalla,
 O! varen sorgsna som vi önska; tron,
 Att uti detta drama hvar person
 Sannskyldig är; sen hur till ärans höjd
 Han stiger upp till tusen vänners fröjd
 I storm och trängsel och, i ögonblicket,
 Hur han eländig lemnas uti sticket.
 Den som kan sådant se med gladt behag,
 Han kan ock gråta på sin bröllopsdag.</poem>
</chapter>
<chapter name="Henrik den åttonde. I, 1.">
<h1>FÖRSTA AKTEN. FÖRSTA SCENEN.</h1>
London. Ett förmak i palatset.

<i>(Hertigen af <sc>Norfolk</sc> kommer från den ena dörren; från
den andra hertigen af <sc>Buckingham</sc> och lord
<sc>Abergavenny</sc>).</i>

<i>Buck.</i> <poem>Hell och god morgon! Huru har ni mått,
 Se'n sist vi råkades i Frankrike?</poem>

<i>Norf.</i> <poem>Ers nåd, jag tackar er; jag har haft helsan
 Och minnes städse med en frisk beundran
 Hvad der jag såg.</poem>

<i>Buck.</i> <poem>En olycksalig feber
 Höll mig som fånge i min kammare,
 Då dessa menskors ljus<footnote>Henrik den åttonde och Frans den förste hade ett högtidligt möte i trakten mellan Guynes och Arde d. 4 Juni 1520.</footnote> och ärans solar
 Möttes vid Arde.</poem>

<i>Norf.</i>            <poem>Emellan Guynes och Arde;
 Jag såg dem helsa på hvarann från hästen
 Och såg dem stiga af och famna om
 Hvarann som om de skulle växa samman.
 Om så de gjort, ej kunde fyra kungar
 Uppväga sådan enhet.</poem>

<i>Buck.</i>                  <poem>Hela tiden
 Min kammare mig fången höll.</poem>

<i>Norf.</i>                        <poem>Då miste
 Ni jordisk äras syn; man kunde säga,
 Att ståten, ogift förr, nu blef förmäld
 Till högre rang. Hvarenda morgondag
 Sin gårdag öfvervann, till dess den sista
 Blef höjden af allt underbart. Fransosen
 Den ena dagen flammade af guld
 Liksom en gudabild och skymde oss.
 Den andra dagen England blef ett Peru,
 Och en guldgrufva hvarje Engelsman;
 Som en cherub förgyld var hvarje småsven,
 Och damerna, ej vanda vid besvär,
 Inunder praktens börda pustade,
 Och mödan sjelf blef smink. Hvad som i dag
 Skreks ut som oförlikneligt, det hette
 Den nästa qvällen fusk och tiggarståt.
 Två kungar, båda lika skimrande,
 Stack hvar sin gång den ena ut den andra,
 Och den som sist man såg blef prisad mest,
 Och såg man båda, syntes blott den ena,
 Men intet fel blef spordt på någondera.
 När dessa solar, ty så nämndes de,
 Till strid uppmanade med härolds-rop
 De djerfva andar, gingo bragderna
 Långt öfver tankens gräns; hvad fabeln diktat</poem>

<poem>Blef troligt nu, och ingen tviflade
 På sjelfva Bevis' saga.<footnote>Bevis, grefve af Southampton, lefde på Wilhelm Eröfrarens tid och var länge ett kärt ämne för ballader och folksagor.</footnote></poem>

<i>Buck.</i>                   <poem>Öfverdrifvet!</poem>

<i>Norf.</i> <poem>Så sant som tro och ära jag värderar
 Den bästa skildring utaf denna fest
 Förlora måste uti liflighet;
 Bäst talte festen sjeif. Allt kungligt var,
 Och intet hindrade det helas gång;
 God ordning gaf sin glans, och allt bestyrdes
 Oklanderligt och väl.</poem>

<i>Buck.</i>                 <poem>Hvem ledde festen,
 Hvem satte lemmarna och kroppen samman
 På denna stora ståt, kan ni det säga?</poem>

<i>Norf.</i> <poem>En som man knappast kunde tro om slikt.</poem>

<i>Buck.</i> <poem>Hvem då, mylord?</poem>

<i>Norf.</i>                              <poem>Alltsammans ordnadt var
 Med mycken konst af hans högvördighet,
 Den kloka kardinalen utaf York.</poem>

<i>Buck.</i> <poem>Fan far i honom! Ingen mans pastej
 Är fri ifrån hans ärelystna finger.
 Har han med sådan ståt och flärd att göra?
 Skall sådan köttklump<footnote>Kardinal Wolsey var son till en slagtare i Ipswich. Derföre kallas han också af Buckingham för <sp>slagtarhund</sp>, sid. 6, och <sp>Ipswichslymmel</sp>, sid. 7.</footnote> med sin digra buk
 Uppfånga solens alla varma strålar
 Och hålla dem från jorden?</poem>

<i>Norf.</i>                      <poem>Tro mig, herre,
 Den mannen har förmåga som förslår;
 Han inga anor har som väg bereda
 För efterkommande och inga anspråk
 På hög förtjenst mot kronan, ingen frändskap
 Med stora gynnare, dock, spindeln lik,
 Han spinner ur sig sjelf och låter märka
 Att egen kraft och dyrd bragt honom upp;
 Och den Guds gåfvan har förvärfvat honom
 En plats näst kungen.</poem>

<i>Aberg.</i>                <poem>Jag kan icke säga
 Hvad Gud har gifvit honom; skarpa ögon
 Må granska det; men jag kan se hans högfärd</poem>

<poem>Framtitta öfverallt; hvar fick han den?
 Fick han den ej af fan, är fan en smulgråt:
 Så vida fan ej redan skänkt sig pank
 Och York nytt helvet börjar i sig sjelf.</poem>

<i>Buck.</i> <poem>Hvi åtog han sig på den franska färden
 Att utan kungens vetskap välja ut
 Hans följeslagare? Han utskref listan
 På adeln; för det mesta sådant folk
 Som dryga kostnader och liten ära
 Tillfalla kunde; blott ett bref af honom,
 Det hedervärda rådet oåtspordt,
 Gaf order till att resa af.</poem>

<i>Aberg.</i>                      <poem>Minst tre
 Af mina fränder vet jag, som på resan
 Så tärt på sina arf, att aldrig mer
 De repa sig.</poem>

<i>Buck.</i>        <poem>Ja, många brutit ryggen,
 I det de lassat sina stamgods på sig
 För att betala resan. Hvad blir följden
 Af denna flärd och ståt, om ej elände?</poem>

<i>Norf.</i> <poem>Med sorg jag tänker på att denna fred
 Emellan oss och Frankrike ej är
 Värd hvad den kostar.</poem>

<i>Buck.</i>                 <poem>Vid den starka stormen,
 Som följde tätt på festen, fingo alla
 Ingifvelse och spådde utan rådslag
 Enstämmigt så: Att denna storm, som slog
 Frids-festens prydnad ned, bebådade
 Ett nära fredsbrott.</poem>

<i>Norf.</i>                 <poem>Hvilket ock har skett;
 Ty Frankrike har redan lagt beslag
 På våra köpmäns varor i Bourdeaux.</poem>

<i>Aberg.</i> <poem>Blef sändebudet derför återkalladt?</poem>

<i>Norf.</i> <poem>Ja visst!</poem>

<i>Aberg.</i>                      <poem>Snygg fred och dyrköpt med besked.</poem>

<i>Buck.</i> <poem>Och detta allt har hans högvördighet
 Herr kardinalen gjort.</poem>

<i>Norf.</i>         <poem>Förlåt, mylord,
 Af alla kändt är grollet mellan er
 Och kardinalen. Tag ett råd af den,
 Hvars hjerta endast säkerhet och ära
 Tillönskar er; lär er att stafva hop
 Herr kardinalens ilska med hans makt.
 Betänk, att, hvad som helst hans hat vill göra, --
 Han saknar icke maktens tjensteandar.
 Ni känner hans natur; hämdlysten är han;
 Hans svärd är skarpt och långt; när ej dess längd
 Vill räcka till, då slungar han det fram:
 Lägg det på hjertat till er egen fromma. --
 Der kommer klippan, som jag varnar för.</poem>

<i>(Kardinal <sc>Wolsey</sc> uppträder. Storsigillbevararens
insignier bäras framför honom. Vakt och två skrifvare
med papper följa honom. I förbigående kastar
kardinalen en föraktfull blick på <sc>Buckingham</sc>, och 
<sc>Buckingham</sc> en likadan på honom).</i>

<i>Wols.</i> <poem>Lord Buckinghams hofmästare? -- Nå väl!
 Hvar är ransakningen?</poem>

<i>1 Skrifv.</i>             <poem>Här, eders nåd.</poem>

<i>Wols.</i> <poem>Är han tillstädes sjelf?</poem>

<i>1 Skrifv.</i>                                  <poem>Ja, eders nåd.</poem>

<i>Wols.</i> <poem>Godt; vi få veta mer, och Buckingham
 Skall sänka denna stolta blick.</poem>

<i>(<sc>Wolsey</sc> går med sin svit).</i>

<i>Buck.</i> <poem>Den slagtarhunden har en giftig käft,
 Och jag ej makt att sätta grimma på;
 Bäst att ej väcka honom. Tiggarboken
 Uppväger adligt blod.</poem>

<i>Norf.</i>                 <poem>Ni er förhetsar.
 Bed Gud om lugn, det enda läkemedlet
 Emot er sjukdom.</poem>

<i>Buck.</i>            <poem>I hans blick jag läste
 Ondt sinne emot mig; med djupt förakt
 Han såg uppå mig ned. Han håller på</poem>
<poem>Att borra mig i sank; han gått till kungen,
 Jag följer för att trotsa honom.</poem>

<i>Norf.</i>                            <poem>Bida,
 Låt ert förnuft med vreden pläga råd
 Om hvad ni tar er för. I branta backar
 Man sakta går i början; vreden liknar
 En ifrig häst, som, om han släpps i väg,
 Af egen eld blir matt; så klokt som ni
 Kan ingen råda mig: var mot er sjelf
 Hvad ni mot vännen är.</poem>

<i>Buck.</i>                  <poem>Jag går till kungen;
 Der skall med ärans röst jag qväsa modet
 På Ipswichs-lymmeln eller ropa högt
 Att ingen rang mer fins.</poem>

<i>Norf.</i>                    <poem>Nej, sansa er.
 Gör ugnen ej så glödhet åt er ovän,
 Att sjelf ni bränner er; är man för häftig,
 Så springer man för långt förbi sitt mål
 Och tappar vadet. Vet ni ej, att elden,
 Som kommer vätskan till att koka öfver,
 Förtär den bäst den tyckes öka den?
 Låt säga er; ej någon engelsk själ
 Kan bättre styra er än sjelf ni kan,
 Om med förnuftets vätska ni vill släcka,
 Ja, dämpa blott er vredes eld.</poem>

<i>Buck.</i>                          <poem>Min herre,
 Jag tackar er; jag följa vill ert råd. --
 Men den dumdryga skurken -- ej af galla
 Jag säger så, men blott af ädel harm --
 Är, som jag vet af goda skäl och grunder,
 Så klara som när uti sommarbacken
 Den minsta kiselsten man ser på bottnen,
 En mutkolf och en niding.</poem>

<i>Norf.</i>                     <poem>Säg ej så.</poem>

<i>Buck.</i> <poem>Jag säger det till kungen; mitt bevis
 Står fast som klippan. Märk: den helga räfven,
 Nej ulfven eller kanske bådadera,</poem>
<poem>Ty han är lika snål som han är falsk
 Och lika arg som han är stark i arghet --
 Hans lynne och hans embete förpesta
 Hvarann inbördes -- har, blott för att visa
 Sin ståt så väl i Frankrike som här,
 Förmått vår kung till detta dyra möte
 Och fredskongress, som slukat digra skatter
 Och som till slut sprack sönder som ett glas
 Vid sköljningen.</poem>

<i>Norf.</i>	<poem>Så gjorde det, i sanning.</poem>

<i>Buck.</i> <poem>Hör vidare! Den sluga kardinalen
 Inledde alla fredsartiklarna,
 Som honom tycktes bäst; de togos an
 Så snart han sagt: "må gjordt!" till samma båtnad
 Som kryckor åt ett lik. Men hofprelaten
 Har gjort det; det är bra; vår gode Wolsey,
 Den ofelbare, gjorde det. Nu följer --
 Och det är blott en valp utaf den hyndan
 Förräderi -- att kejsar Carl kom hit
 På en visit till drottningen sin tant; --
 Så hette det, men uti sjelfva verket
 Han ville hviska blott ett ord till presten. --
 Han fruktade, att detta vänskapsmöte
 Emellan Frankrike och England skulle
 För honom menligt vara, ty förbundet
 Såg ut att hota honom; hemligen
 Han gjorde upp med presten, och jag tror,
 Nej jag är viss derpå, att kejsaren
 Betalte honom först och vann sin önskan
 Förr än han sagt den; -- nog, när väg var banad
 Och guldbelagd, begärde kejsarn så:
 Att Wolsey skulle ändra kungens lopp
 Och bryta slutad fred. Låt kungen veta, --
 Jag strax skall säga honom det -- att Wolsey
 Så köpt och sålt hans ära på en slump
 Och till sin egen fördel.</poem>

<i>Norf.</i>	<poem>Det är sorgligt</poem>
<poem>Att höra sådant; och jag ville önska,
 Att allt ett misstag vore.</poem>

<i>Buck.</i>                      <poem>Ej en bokstaf.
 Jag framställt honom sådan som han är
 Och skall befinnas vara.</poem>

<i>(<sc>Brandon</sc> kommer med en väpnad rättsbetjent och två eller
tre man af lifvakten).</i>

<i>Brand.</i> <poem>Sergeant, fullgör er skyldighet.</poem>

<i>Rättsb.</i> <poem>Lord hertig utaf Buckingham och grefve
 Af Hereford, Stafford och Northampton, jag
 Inmanar dig för högmålsbrott i häkte
 Uti hans majestäts, vår konungs, namn.</poem>

<i>Buck.</i> <poem>Ser ni, mylord, på mig har nätet fallit;
 Jag skall för list och svek ett offer blifva.</poem>

<i>Brand.</i> <poem>Det smärtar mig att ögonvittne vara
 Till eder fängsling: det är kungens vilja,
 Att ni till Towern skall.</poem>

<i>Buck.</i>                     <poem>Ej båtar stort
 Att tala här om oskuld; dödens skugga
 Gör hvitt till svart; din vilja, Herre, ske
 I detta som i allt! -- Jag lyder. -- Ack,
 Lef väl, mylord af Abergavenny!</poem>

<i>Brand.</i> <poem>Nej, han skall följa med: -- hans majestät
 <i>(Till <sc>Abergavenny</sc>).</i> Befallt, att ni till Towern skall och der
 Få vidare besked.</poem>

<i>Aberg.</i>            <poem>Som hertigen
 Jag säger "ske Guds vilja;" kungens bud
 Åtlydas bör.</poem>

<i>Brand.</i>       <poem>Här har jag kungens fullmakt
 Lord Montacute att häkta; likaledes
 Hans nådes biktfar Johan de la Court
 Samt Gilbert Peck, hans kansler. --</poem>

<i>Buck.</i>                               <poem>Se, der ha vi
 Ju hela ligan; ingen mer, jag hoppas.</poem>

<i>Brand.</i> <poem>Jo, en Karthäuser-munk.</poem>

<i>Buck.</i>                              <poem>Ack, Niklas Hopkins</poem>

<i>Brand.</i> <poem>Ja.</poem>

<i>Buck.</i>                  <poem>Hofmästaren är falsk; den stolta presten
 Har visat honom guld. Mitt lif är uppmätt;
 Jag är af stackars Buckingham en skugga,
 Som plånas ut af dunkla moln sota gry
 Och skymma bort min sol. -- Farväl, mylord.</poem>

<i>(De gå).</i>
</chapter>
<chapter name="Henrik den åttonde. I, 2.">
<h2>ANDRA SCENEN.</h2>

Statsrådets sessionsrum.

<i>(Trumpeter. Konung <sc>Henrik</sc>, kardinal <sc>Wolsey</sc>,
rådsherrarna, sir <sc>Thomas Lovell</sc>, officerare och svit
uppträda. Konungen stöder sig mot kardinalens skuldra).</i>

<i>K. Henr.</i> <poem>Mitt hela lif och hjerteblod er tackar
 För kärlig omsorg; framför mynningen
 Utaf skarpladdadt svek jag stod; haf tack,
 Ni som oss räddat. -- Låt nu kalla fram
 Hofmästaren hos Buckingham; jag vill
 Sjelf höra hans bekännelse justeras,
 Och punkt för punkt sin herres högmålsbrott
 Han skall ånyo lägga fram i dagen.</poem>

<i>(Konungen sätter sig på thronen. Pärerna af rådet taga
sina platser. Kardinalen sätter sig vid konungens
fötter på högra sidan. Man hör bakom scenen ropas:
plats för drottningen! Drottningen uppträder förd af
hertigarna af <sc>Norfolk</sc> och <sc>Suffolk</sc>; hon knäfaller.
Konungen stiger upp från sin thron, lyfter upp henne,
kysver henne och vill sätta henne bredvid sig).</i>

<i>Dr. Cath.</i> <poem>An stiger jag ej upp; jag har en bön.</poem>

<i>K. Henr.</i> <poem>Stig upp och sitt hos oss; nämn ej för oss
 Er halfva bön, vår. halfva makt är er;
 Den andra hälften får ni utan bön:
 Säg ut, den är beviljad.</poem>

<i>Dr. Cath.</i>                <poem>Tack, min kung.</poem>

<poem>Kär hålle ni er sjelf, så kär att ej
 Ni är likgiltig mot er egen ära
 Ej heller mot er höga värdighet;
 Det är min bön.</poem>

<i>K. Henr.</i> <poem>Min drottning, vidare.</poem>

<i>Dr. Cath.</i> <poem>Rättsinnadt folk till icke ringa antal
 Beklagat sig, att edra undersåter
 Hårdt tryckta äro; påbud gå i svang,
 Som lossa undersåtlig trohets band
 I folkets hjertan; och ehuruväl,
 Lord kardinal, den största bitterheten
 Utgjutes emot er som upphofsmannen
 Till dessa skattebördor, får dock kungen,
 Hvars ära himlen skydde, lida tadel
 Och sådant hårdt förtal som bryter sönder
 All undersåtlig pligt och nästan gränsar
 Till högljudt uppror.</poem>

<i>Norf.</i>                  <poem>Icke <sp>gränsar</sp> blott,
 Det är så verkeligen; dessa skatter
 Ha gjort, att klädesfabrikanterna,
 Som mer ej kunna löna allt sitt folk,
 Sagt upp så spinnare som väfvare
 Och kardare. Af nöd och hunger drifna,
 I brist utaf förtjenst förtviflade,
 De trotsa allt och äro i fullt uppror,
 Och faran står i deras leder.</poem>

<i>K. Henr.</i>                       <poem>Skatter!
 På hvad? Och hvilka skatter? -- Kardinal,
 Ni som så väl som jag för sådant skylles,
 Vet ni af dessa skatter?</poem>

<i>Wols.</i>                    <poem>Endels blott
 Jag är bekant med det som rör det hela
 Af statens väl; jag är en man i ledet
 Der många flere vandra.</poem>

<i>Dr. Cath.</i>               <poem>Nej, mylord,
 Ni vet ej mer än andra; men ni verkar
 Hvad allom kunnigt är och ej är kärt</poem>
<poem>För dem som icke vilja deraf veta,
 Men tvingas dock dertill; de skattebördor
 Som kungen vill ha reda på, de äro
 En pest att höra blott; att bära dem
 Ger knäck åt ryggen; ni, så säges det,
 Är skuld till dem; är det ej sant, så lider
 Ni hårdt förtal.</poem>

<i>K. Henr.</i>         <poem>Ha, ständigt skattebördor!
 Af hvad natur är denna skattebörda?
 Af hvad natur? säg ut!</poem>

<i>Dr. Cath.</i>              <poem>Jag är för djerf
 Som tröttar edert tålamod, men löftet
 Om tillgift styrker mig. Vet, folket klagar
 Att af all inkomst sjettedelen utskrifs
 För att utgöras genast utan anstånd
 Till förevändning tages franska kriget.
 Så retas fräcka tungor; munnar utspy
 Sin trohetsed, och uti kalla hjertan
 Förfryser hyllningen; förbannelser
 Gå uti böners ställe. Lydnaden,
 Handterad lätt förut, har blifvit slaf
 Åt hvarje retadt hugskott. Höge konung,
 Tag detta genast i betraktande;
 Ej vigtigare ärende det fins.</poem>

<i>K. Henr.</i> <poem>Så sant jag lefver! det är mot min vilja.</poem>

<i>Wols.</i> <poem>I denna sak jag blott en enda röst
 Har haft i rådet; icke <sp>den</sp> en gång
 Jag gifvit utan visa männers bifall.
 Om de förtala mig som hvarken känna
 Mitt inre eller yttre, men likväl
 Min lefnads krönika nedskrifva vilja,
 Så svarar jag att slikt är höghets öde,
 Dygd måste vandra öfver skarpa törnen;
 Der något göras skall, får man ej svika
 Af fruktan för en strid mot ilsket tadel,
 Som alltid, hajen likt, det skepp förföljer
 Som lyser öfver vågen. Fåfäng jagt!</poem>
<poem>Man jagar dock. När vi ha gjort som bäst,
 Då säger sjukt förtal att vi ej gjort det,
 Och hjelper intet det, så klandrar man;
 Men hvad vi gjort som sämst, det tager skruf
 I slöa sinnen, skrikes ut som bäst
 Af allt vi gjort. Skall så man stanna still
 Af fruktan för att hånas om man går,
 Så kunna här vi gerna växa fast
 Och sitta still som bilder.</poem>

<i>K. Henr.</i>	<poem>Visa dåd,
 Klokt gjorda, äro fria från all fruktan.
 Men öfverdåd har fruktansvärda följder.
 Hvad stöd har ni för detta påbud? Intet.
 Man får ej rycka folket undan lagen
 Och binda dem vid nycken. Sjettedelen?
 En gräslig skatt! Det är att rifva barken
 Från hvarje träd, så timret följer med;
 Om ock vi lemna det på rot så sargadt,
 Så dricker luften mergen. Till hvart grefskap
 Som blifvit kräfdt skall bref gå ut och bjuda
 Förlåtelse åt en och hvar som nekat
 Att gälda skatten. Laga, att det sker.
 Det blir er omsorg.</poem>

<i>Wols.</i> <poem><i>(Till sin skrifvare).</i> Jag med er vill tala.
 Låt skrifva ut till hvarje grefskap bref
 Om kungens nåd och tillgift. Menigheten
 Är svårt på mig förbittrad; sprid det rykte
 Att genom min bemedling eftergift
 Och nåd är kommen. Oförtöfvadt vill jag
 Er säga hvad som vidare skall göras.</poem>

<i>(Skrifvaren går).</i>

<i>(Hofmästaren kommer).</i>

<i>Dr. Cath.</i> <poem>Det smärtar mig, att hertig Buckingham
 I onåd fallit.</poem>

<i>K. Henr.</i> <poem>Ja, det smärtar många.
 Lärd är han och en utmärkt talare,
 Naturens gunstling och uppfostrad så,</poem>
<poem>Att han de lärdaste kan lärdom gifva
 Samt aldrig tarfvar hjelp af annan man.
 Dock, se:
 När slika ädla gåfvor illa nyttjas
 Och sinnet en gång hunnit bli förderfvadt,
 Förvandlas de till laster sjufallt värre
 Än förr de voro goda. Denna man,
 Som räknades ibland naturens under,
 Och som vi hörde på med sådan tjusning
 Att timmar flydde som minuter, han
 Har klädt i nedrig skepnad de behag,
 Som voro hans en gång, och blifvit svart
 Som helvetet. Sitt ner, ni skall få höra
 Af denna hans förtrogne saker som.
 Bedröfva äran. -- Repa upp igen
 Hans nedrigheter, dem vi icke kunna
 För litet röna, ej för mycket höra.</poem>

<i>Wols.</i> <poem>Kom fram och säg oss fritt och oförtäckt,
 Som trogen undersåte hvad ni vet
 Om hertig Buckingham.</poem>

<i>K. Henr.</i>              <poem>Säg dristigt ut.</poem>

<i>Hofm.</i> <poem>Först var han van att dagligen förpesta
 Sitt tal och säga att, om konungen
 Dog utan lifsarfvingar, skulle han
 Nog taga spiran; dessa samma ord
 Han hördes ofta yttra till sin måg,
 Lord Aberga'ny, som med ed han tillsvor
 Hämd emot kardinalen.</poem>

<i>Wols.</i>                  <poem>Märk, ers höghet,
 Af denna punkt hur farlig mannen är.
 Illvillig i sig sjelf hans onda vilja
 Ej endast till er heliga person,
 Men ock till edra vänner sträcker sig.</poem>

<i>Dr. Cath.</i> <poem>Döm christeligt, min lärda kardinal.</poem>

<i>K. Henr.</i> <poem>Säg, hvarpå byggde han sin rätt till kronan,
 I fall vi ginge undan? Har du hört
 Hans tankar der vid lag?</poem>

<i>Hofm.</i>                 <poem>Han lockad blef
 Med usla spådomar af Niklas Hopkins.</poem>

<i>K. Henr.</i> <poem>Hvem är den Hopkins?</poem>

<i>Hofm.</i>                                     <poem>En Karthäusermunk,
 Hans biktfar, som beständigt närde honom
 Med ord om kunglighet.</poem>

<i>K. Henr.</i>	              <poem>Hur vet du det?</poem>

<i>Hofm.</i> <poem>Kort förr'n ers böghet for till Frankrike,
 Då hertigen i Rosen var, belägen
 Uti församlingen sanct Lawrence Poultney,
 Han sporde mig hur talet gick i London
 Om franska resan, och jag svarade
 Att svek man fruktade utaf de franske
 Emot vår kung. "Det," gentog hertigen,
 "Är ej otroligt, och det kunde hända
 Att vissa spådomar nog sloge in,
 Framsagda af en helig munk som ofta,"
 Så fortfor han, "till mig har skickat bud
 Och bedt att få meddela min kaplan,
 John de la Court, uppå en utsatt timma,
 En underrättelse af högsta vigt.
 Och när han under biktens helga band
 Och tysthetsed förbundit min kaplan
 Att ej till någon menniska på jorden,
 Men blott till mig förtro den hemligheten,
 Då sade han högtidligt och betänksamt:
 Säg hertigen, att hvarken kungen eller
 Hans ätt skall blomstra; vinner hertigen
 Sig folkets gunst, skall Buckingham bli kung
 I England." --</poem>

<i>Dr. Cath.</i>      <poem>Mins jag rätt, så har ni varit
 Hofmästare hos hertigen, men miste
 Er tjenst på klagomål utaf hans folk.
 Gif akt, att ni af ilska ej beskyller
 En ädel man och så er sjelf förderfvar;
 Gif akt, det ber jag er af hjertans grund.</poem>

<i>K. Henr.</i> <poem>Låt honom vara; fortfar!</poem>

<i>Hofm.</i> <poem>Vid min själ!
 Jag talar endast rena sanningen.
 Jag sade hertigen, att denna munk
 Af satans konster kunde bländad vara,
 Och att det vore farligt till att grubbla
 På slika ting för mycket, ty de kunde
 Till ondo fresta, om man trodde på dem;
 "Pah !" svarade han mig, "det skadar icke"
 Och lade till: "om kungen hade dött
 Då sist han sjuklig var, så skulle Lovell
 Och kardinalen mistat hufvudet.</poem>

<i>K. Henr.</i> <poem>Ah ha! så grym? -- Den karlen han är farlig; --
 Säg, vet du mera?</poem>

<i>Hofm.</i>             <poem>Ja, min kung.</poem>

<i>K. Henr.</i>                                     <poem>Säg ut.</poem>

<i>Hofm.</i> <poem>När sist i Greenwich eders majestät
 Blef för sir William Blomers skuld förtörnad
 På hertigen, --</poem>

<i>K. Henr.</i>        <poem>Det mins jag; Buckingham
 Tog Blomer, min vasall, för egen räkning
 Uti sin tjenst; men vidare; hvad mer?</poem>

<i>Hofm.</i> <poem>Då sade han: "om man mig hade fängslat
 I Towern, hade jag haft lust att spela
 Den rollen som min fader tänkte öfva
 Uppå tyrannen Richard när han sökte
 Hos honom audiens i Salisbury;
 Om han den fått, han hade stött sin knif,<footnote>Jmfr Richard den tredje sid. 98, der fadren Buckingham säger: <sp>kan jag med konung Richard ej få tala?</sp></footnote>
 Bäst konungen han helsade, i honom.</poem>

<i>K. Henr.</i> <poem>Ha, hvilken jetteniding!</poem>

<i>Wols.</i>                                         <poem>Nå, min fru,
 Kan kungen andas fritt så länge denne
 Ej är i fängelse?</poem>

<i>Dr. Cath.</i>         <poem>Gud styre allt!</poem>

<i>K. Henr.</i> <poem>Än har du mer på hjertat; fram med det.</poem>

<i>Hofm.</i> <poem>Och när han sade: "knifven uti honom",
 Så sträckte han sig, lade ena handen
 På dolken och den andra på sitt hjerta</poem>

<poem>Och svor med lyftad blick en ryslig ed
 Att, om man kränkte honom, skulle han
 Så vida öfvergå sin far som handling
 Går öfver obeslutsamhet.</poem>

<i>K. Henr.</i>                 <poem>Hans knif
 Är satt i skidan nu, han häktad är;
 Nu stånde han för rätta; om af lagen
 Han nåd kan vinna, må han njuta den;
 Här vänte han sig ej; vid natt och dag,
 Han högförrädare är inför lag.</poem>

<i>(De gå).</i>
</chapter>
<chapter name="Henrik den åttonde. I, 3.">
<h2>TREDJE SCENEN.</h2>

Ett rum i palatset.

<i>(Lord kammarherren och lord <sc>Sands</sc> uppträda).</i>

<i>Kamm.</i> <poem>Hur är det möjligt, att en fransk förtrollning
 Kan göra män till slika gyckelnarrar.</poem>

<i>Sands.</i> <poem>Om nya moder äro än så galna,
 Ja rent omanliga, de följas dock.</poem>

<i>Kamm.</i> <poem>Hvad våra goda Engelsmän ha vunnit
 På denna färd, så vidt som jag förstår,
 Är på sin höjd två eller tre grimaser
 Och dessa så gemena, att man kunde
 Aflägga ed uppå att deras näsor
 I rådslag sutit med Clotharius
 Och med Pipin; så göra de sig till.</poem>

<i>Sands.</i> <poem>De hafva alla nya ben, men lama;
 Och den som icke förr har sett dem gå
 Tror, att de hafva spatten.</poem>

<i>Kamm.</i>                       <poem>Ja, mylord!
 Och kläder skurna efter hednisk snitt,
 Som om de slitit ut sin christendom.
 <i>(Sir <sc>Thomas Lovell</sc> kommer).</i>
 Hvad nytt, sir Thomas Lovell?</poem>

<i>Lov.</i>                          <poem>Ingenting,</poem>


<poem>Om icke den förordningen som nyss
 Anslagen är på slottets port.</poem>

<i>Kamm.</i>                          <poem>Om hvad?</poem>

<i>Lov.</i> <poem>Reform för våra fina resenärer <footnote>Jmfr noten till konung Johan, sid. 7.</footnote>
 Och deras prat och gräl och skräddare.</poem>

<i>Kamm.</i> <poem>Rätt bra! nu få de der mossjöerna
 Väl maka åt sig för en engelsk hofman,
 Om också han ej Louvren sett.</poem>

<i>Lov.</i>                          <poem>De skola --
 Så lyder lagen -- öfvergifva resten
 Af bjefs och narrspel ifrån Frankrike
 Med alla hedervärda dumheter
 Af samma slag: dueller och raketer
 Och all en utländsk visdoms sturska miner
 Mot folk som äro bättre folk än de;
 Afsäga sig bollspelets trosartiklar,
 Långsträckta strumpor, korta permissioner
 Och alla resenärs-modellerna
 Samt blifva folk igen som andra, eller
 Uppsöka sina gamla lekkamrater
 Och slita ut <i>cum privilegio</i>
 Tras-garderoben som kompletta narrar.</poem>

<i>Sands.</i> <poem>Hög tid att sätta dem på kur; det onda
 Grep vidt ikring sig.</poem>

<i>Kamm.</i>                  <poem>Ack, hvad våra damer
 Nu skola sakna denna rara flärden!</poem>

<i>Lov.</i> <poem>Det blir en jemmer af; de gökarna
 Lärt sig perfekt att göra qvinfolk tama.
 Fransyska visor och fiol; gudomligt!</poem>

<i>Sands.</i> <poem>Fiole fan dem! Godt, man blir dem qvitt.
 De stodo ej att bättra. Se, nu kan
 En hederlig landtjunkare som jag,
 Ur brädet länge slagen, stämma upp
 Sin vis-stump i det hopp att blifva hörd
 Och musicera dugtigt.</poem>

<i>Kamm.</i>                 <poem>Rätt, lord Sands,
 Föl-tanden har ni än ej fällt.</poem>


<i>Sands.</i>                <poem>Så länge
 En stump ännu är qvar, jag den ej fäller.</poem>

<i>Kamm.</i> <poem>Hvart ämnade ni er, sir Thomas Lovell?</poem>

<i>Lov.</i> <poem>Till kardinalen; ni, mylord, är också
 Hans gäst i qväll.</poem>

<i>Kamm.</i>              <poem>Ack ja, det är jag visst;
 Han gifver ju i qvälL en stor supé
 För herrar och för damer; dit skall komma
 Hvad skönast är i hela kungariket.</poem>

<i>Lov.</i> <poem>Den der prelaten har ett gifmildt sinne,
 En hand så rund som landet som oss föder;
 Hans dagg på alla faller.</poem>

<i>Kamm.</i>                     <poem>Ädel är han;
 Skälm den som säger annat;</poem>

<i>Sands.</i>                      <poem>Nå han har
 Ock något till att komma med; af honom
 Är snålhet större synd än kätteri.
 Män af hans stånd frikostiga må vara,
 Representera måste de.</poem>

<i>Kamm.</i>                  <poem>Ja visst.
 Få göra det så ståteligt som han.
 Min båt är färdig, vill ni följa med?
 Sir Thomas, kom; jag vill ej komma sent,
 Ty jag är vidtalt att med Henrik Guilford
 På festen marskalk vara.</poem>

<i>Sands.</i>                   <poem>Jag er följer.</poem>

<i>(De gå).</i>
</chapter>
<chapter name="Henrik den åttonde. I, 4.">
<h2>FJERDE SCENEN.</h2>

I kardinalens af York palats

<i>(Oboer. Ett litet bord under en thronhimmel för kardinalen;
ett längre bord för gästerna. Från den ena sidan
uppträda <sc>Anna Bullen</sc> med flera herrar och damer som
gäster, från den andra sir <sc>Henrik Guilford</sc>).</i>

<i>Guilf.</i> <poem>En allmän välkomsthelsning, mina damer,
 Från kardinalen till er allesamman!</poem>

<poem>Åt fröjd och er han helgat denna qväll
 Och hoppas att i denna ädla skara
 Ej någon enda fört bekymmer med sig;
 Han vill er alla se så glädtiga
 Som utsökt sällskap, utsökt vin och välkomst
 Kan göra glada gäster. -- Ack, mylord,
 <i>(Lord Kammarherren, lord <sc>Sands</sc> och sir <sc>Thomas Lovell</sc> uppträda).</i>
 Ni kommer sent; jag utaf blotta tanken
 På detta sköna sällskap vingar fick.</poem>

<i>Kamm.</i> <poem>Ni är ännu i unga år, sir Henrik.</poem>

<i>Sands.</i> <poem>Sir Thomas, hade kardinalen hälften
 Af mina lekmans-tankar blott, så skulle
 Han nog åt en och annan af de sköna
 Bestå en större rolighet i qväll. --
 Minsann, en vacker hop af söta flickor!</poem>

<i>Lov.</i> <poem>Tänk om ers herrlighet nu finge skrifta
 En eller två af dem.</poem>

<i>Sands.</i>               <poem>Ja, den som finge!
 De skulle få en lätt absolution.</poem>

<i>Lov.</i> <poem>Hur lätt?</poem>

<i>Sands.</i>                     <poem>Så lätt som någon dunbädd gifver.</poem>

<i>Kamm.</i> <poem>J sköna damer. sitten ned; sir Henrik,
 Besörj placeringen på andra sidan,
 Jag vill besörja här; hans nåde kommer. --
 Nej, ingen frysa får; om tvenne damer
 Bredvid hvarannan sitta, blir det kallt. --
 Lord Sands, ni kan ju hålla damer muntra,
 Sätt er mellan dessa fröknar.</poem>

<i>Sands.</i>                        <poem>Tack,
 Ers herrlighet. -- Tillåten, mina damer!
 <i>(Sätter sig emellan <sc>Anna Bullen</sc> och en annan dam).</i>
 Förlåten, om en smula vildt jag pratar;
 Jag brås uppå min far.</poem>

<i>Anna.</i>                  <poem>Sir, var han tokig?</poem>

<i>Sands.</i> <poem>Ja tokig, tokig, toker just i kärlek;</poem>
<poem>Dock bets han ej; men just som nu jag gör,
 Han kysste tjugo kyssar i en blink.
 <i>(Kysser henne).</i></poem>

<i>Kamm.</i> <poem>Bra sagdt, mylord. --
 Nu sitter ni ju bra. -- J gode herrar,
 Ert fel det är, om dessa sköna damer
 Missnöjda gå sin väg.</poem>

<i>Sands.</i>                <poem>Sörj ej för mig,
 Jag gör så godt jag kan.</poem>

<i>(Oboer. Kardinal <sc>Wolsey</sc> uppträder med sin svit och
intager sin plats under thronhimmeln).</i>

<i>Wols.</i>                    <poem>J fagra gäster,
 Välkomna hit! Den herre eller dam,
 Som icke slår sig lös, är ej min vän;
 Ännu en gång jag helsar er välkomna;
 Er välgångsskål!
 <i>(Dricker).</i></poem>

<i>Sands.</i>            <poem>Ers nåd är mer än god; --
 En dryg pokal min tack tillbakahålle
 Och hindre mig från mycket prat.</poem>

<i>Wols.</i>                             <poem>Lord Sands,
 Jag tackar er; drick edra grannar till. --
 J ären icke muntra, mina damer;
 Hvems fel är det, god' herrar?</poem>

<i>Sands.</i>                         <poem>Vinets purpur
 Först skall i deras fagra kinder stiga,
 Och sedan prata de oss nog omkull.</poem>

<i>Anna.</i> <poem>Lord Sands, ni är en lustig speleman.</poem>

<i>Sands.</i> <poem>Ja, om jag sjelf får spela opp; se här
 Är vin, min fröken; svara när jag trycker;
 En sak --</poem>

<i>Anna.</i>     <poem>Som ni kan hålla inne med.</poem>

<i>Sands.</i> <poem>Hvad sade jag, ers nåd? nu prata de.</poem>

<i>(Trummor, trumpeter och kanonskott höras utanföre).</i>

<i>Wols.</i> <poem>Tyst, hvad är det?</poem>

<i>Kamm.</i>                                 <poem>Se efter hvad det är.</poem>

<i>(En betjent går ut).</i>

<i>Wols.</i> <poem>Hvad krigiskt ljud? Hvad månde det betyda?</poem>
<poem>Nej, varen icke rädda, sköna damer;
 J ären, efter krigslag, utan fara.</poem>

<i>(Betjenten kommer tillbaka).</i>

<i>Kamm.</i> <poem>Nå, hvad står på?</poem>

<i>Betj.</i>                               <poem>Förnäma främlingar <footnote>Det var icke ovanligt, att maskerade gäster infunno sig obudna på stora gästabud. Jmfr Romeo och Julia 1, 4.</footnote> --
 Så se de ut -- ha stigit här i land
 Och komma hit liksom ambassadörer
 Från utländskt hof.</poem>

<i>Wols.</i>               <poem>Bed dem välkomna vara,
 Lord kammarherre; ni kan tala franska.
 Tag mot dem värdigt, för dem fram till oss
 Der denna skönhetshimmel dem skall blända
 Med fulla strålar; -- följen kammarherren. --
 <i>(Kammarherren går med svit. Alla stå upp och borden borttagas).</i>
 Störd festen är; dock skall ersättning gifvas.
 Må maten väl bekomma er; välkomna,
 Ännu en gång välkomna allesamman!
 <i>(Oboer. Konungen och tolf andra herrar, maskerade som herdar och följda af sexton fackelbärare, uppträda införde af lord kammarherren. De gå alla midt framför kardinalen och helsa honom artiqt).</i>
 Ett ädelt sällskap! Hvad behaga de?</poem>

<i>Kamm.</i> <poem>Som ej de kunna tala engelska,
 Så bedja de mig säga eders nåde:
 Att, som de ryktet hört om denna aftons
 Så sköna och så ädla sällskapskrets,
 Så tvungos de utaf sin varma dyrkan
 För skönheten att lemna sina hjordar
 Och under ert beskydd begära tillstånd
 Att se på dessa damer och fördrifva
 Med dem en timmas tid.</poem>

<i>Wols.</i>                   <poem>Säg dem, mylord,
 Att de ha gjort mitt ringa hus en ära,
 För hvilken tusenfallt jag tackar dem
 Och beder dem att vara hemmastadda.</poem>


<i>(Herrarna bjuda upp till dans. Konungen bjuder opp <sc>Anna
Bullen</sc>).</i>

<i>K. Henr.</i> <poem>Så fager hand jag aldrig förr berört;
 Hvad skönhet var jag aldrig anat förr!</poem>

<i>Wols.</i> <poem>Mylord, --</poem>

<i>Kamm.</i>                        <poem>Ers nåd?</poem>

<i>Wols.</i>                                             <poem>Gå, helsa dem från mig,
 Att <sp>en</sp> det måtte finnas ibland dem
 Som framför mig är denna platsen värd;
 Om blott jag kände honom, ville jag
 Pligtskyldigt lemna honom den.</poem>

<i>Kamm.</i>                          <poem>Jag går.</poem>

<i>(Går till sällskapet och kommer tillbaka).</i>

<i>Wols.</i> <poem>Hvad svara de?</poem>

<i>Kamm.</i>                            <poem>De tillstå, att en sådan
 Ibland dem fins; kan ni utleta honom,
 Så vill han taga platsen.</poem>

<i>Wols.</i>                     <poem>Låt mig se. --
 <i>(Stiger ned från sin thron).</i>
 Förlåten, mina herrar; här jag gör
 Mitt kungaval.</poem>

<i>K. Henr.</i>       <poem><i>(Tager af sig masken).</i> Väl träffadt, kardinal.
 Ett vackert sällskap, ståtlig fest, mylord;
 Om ni ej vore klerk, herr kardinal,
 Så trodde jag er icke mer än jemt.</poem>

<i>Wols.</i> <poem>Det fägnar mig, att eders nåde skämtar.</poem>

<i>K. Henr.</i> <poem>Kom hit, lord kammarherre; säg, mylord,
 Hvem är den sköna fröken der?</poem>

<i>Kamm.</i>                         <poem>Min kung,
 Hon är en dotter till sir Thomas Bullen,
 Lord viscount Rochford; hon hos drottningen
 Hoffröken är.</poem>

<i>K. Henr.</i>      <poem>Vid himlen, hon är söt! --
 Mitt ljufva hjerta,<footnote>Det var ett bruk, äfven i de förnämsta sällskapskretsarna, att kavaljeren fick en kyss af sin dam efter slutad dans. Jmfr Romeo och Julia 1, 5. Huru ståteligt det gick till på denna fest hos kardinalen kan man döma af följande utdrag ur <i>Cavendish's life of Wolsey</i>, citeradt af Malone. Då kungen, heter det, blifvit upptäckt af Wolsey, bad denne honom sitta ned, men kungen sade att han först ville gå och kläda om sig. Derpå gick han in i kardinalens sängkammare, der en skön brasa var påtänd, och klädde om sig i fursteligt dyrbara kläder. Under kungens frånvaro togs hela den gamla anrättningen bort och borden dukades ånyo med parfymeradt duktyg. Sedan intog kungen sin plats under thronhimmelen, och <sp>tvåhundrade</sp> rätter serverades för hans majestät. Så kalasades och dansades till morgonen.</footnote> ej det höfviskt vore
 Med er att dansa och ej kyssa er. --
 En skål, god' herrar, rundt kring hela laget.</poem>


<i>Wols.</i> <poem>Sir Thomas Lovell, är supén serverad
 I inre rummet?</poem>

<i>Lov.</i>           <poem>Ja, mylord.</poem>

<i>Wols.</i>                                  <poem>Jag fruktar,
 Att dansen något hetsat upp ers nåd.</poem>

<i>K. Henr.</i> <poem>Kanhända allt för mycket.</poem>

<i>Wols.</i>                                         <poem>Nådig herre,
 I nästa rum är luften friskare.</poem>

<i>K. Henr.</i> <poem>Tag en och hvar sin dam. -- Du ljufva sköna,
 Än lemnar jag ej dig. -- Låt glädjen råda; --
 Lord kardinal, jag har ett dussin skålar
 Att dricka för de sköna damerna;
 Och så till dans igen; se'n drömma vi
 Om hvem som var den lycklige. -- Musik!</poem>

<i>(De gå under fanfarer).</i>
</chapter>
<chapter name="Henrik den åttonde. II, 1.">
<h1>ANDRA AKTEN. FÖRSTA SCENEN.</h1>
En gata.

<i>(Två adelsmän möta hvarannan).</i>

<i>1 Adelsm.</i> <poem>Hvarthän så brådt?</poem>

<i>2 Adelsm.</i>                                <poem>Gud signe er! -- Direkte
 Till domstoln, för att höra hur det går
 Med hertig Buckingham.</poem>

<i>1 Adelsm.</i>              <poem>Den mödan, sir,
 Kan jag er spara; allt är re'n förbi,
 Han förs i häktet nu.</poem>

<i>2 Adelsm.</i>             <poem>Var ni tillstädes?</poem>

<i>1 Adelsm.</i> <poem>Visst var jag det.</poem>

<i>2 Adelsm.</i>                                <poem>Nå säg, hur lopp det af?</poem>

<i>1 Adelsm.</i> <poem>Ej svårt att gissa till.</poem>

<i>2 Adelsm.</i>                                       <poem>Befanns han skyldig!</poem>

<i>1 Adelsm.</i> <poem>Ja visst, och dömdes ock på grund deraf.</poem>

<i>2 Adelsm.</i> <poem>Det smärtar mig.</poem>

<i>1 Adelsm.</i>                              <poem>Det smärtar många flera.</poem>

<i>2 Adelsm.</i> <poem>Hur gick det till?</poem>

<i>1 Adelsm.</i>                    <poem>Det gick i korthet så:
 Den store hertigen kom fram för skranket
 Och svarade uppå anklagelsen,
 Förfäktade sin oskuld och drog fram
 Mångt skarpt bevis att värja sig för lagen.
 Men konungens fiskal, som motpart, kräfde
 Förhör och edgång och bekännelse
 Af flera vittnen; hertigen begärde,
 Att vittnesmålen måtte muntligt gifvas.
 Då trädde upp som vittnen emot honom
 Först hans hofmästare, så Gilbert Peck,
 Hans kansler, och John Court, hans skriftefader,
 Och den der djeflamunken Hopkins, han,
 Som skulden är till allt.</poem>

<i>2 Adelsm.</i>                 <poem>Det var ju han
 Som spådde hertigen?</poem>

<i>1 Adelsm.</i>           <poem>Densamme; alla
 Ansatte honom hårdt; han frestade
 Att vräka dem, men mäktade det icke.
 Då blef han utaf pärerna befunnen
 Till högmålsbrott, i kraft af vittnen, saker.
 Han talte för sitt lif med kraft och lärdom,
 Men intet halp; man ömkade och glömde.</poem>

<i>2 Adelsm.</i> <poem>Och efter detta allt hur stod han sig?</poem>

<i>1 Adelsm.</i> <poem>Då han för rätten fördes in att höra
 Domsklockans sista slag, -- då blef han gripen
 Af dödsångst, svetten stod uppå hans panna;
 Han fällde vreda ord i hast och illa,
 Men fann sig snart igen och bibehöll
 Tills allt var slut en mild och ädel hållning.</poem>

<i>2 Adelsm.</i> <poem>Jag tror ej, att han fruktar döden.</poem>

<i>1 Adelsm.</i>                                                  <poem>Nej,
 Så qvinlig var han aldrig; men processen
 Visst smärtar honom något.</poem>

<i>2 Adelsm.</i>                  <poem>Säkert har
 Lord kardinalen varit med i spelet.</poem>

<i>1 Adelsm.</i> <poem>Det troligt är, när allt man lägger samman.</poem>
<poem>Först blef Kildair anklagad, som då var
 I Irland vicekung; när han blef afsatt,
 Kom grefve Surrey dit och det så plötsligt,
 På det att han ej måtte hjelpa fadren.</poem>

<i>2 Adelsm.</i> <poem>En nedrig statskupp.</poem>

<i>1 Adelsm.</i>                                  <poem>När han kommer åter,
 Så lita på han hämnas; allmänt kändt
 Det är, att hvemsomhelst som kungen gynnar,
 Åt honom skaffar kardinalen syssla
 Tillräckligt långt från hofvet.</poem>

<i>2 Adelsm.</i>                       <poem>Hela folket
 Djupt hatar honom, såge honom gerna
 Sju famnar under jorden. Hertigen
 Förgudad var och kallades af alla
 "Den gode Buckingham, den dygdespegeln."</poem>

<i>1 Adelsm.</i> <poem>Se der den ädla, olycksfulla mannen.</poem>

<i>(<sc>Buckingham</sc> kommer ifrån domstolen; framföre honom gå
rättens tjenare och bära bilan med eggen vänd emot
honom. Hillebarder på båda sidor. Med honom följa
sir <sc>Thomas Lovell</sc>, sir <sc>Niklas Vaux</sc>, sir <sc>William
Sands</sc> och en stor folkhop).</i>

<i>2 Adelsm.</i> <poem>Låt oss gå närmare.</poem>

<i>Buck.</i>                                    <poem>J gode män,
 Som medlidsamt så långt mig hafven följt,
 O hören mig och gån så hvar till sitt.
 För högmålsbrott jag blifvit dömd i dag
 Och skall nu dö derför; Gud är mitt vittne --
 Och har jag samvete, må det mig drabba
 Som yxan faller, om jag ej är redlig! --
 Jag icke för min död bär groll till lagen,
 Den gjort bokstafligen hvad rättvist är;
 Men de som lagen sökt, dem kan jag önska
 Mer christlighet: de vare hvad de vilja,
 Jag dem förlåter utaf allt mitt hjerta.
 Dock må de ej berömma sig af ondo,
 Ej bygga brott uppå de stores grafvar;</poem>
<poem>Då skall mitt blod mot dem af jorden ropa.
 Ej längre lif jag hoppas här i verlden
 Ock söker det ej heller, fastän kungen
 Är rikare på nåd än jag på fel.
 J få som älskat mig och icke bäfven
 Att gråta öfver Buckingham, J ädle
 Vänner och bröder, hvilkas sista afsked
 För honom blott är bitter, bitter död,
 O följen såsom goda englar mig!
 Och när en lång skiljsmässas stål mig drabbar,
 Må edra böner som ett ljufligt offer
 Min själ till himlen lyfta. Kommen nu,
 I Herrans namn. --</poem>

<i>Lov.</i>               <poem>Ers nåd, jag er besvär,
 Om något hat mot mig uti ert hjerta
 Sig dolt, så gif mig er förlåtelse.</poem>

<i>Buck.</i> <poem>Sir Thomas, jag förlåter er som sjelf
 Jag vill förlåtas, jag förlåter alla;
 Ej emot mig man syndat så oändligt,
 Att frid ju ej kan gifvas; intet groll
 Min graf skall bygga. -- Helsa till min konung,
 Och talar han om Buckingham, så säg
 Att re'n till hälften han i himlen var;
 Min bön och tanke höra kungen till
 Och honom i min sista stund välsigna.
 O, må han lefva längre än jag nu
 Har tid att räkna talet på hans år!
 Må uti frid och kärlek han regera,
 Och när han lägger ned sin vandringsstaf,
 Så hvile han och dygd i samma graf!</poem>

<i>Lov.</i> <poem>Jag ned till Themsens strand ers nåd ledsagar,
 Der jag aflöses af sir Niklas Vaux
 Som följer er i sista stunden.</poem>

<i>Vaux.</i>                          <poem>Skynda!
 Hans nåd här kommer; håll nu slupen klar,
 Och rusta den så prydligt som det egnar
 Hans furstliga person.</poem>

<i>Buck.</i>              <poem>Ack nej, sir Niklas,
 Låt blifva det; nu hånar mig min rang.
 Hit kom jag såsom lord stor-konnetabel,
 Hertig af Buckingham, nu är jag blott
 Den stackars Edvard Bohun,<footnote>Buckingham kallar sig så, emedan han härstammade från grefvarne af Hereford, hvilkas familje-namn var Bohun.</footnote> rikare
 Dock än de usle som mig klagat an
 Och aldrig sanning kände; med mitt blod,
 Som kommer öfver dem jag det beseglar.
 Min ädle fader, Henrik Buckingham,
 Som först sig reste mot tyrannen Richard,
 Blef uti nöden då han sökte tillflykt
 Hos en vasall förrådd utaf den skurken
 Och dräptes odömd; vare Gud med honom!
 Henrik den sjunde steg nu upp på thronen;
 Min faders död den ädla kungen grämde,
 Han gaf mig namn och rang igen och lyfte
 Dem skönare ur gruset; nu hans son,
 Henrik den åttonde, ur verlden rycker
 Uti ett enda hugg lif, ära, namn
 Och allt som var mig kärt, för evigt bort.
 Jag blef dock dömd och af en ädel domstol,
 Och deri var jag något bättre lottad
 Än min osälle fader; men för öfrigt
 Vårt öde lika är, -- vi svekos båda
 Af eget folk, af dem vi hyllat mest:
 En ytterst trolös, onaturlig handling! --
 Men himlen styrer allt; förnimmen nu
 Hvad er en döende förvisso säger:
 Då J med vänskap och med tillit slösen,
 Så hafven tand för tunga; ty de vänner,
 Dem J ert hjerta skänken, blott de märka
 Den minsta olycksstöt, så rulla de
 Som vågor undan, synas icke till
 Förr än de komma åter att er dränka.
 O bedjen för mig, gode vänner alla.
 Jag måste lemna er; den sista timman
 Utaf mitt tunga långa lif är kommen.</poem>

<poem>Farväl!
 Och viljen något sorgligt J förtälja,
 Förtäljen om mitt fall. -- Nu är det slut;
 Och Gud förlåte mig!</poem>

<i>(<sc>Buckingham</sc> med sin svit går).</i>

<i>1 Adelsm.</i> <poem>O, det är ömkansvärdt! Jag fruktar, sir,
 Att detta kallar gräslig blodhämd ned
 På deras hufvuden som det förskyllt.</poem>

<i>2 Adelsm.</i> <poem>Om han oskyldig är, så är det gräsligt.
 Dock kunde jag påpeka er ett ondt,
 Som är å färde och som, om det sker,
 Är vida värre.</poem>

<i>1 Adelsm.</i>      <poem>Himlen oss bevare!
 Säg hvad det är; misstro mig icke, sir.</poem>

<i>2 Adelsm.</i> <poem>En hemlighet så vigtig, att den kräfver
 En stor tystlåten kraft.</poem>

<i>1 Adelsm.</i>                <poem>Låt mig få veta;
 Jag talar litet.</poem>

<i>2 Adelsm.</i>        <poem>Jag vill tro er, sir.
 Har ni ej hört i dessa sista dagar
 Ett sqvaller om att kungen skulle skiljas
 Från Catharina?</poem>

<i>1 Adelsm.</i>       <poem>Ja, men det gick öfver;
 Då kungen fick det höra, blef han vred
 Och gaf befallning till lord mayor'n att genast
 Nedtysta ryktet och de tungor tämja
 Som spridde ut det.</poem>

<i>2 Adelsm.</i>           <poem>Men det sqvallret, sir,
 Har blifvit sanning, och på nytt det växer
 Långt friskare än förr; det tros som säkert
 Att kungen vågar det. Har icke Wolsey,
 Så har en annan hofsmil, ledd af ilska
 Mot drottningen, ingifvit honom skrupler
 Som störta henne; kardinal Campejus
 Till yttermera visso anländt hit,
 Man tror för denna sak.</poem>

<i>1 Adelsm.</i>               <poem>Det Wolsey är
 Som så vill söka hämd på kejsaren,</poem>
<poem>Som ej på hans begäran honom gjort
 Till erkebiskop i Toledo.</poem>

<i>2 Adelsm.</i>                  <poem>Träffadt,
 Och det på fläck! Men är det icke grymt,
 Att <sp>hon</sp> för det skall lida? Kardinalen
 Skall ha sin vilja fram, hon måste falla.</poem>

<i>1 Adelsm.</i> <poem>Bedröfligt! Här kan någon höra oss?
 Låt oss i enrum tänka mer på saken.</poem>

<i>(De gå).</i>
</chapter>
<chapter name="Henrik den åttonde. II, 2">
<h2>ANDRA SCENEN.</h2>

Ett förmak i palatset.

<i>(Lord kammarherren läser ett bref).</i>

<i>Kamm.</i> "Mylord, de hästar som ers herrlighet ville
hafva har jag med all möjlig omsorg låtit välja ut, rida
in och mundera. De voro unga, vackra och utaf den
bästa race som finnes här i norden. Då de voro färdiga
att skickas utaf till London, kom en af lord kardinalens
betjening, visade upp fullmakt och befallning och tog dem
i beslag med det yttrande, att hans herre ville ha sin rätt
framföre en undersåte, om icke framför kungen sjelf, och
det, nådige herre, stoppade munnen till på oss."
<poem>Visst vill han det; han må behålla dem;
 Till slut vill han ha allt.</poem>

<i>(Hertigarne af <sc>Norfolk</sc> och <sc>Suffolk</sc> uppträda).</i>

<i>Norf.</i>                        <poem>God dag, mylord.</poem>

<i>Kamm.</i> <poem>God morgon, edra nåder båda två.</poem>

<i>Suff.</i> <poem>Hvad gör hans majestät?</poem>

<i>Kamm.</i>                                     <poem>Han ensam är,
 I djupt bekymmer sänkt och dystra tankar.</poem>

<i>Norf.</i> <poem>Utaf hvad skäl?</poem>

<i>Kamm.</i>                              <poem>Att han sin broders hustru
 Har äktat tyckes gå hans samvete
 För nära.</poem>


<i>Suff.</i> <poem>Nej, hans samvete har gått
 För nära till en annan qvinna.</poem>

<i>Norf.</i>                          <poem>Riktigt.
 Allt kardinalens verk, kung-kardinalens;
 Den blinda presten, lyckans äldsta son,
 Gör hvad han vill. Om kungen kände honom!</poem>

<i>Suff.</i> <poem>Ack ja; förr känner han sig icke sjelf.</poem>

<i>Norf.</i> <poem>Hur heligt går han ej i allt till väga!
 Och nitiskt se'n! Då nu han knäckt förbundet
 Med kejsaren, vår drottnings store frände,
 Så dyker han i kungens själ och utströr
 Farhågor, grubbel, tvifvel, samvetsqval,
 Skräck och förtviflan -- allt för detta gifte;
 Och för att hjelpa kungen från allt detta
 Han råder honom att förskjuta henne
 Som hängt i tjugo år ikring hans hals
 Som en juvel, dock aldrig mist sin glans;
 Hon som så innerligt har honom älskat
 Som englar älska goda menniskor,
 Hon som, hur hårdt än ödets slag må falla,
 Välsignar kungen; -- from är ju den presten?</poem>

<i>Kamm.</i> <poem>Gud skydde oss från slik rådgifvare!
 Ja, det är sant; det är i hvar mans mun,
 Och hvarje troget hjerta det begråter;
 Enhvar som invigd är i saken ser
 Dess ändamål, -- den franska kungens syster.
 En gång skall himlen kungens öga öppna,
 Som har så länge varit blindt för denna
 Tilltagsna man.</poem>

<i>Suff.</i>           <poem>Och ur hans slafveri
 Befria oss.</poem>

<i>Norf.</i>         <poem>Ja, bedja må vi alla
 Och hjertligt om befrielse, ty annars
 Ned-knådar denna stolta man oss alla
 Från prinsar och till pager;<footnote>Kardinalen hade i sitt hushåll och i sin tjenst etthundradeåttio personer, bland hvilka voro flere riddare och adelsmän.</footnote> namn och rang
 För honom är en degklump, som han formar
 Till hvad fason som helst.</poem>


<i>Suff.</i>           <poem>Min grundsats är
 Att hvarken älska eller frukta honom.
 Jag icke kräft hans hjelp och vill bestånda
 Blott genom kungens; mig likgiltigt är,
 Om Wolsey mig förbannar eller signar;
 Jag aktar det ej mera än en flägt.
 Jag honom känt och känner; han må fara
 Till den som honom uppblåst gjort, till påfven.</poem>

<i>Norf.</i> <poem>Kom, låt oss gå till kungen och försöka
 Att jaga bort hans tärande bekymmer; --
 Mylord, ni följer oss?</poem>

<i>Kamm.</i>                  <poem>Ursäkta mig,
 Jag skall i kungens ärn'den gå; dessutom
 Är tiden, fruktar jag, oläglig nu;
 Farväl, mylords.</poem>

<i>Norf.</i>            <poem>Tack, gode kammarherre.</poem>

<i>(Lord kammarherren går. <sc>Norfolk</sc> öppnar en flygeldörr.
Man ser konungen sitta och läsa försänkt i djupa
tankar).</i>

<i>Suff.</i> <poem>Hur dyster! Han är svårligen bedröfvad.</poem>

<i>K. Henr.</i> <poem>Hvem är det? Ha!</poem>

<i>Norf.</i>                                  <poem>Gud styre kungens vrede!</poem>

<i>K. Henr.</i>	<poem>Hvem är det, säger jag? Hvem vågar störa
 Så mina ensliga betraktelser?
 Hvem är jag? Ha!</poem>

<i>Norf.</i> <poem>En nådig kung, som gerna tillgift skänker,
 När ondt ej menas; vår förbrytelse
 Är den, att i ett statens ärende
 Vi önskat eder höga vilja höra.</poem>

<i>K. Henr.</i> <poem>Förvägne!
 Jag säger till, när jag er tjenst behöfver;
 Är denna stund för verldsliga bestyr?
 Ha!
 <i>(<sc>Wolsey</sc> och <sc>Campejus</sc> uppträda).</i>
 Hvem der? Lord kardinalen? Ack, min Wolsey,
 Du balsam uppå mina samvetssår,</poem>
<poem>Du är en kungaläkare. -- <i>(Till <sc>Campejus</sc>).</i> Välkommen
 Uti vårt rike, vördigaste herre;
 Förfoga öfver det och oss; se till,
 Min gode Wolsey, att vi hålle ord.</poem>

<i>Wols.</i> <poem>Behagar eders majestät oss gifva
 En timmas enskildt företräde blott.</poem>

<i>K. Henr.</i> <poem><i>(Till <sc>Norfolk</sc> och <sc>Suffolk</sc>).</i> Vi hafva brådtom; bort!</poem>

<i>Norf.</i> <poem><i>(Afsides).</i> Den presten är
 Ju icke stolt?</poem>

<i>Suff.</i> <poem><i>(Afsides).</i> Nej, ej att tala om.
 Så sjuk vill jag ej vara, icke ens
 För all hans makt. -- Det kan ej räcka länge.</poem>

<i>Norf.</i> <poem><i>(Afsides).</i> Men räcker det, så slår jag till.</poem>

<i>Suff.</i> <poem><i>(Afsides).</i> Jag ock.</poem>

<i>(<sc>Norfolk</sc> och <sc>Suffolk</sc> gå).</i>

<i>Wols.</i> <poem>Ers nåd har gifvit alla verldens furstar
 Ett visdoms föredöme, då ni fritt
 Åt kyrkans dom har hemställt edra skrupler.
 Hvem kan väl harmas nu? Hvad hat er räcka?
 Spanjoren, hennes blodsförvandt och vän,
 Skall, om han någon billighet vill följa,
 Erkänna denna domstols ädelhet.
 Allt höglärdt presterskap i christenheten
 Fritt rösta fått; och Rom, all visdoms amma,
 Har på ers nådes önskan skickat hit
 sina vägnar denna goda man,
 Den vidtlagfarna kardinal Campejus;
 Jag än en gång här presenterar honom
 Inför ers majestät.</poem>

<i>K. Henr.</i> <poem>Ännu en gång,
 Han är välkommen uti mina armar;
 Den heliga konklaven vare tack
 Som sändt en sådan man som just jag önskat.</poem>

<i>Camp.</i> <poem>Ers majestät!
 Med rätt ni vunnit hvarje främlings kärlek.</poem>
<poem>Ni är så ädel; i ers höghets hand
 Jag lägger ned min fullmakt, som förordnar --
 Ty Rom befaller här -- lord kardinalen,
 Mylord af York, att jemte mig, som är
 Roms tjenare, opartiskt döma saken.</poem>

<i>K. Henr.</i> <poem>Jemlikar båda. Drottningen skall genast
 På detta förberedas. Hvar är Gardiner?</poem>

<i>Wols.</i> <poem>Ers majestät har städse henne hållit
 Så kär, att visst ni icke nekar henne
 Hvad lagen åt en ringa qviuna unnar --
 Sakförare att tala fritt för henne.</poem>

<i>K. Henr.</i> <poem>De bästa hon kan få. Min gunst har <sp>den</sp>
 Som talar bäst; må Gud förbjuda annat!
 Lord kardinal, låt kalla Gardiner,
 Min nya skrifvare; han är den rätte.</poem>

<i>(Kardinalen går ut och kommer tillbaka med <sc>Gardiner</sc>).</i>

<i>Wols.</i> <poem>Gif mig er hand; er följe gunst och fröjd,
 Nu är ni kungens man.</poem>

<i>Gard.</i> <poem><i>(Afsides till kardinalen).</i> Blott för att lyda
 Ers höga nåd, som har befordrat mig.</poem>

<i>K. Henr.</i> <poem>Kom till mig, Gardiner.
 <i>(De samtala afsides).</i></poem>

<i>Camp.</i> <poem>Mylord af York, var ej en doktor Pace
 Förut i denna mannens ställe?</poem>

<i>Wols.</i>                          <poem>Jo.</poem>

<i>Camp.</i> <poem>Var icke det en skicklig man?</poem>

<i>Wols.</i>                                           <poem>Jo visst.</poem>

<i>Camp.</i> <poem>Tro mig, då är ett elakt rykte utspridt
 Om er, herr kardinal.</poem>

<i>Wols.</i>                  <poem>Om hvem? Om mig?</poem>

<i>Camp.</i> <poem>Det sägs, att ni var afundsjuk på honom,
 Ni fruktade hans uppkomst, -- han var dygdig, --
 Och derför höll ni honom utomlands;
 Han galen blef och grämde sig till döds.</poem>

<i>Wols.</i> <poem>Frid vare honom! Det är christligt nog
 Att önska så; för lefvande som knota
 Kan man väl finna tukt. Han var en narr,</poem>
<poem>En dygdfantast; men denna goda mannen
 Blindt lyder mig; han annars ej fick vara
 Så nära min person. Lär det, min broder,
 De ringe få ej nappas med oss store.</poem>

<i>K. Henr.</i> <poem><i>(Till <sc>Gardiner</sc>).</i> Säg detta vördnadsfullt till drottningen.
 <i>(<sc>Gardiner</sc> går).</i>
 Den bästa plats för denna undersökning
 Är, efter som det tyckes mig, Blackfriars;
 Der kunnen J den stora saken pröfva; --
 Min Wolsey, ordna allt. -- Ack, kardinal,
 Hårdt är det för en ärlig man att lemna
 Så ljuflig maka! Men mitt samvete, --
 Det är så ömt; jag måste lemna henne.</poem>

<i>(Alla gå).</i>
</chapter>
<chapter name="Henrik den åttonde. II, 3">
<h2>TREDJE SCENEN.</h2>
Drottningens förmak.

<i>(<sc>Anna Bullen</sc> och en gammal hofdam uppträda).</i>

<i>Anna.</i> <poem>Ej heller det; -- men hvad som smärtar mest
 Är att så länge han med henne lefvat;
 Och hon! Hon är så god, att aldrig tunga
 Har kunnat säga ondt om henne, -- ack,
 Hon visste ej hvad ondska var; -- och nu
 Så många solhvarf hyllad såsom drottning,
 Uppväxt i pomp och ståt, som tusen gånger
 Mer bittert är att lemna än det var
 Att vinna, ljufligt -- efter detta allt
 Att nu ett hånligt afsked få! O, det
 Kan röra stenar!</poem>

<i>Hofd.</i>            <poem>Ingen är så härdad,
 Att han ej smälter uti gråt för henne.</poem>

<i>Anna.</i> <poem>O Gud! Långt bättre, att hon aldrig känt
 Hvad ståt vill säga! Verldslig är den visst,
 Men om den falska lyckan skiljer den
 Ifrån sin ägare, så svider det
 Som skulle själen slitas ifrån kroppen.</poem>


<i>Hofd.</i> <poem>Ack, arma fru! Nu är hon åter främling.</poem>

<i>Anna.</i> <poem>Dess mera ömkans tårar värd. Vid Gud
 Långt bättre är att vara hyddans barn
 Och bo förnöjd och lefva med de ringe,
 Än blifva utstyrd uti glitterqval
 Och bära gyllne sorg.</poem>

<i>Hofd.</i>                 <poem>Förnöjsamhet
 Är bäst af allt.</poem>

<i>Anna.</i>            <poem>Vid tro och jungfrudom,
 Jag ville icke vara drottning.</poem>

<i>Hofd.</i>                          <poem>Jo,
 Det vill jag visst, om ock min jungfrudom
 Det gällde; sammaledes vill ock ni,
 Trots all er peppar och er tillgjordhet.
 Ni, som har alla qvinliga behag,
 Har ock ett qvinnohjerta, hvilket städse
 Har lust till makt och glans och rikedom;
 Och det är också godt att ha; den lyckan,
 Hur ni ock gör er till, fick säkert rum
 Uti ert samvets fina saffian,
 Om ni en smula sträckte det.</poem>

<i>Anna.</i>                        <poem>O, nej!</poem>

<i>Hofd.</i> <poem>Ah, sliddersladder! -- Ni vill ej bli drottning?</poem>

<i>Anna.</i> <poem>Nej, icke för all verldens rikedom.</poem>

<i>Hofd.</i> <poem>Kuriöst! Det kunde man väl få mig till,
 Så gammal som jag är, för några styfver.
 Än hertiginna då? Säg, har ni styrka
 Att bära denna titel?</poem>

<i>Anna.</i>                 <poem>Nej, i sanning.</poem>

<i>Hofd.</i> <poem>Då har ni klen fysik; vi pruta af:
 Tänk om jag komme som en vacker grefve
 Och mer det gällde än att rodna blott;
 Om ej er rygg den bördan mäktar bära,
 Så får ni aldrig pojkar.</poem>

<i>Anna.</i>                    <poem>Så ni talar!
 Jag svär er till, jag vill ej drottning vara
 För hela verlden.</poem>


<i>Hofd.</i>             <poem>Ack, för lilla England
 Ni släppte gerna till; jag gjorde det
 Blott för Carnarvorshire, om ock ej mera
 Till kronan hörde. Men, hvem kommer der?</poem>

<i>(Lord kammarherren uppträder).</i>

<i>Kamm.</i> <poem>God morgon, mina damer! Huru mycket
 Kan det väl vara värdt att blifva invigd
 Uti ert samtals hemlighet?</poem>

<i>Anna.</i>                      <poem>Mylord,
 Den lönar mödan knappt att fråga efter;
 Vi ömkade vår herrskarinnas sorg.</poem>

<i>Kamm.</i> <poem>Ett ädelt ämne och som riktigt anstår
 Så ömma qvinnor; ännu är det hopp,
 Att allt går väl.</poem>

<i>Anna.</i>             <poem>Det gifve Herren, amen!</poem>

<i>Kamm.</i> <poem>Ni har en ädel själ, och himlens nåd
 Är goda hjertans lön; att ni må se,
 Min vackra fröken, att jag talar sanning
 Och att er dygd väckt höga blickars gunst,
 Så helsar konglig mejestät er nådigt
 Och vill till ingen mindre rang er lyfta
 Än markisinna Pembroke; tusen pund
 I årlig inkomst följa denna titel
 Som yttermera nåd.</poem>

<i>Anna.</i>              <poem>Jag vet ej rätt
 Hur jag min underdånighet skall tolka;
 Mitt allt ju mindre är än ingenting,
 Min bön ej helig nog, och hvad jag önskar
 Ej mera värdt än flärd; dock bön och önskan
 Är allt hvad jag kan gifva. Värdigas
 Framföra tacksamhets och lydnads offer
 Till kungen från hans blyga tjenarinna,
 Som beder för hans väl och krona.</poem>

<i>Kamm.</i>                             <poem>Fröken,
 Jag skyndar att den goda tanke styrka,
 Som kungen har om er. -- <i>(Afsides).</i> Jag pröfvat henne;</poem>
<poem>Behag och blygsamhet hon så förenat
 Att de ha fångat kungen; hvem kan veta,<footnote>Här menas drottning Elisabeth. Jmfr sid. 55: <sp>mig anar, att från henne m. m.</sp></footnote>
 Om ej ur hennes sköte en juvel
 En gång skall hela denna ö bestråla? --
 Jag går till kungen för att honom säga
 Att jag med er har talat.</poem>

<i>Anna.</i>                     <poem>Tjenarinna!</poem>

<i>(Lord kammarherren går).</i>

<i>Hofd.</i> <poem>Se så, se så, der ha vi det!
 I sexton år jag gått och tiggt vid hofvet
 Och tigger än, men aldrig kom jag lagom
 Emellan ett för bittid' och för sent,
 När några pund jag ville ha; men ni,
 O, öde! ni, som knappt är utkläckt än, --
 Fy, fy, så oförtjent! -- får munnen full,
 Förr'n ni den öppnat.</poem>

<i>Anna.</i>                 <poem>Det är mig en gåta.</poem>

<i>Hofd.</i> <poem>Hur käns det? Surt? Pass på att det er smakar.
 Det var en gång en fröken, -- gammal saga --
 Som icke ville drottning bli, o nej,
 Ej för Egypti land; har ni den hört?</poem>

<i>Anna.</i> <poem>Ni skämtar.</poem>

<i>Hofd.</i>                         <poem>Vore jag som ni, så flög
 Jag öfver lärkan. Markisinna Pembroke!
 Ettusen pund, och det af pur respekt,
 Och intet göra för'et; vid mitt lif,
 Fler tusen komma efter; ärans släp
 Är längre än framstycket; lita på
 Att nu er rygg kan bära hertiginnan!
 Har icke detta styrkt er?</poem>

<i>Anna.</i>                     <poem>Bästa fröken,
 Håll ni er sjelf med egna griller lustig,
 Men lemna mig i fred. Jag ville dö,
 Om detta ger mitt blod den minsta fröjd;
 Jag bäfvar, då på följderna jag tänker.
 Tröstlös är drottningen, och glömska vi</poem>

<poem>Som dröja så; berätta icke henne
 Hvad ni har hört.</poem>

<i>Hofd.</i>             <poem>Hvad tänker ni om mig?</poem>

<i>(De gå).</i>
</chapter>
<chapter name="Henrik den åttonde. II, 4">
<h2>FJERDE SCENEN.</h2>

En sal i Blackfriars.

<i>(Ljud af trumpeter och horn. Två rättsbetjenter uppträda
med korta silfverstafvar; efter dem två skrifvare klädda
som doktorer; derpå erkebiskopen af <sc>Canterbury</sc> 
ensam; efter honom biskoparna af <sc>Lincoln</sc>, <sc>Ely</sc>, 
<sc>Rochester</sc> och St. <sc>Asaph</sc>; efter dem, på något afstånd,
en adelsman som bär storsigillbevararens insignier och
en kardinalshatt; derpå två prester som bära kvar sitt
silfverkors; sedan en marskalk med blottadt hufvud,
följd af en härold som bär en silfverspira; derefter
två adelsmän med två stora silfverpelare. Efter dem
gå de två kardinalerna <sc>Wolsey</sc> och <sc>Campejus</sc> i bredd;
derpå två kavaljerer med svärd och spira. Slutligen
konungen och drottningen med deras svit. Konungen
intager sin plats under thronhimmelen; de båda 
kardinalerna sätta sig nedan före honom som domare. 
Drottningen intager sin plats på något afstånd från 
konungen. Biskoparna sätta sig på hvardera sidan om
domstolen som en art konsistorium; nedanföre dem 
skrifvarena. Lorderna sitta näst efter biskoparna.
Utroparen och den öfriga sviten stå i vederbörlig ordning
rundtom skådebanan).</i>

<i>Wols.</i> <poem>Låt äska ljud; vår fullmakt ifrån Rom
 Skall läsas upp.</poem>

<i>K. Henr.</i>         <poem>Hvad skall det tjena till?
 Den har ju redan fått offentlighet
 Och är af parterna som giltig erkänd;
 Det är tidspillan.</poem>

<i>Wols.</i>               <poem>Godt; gör nu er tjenst.</poem>


<i>Skrifv.</i> <poem>Låt ropa ut:
 Kung Henrik utaf England, möt för rätten!</poem>

<i>Utrop.</i> <poem>Kung Henrik utaf England, möt för rätten!</poem>

<i>K. Henr.</i> Här.

<i>Skrifv.</i> <poem>Låt ropa ut:
 Cathrina, Englands drottning, möt för rätten.</poem>

<i>Utrop.</i> <poem>Cathrina, Englands drottning, möt för rätten!</poem>

<i>(Drottningen svarar ej, men stiger upp från sin stol, går
fram till konungen, knäböjer för hans fötter och säger:)</i>

<i>Dr. Cath.</i> <poem>Af er, min konung, rätt och lag jag kräfver
 Och miskund öfver mig, en stackars qvinna,
 En främling född utom ert rikes gränsor,
 Som här ej kan ojäfvig domstol finna
 Ej heller någon att sig trygga till.
 Ack, herre, hvarmed har jag er förtörnat?
 Hur har jag kunnat vålla så ert misshag,
 Att ni på sådant sätt vill mig förskjuta
 Och mig er nåd beröfva? Himlen vittnar,
 Att städs jag varit er en trogen maka
 Och ödmjukt eder vilja undergifven.
 I ständig fruktan att er vrede tända,
 Jag läste fröjd och sorg i edra blickar
 Och lämpade mig efter dem; när var
 Jag någonsin i strid med eder önskan?
 Blef den ej genast min? och edra vänner --
 Tvang jag mig ej att älska dem, om ock
 Jag kände dem som mina fiender?
 Hvem utaf mina vänner, som er vrede
 Ådragit sig, behöll jag qvar i gunst?
 Gaf jag er ej hans afsked strax tillkänna?
 Drag er till minnes, herre, att jag varit
 I tjugo år er undergifna maka
 Och blifvit genom er med barn välsignad;
 Om under denna tidens lopp ni kan
 Bevisa någonting emot min ära,
 Min äkta tro, min kärlek och min lydnad</poem>
<poem>För eder heliga person, förskjut mig
 I Herrans namn och låt förakt och hån
 Slå porten efter mig i lås, ja lemna
 Mig åt den skarpaste rättvisas tuktan.
 Tillåt mig säga det, -- er höge fader
 Var prisad som en högst försigtig prins
 Och makalös i visdom och i vett;
 Min fader konung Ferdinand af Spanien
 Var ansedd som den visaste regent,
 Som herrskat der på många herrans år;
 Det lider ingen tvifvel, att ju de
 Från hvarje rike utvalt vise män
 Att detta ämne pröfva, samt att de
 Vårt gifte lagligt funnit; derför, herre,
 Besvär jag er ödmjukast, skona mig,
 Till dess jag mina vänners råd från Spanien
 Inhemta fått; om ej, så ske er vilja
 I Herrans namn.</poem>

<i>Wols.</i>           <poem>Ni har ju här, min fru,
 Af eget val, höglärda fromma fäder,
 De visaste och redligaste män,
 Ja landets urval som församlats hit
 Att föra ut er sak. Det vore gagnlöst
 Att här begära uppskof, gagnlöst både
 För edert eget lugn och för att dämpa
 Hans majestäts bekymmer.</poem>

<i>Camp.</i>                    <poem>Kardinalen
 Har talat väl och rätt; derför, min fru,
 Bör denna konungsliga rätt ej hejdas,
 Men utan uppskof skäl och motskäl pröfvas.</poem>

<i>Dr. Cath.</i> <poem>Lord kardinal, det är till er jag talar.</poem>

<i>Wols.</i> <poem>Säg, hvad befaller ni, min fru?</poem>

<i>Dr. Cath.</i>                                         <poem>Min herre,
 Gråtfärdig är jag; men vid tanken på
 Att vi en drottning äro, -- länge så
 Jag drömt åtminstone, och kungadotter</poem>
<poem>Jag är förvisso -- vill jag mina tårar
 Förvandla till eldgnistor.</poem>

<i>Wols.</i>	<poem>Var nu tålig.</poem>

<i>Dr. Cath.</i> <poem>Det vill jag, när ni ödmjuk blir, ja förr;
 Mig straffe annars Gud! Jag tror förvisso,
 På säkra skäl och grunder, att ni är
 Min fiende, och anför laga jäf
 Mot er som domare; ty det är ni
 Som blåst på glöden mellan mig och kungen, --
 Guds dagg må släcka dem! -- Ännu en gång,
 Jag skyr, jag hatar er som domare
 Utaf mitt hjertas grund; ja, än en gång,
 Ni är min erkefiende, och aldrig
 Jag trodde er om godt.</poem>

<i>Wols.</i>                  <poem>Jag må bekänna,
 Att jag ej mera känner er igen.
 Ni städse var en fromhets föresyn,
 Ert ädla sinne och er visdom gick
 Långt öfver qvinnas kraft. Ni gör mig orätt,
 Jag bär ej hat till er; jag hvarken kränkt
 Er eller någon annan; hvad jag gjort
 Och göra skall, det har jag fullmakt till
 Utaf konklaven, hela Roms konklav.
 Ni säger att jag glöden underblåst,
 Det är ej sant; der sitter konungen;
 Om han mig hörde neka till mitt dåd,
 Hur skulle icke han, och det med rätta,
 Mitt svek beifra? Säkert lika mycket,
 Som ni nu ifrar mot min ärlighet.
 Men finner han mig fri för er beskyllning,
 Han finner ock att jag är förorättad;
 Hans sak det är att gifva bot åt mig,
 Och boten är att vända slika tankar
 Ifrån er; innan dock hans höghet talar,
 Jag er besvär, min nådigaste fru,
 Att nogare på saken tänka innan
 Ni säger mera så.</poem>

<i>Dr. Cath.</i> <poem>Mylord, mylord,
 Jag är en fattig qvinna, allt för svag
 Att kämpa med er list; ni mild och ödmjuk
 I munnen är och spelar väl er prestroll
 Med ödmjukhet och mildhet; men ert hjerta
 Är fullt af öfvermod och hat och högfärd.
 Ni har igenom kungagunst och lycka
 Lätt från de lägsta trappsteg stigit upp
 Till denna höjd der makten hyllar er,
 Och edra ord som slafvar blindt er tjena
 Till hvad som helst ni vill. Hör hvad jag säger:
 Ni ömmar mera för er egen ära
 Än för ert helga kall; ännu en gång,
 Jag jäfvar er som domare och vädjar
 Till påfven här inför er allesamman;
 Hans helighet skall pröfva sjelf min sak,
 Han fälle domen.
 <i>(Hon niger för konungen och vill gå sin väg).</i></poem>

<i>Camp.</i>     <poem>Drottningen är afvog,
 Tredsk emot rätten, qväljer den och hånar
 Dess laga myndighet; det är ej rätt. --
 Hon går sin väg.</poem>

<i>K. Henr.</i>         <poem>Låt kalla henne åter.</poem>

<i>Utrop.</i> <poem>Cathrina, Englands drottning, möt för rätten!</poem>

<i>Griff.</i> <poem>Min fru, man kallar er tillbaka.</poem>

<i>Dr. Cath.</i> <poem>Hvad rör det er? Gå ni er egen väg,
 Och när man kallar er, vänd om. -- O Gud,
 Mitt tålamod är slut! -- Jag ber er, gå; 
 Jag dröjer ej och möter icke heller
 I denna saken uppå någon stämning
 För denna rätt.</poem>

<i>(Drottningen går med <sc>Griffith</sc> och sin svit).</i>

<i>K. Henr.</i>        <poem>Gå du din väg, min Karin;
 Den man som påstår att en bättre hustru
 Han har än jag, han blifve aldrig trodd,
 Ty deri lög han. Du en drottning är --
 Om ljufva dygder, fromhet, englamildhet,</poem>
<poem>Ren qvinlighet och ödmjukt herrskarsinne
 Och allt ditt fromma konungsliga väsen
 För dig nu kunde tala som sig bör --
 För alla drottningar; högboren är hon,
 Och som det hennes höga adel egnar
 Hon fört sig upp mot mig.</poem>

<i>Wols.</i>                     <poem>Ers majestät,
 Jag underdånigst beder, att ni täcktes
 Förklara inför hela denna samling --
 Ty der man bundit mig, der bör jag lösas,
 Om ock jag icke der upprättas kan
 Till fullo och med ens -- om nånsin jag
 Hos er har yrkat detta ämne eller
 Lagt någon skrupel i er väg, som kunnat
 Hos er uppväcka grubbel; eller om
 Jag nånsin -- utom med tacksägelser
 Till Gud för sådan kunglig herrskarinna --
 Ett enda ord har sagt, som kunnat vålla
 En kränkning utaf hennes höga rang
 Och dygdiga person.</poem>

<i>K. Henr.</i>             <poem>Lord kardinal,
 Jag er ursäktar, ja, vid kunga-ära,
 Frikänner er bestämdt. Det vet ni väl
 Att ni har mången ovän, som ej vet
 Hvi han det är, men likasom en bondhund
 När andra skälla skäller; någon sådan
 Har retat drottningen; ursäktad är ni;
 Skall ni än mer rättfärdigas? Ni ville,
 Att denna saken städse skulle slumra;
 Ni aldrig väckt den, ni den ofta hejdat
 Och bommat till dess väg. Ja, på min ära,
 I denna punkt frikänner jag fullkomligt
 Lord Wolsey. Men anledningen var denna: --
 Uppmärksamhet och tid af er jag kräfver --
 Märk sakens gång. Så gick det till, gif akt:
 Mitt samvet mottog första rörelsen
 Och stygnet genom vissa yttranden</poem>
<poem>Af bispen af Bayonne, de franskes ombud,
 Som hit var sänd att stifta äktenskap
 Emellan hertigen af Orleans
 Och vår prinsessa Mary; innan ännu
 Beslutet fattadt var, begärde han --
 Jag menar bispen -- uppskof för att göra
 Hos konungen, sin herre, en förfrågan
 Om vår prinsessa var af laglig härkomst
 Som barn utaf vårt äktenskap med enkan,
 Vår broders hustru fordom. Detta uppskof
 Nu slog mitt samvet, trängde in i själen
 Och sönderslet den, skakade med makt
 Mitt hjerta i mitt bröst; så sprängdes vägen
 För tusen sinom tusende bekymmer
 Som trängdes der. Först tycktes mig att ej
 Jag stod i nåd hos himlen, som befallt
 Naturen att min makas sköte skulle,
 Om det ett gossebarn mig aflade,
 Ej mera lif beskära det än grafven
 Beskär den döde; hvarje manligt foster
 Var dödfödt eller dog vid första flägten
 I denna verld; då kom den tanke på mig,
 Att det min straffdom var att ej mitt rike,
 Som väl var värdt den bästa thron-arfvinge,
 Mer skulle få den glädjen genom mig.
 Jag tänkte uppå vådan för mitt land
 Om ätten ginge ut, och detta väckte
 Mig hjerteqval; då så jag dref omkring
 Uppå mitt samvets vilda haf jag styrde
 Mot denna räddning, för hvars skull vi nu
 Församlats hit; jag menar mitt försök
 Att söka bot för samvetet -- som då
 Var mycket sjukt och ännu ej är friskt --
 Hos dessa vördiga och lärda fäder. --
 Först tog i hemlighet jag er till råd,
 Mylord af Lincoln; ni erinrar er</poem>
<poem>Hur svårt jag ängslades, när denna sak
 Jag er förtrodde.</poem>

<i>Linc.</i>              <poem>Jag det mins, min kung.</poem>

<i>K. Henr.</i> <poem>Jag talat länge; säg nu sjelf, mylord,
 Hur vidt ni gaf mig tröst.</poem>

<i>Linc.</i>                      <poem>Min dyre kung,
 Utaf er fråga blef jag så bestört, --
 Ty den så vigtig var och följderna
 Så fruktansvärda -- att de djerfvaste
 Af mina råd jag lemnade åt tviflet;
 Jag rådde er att denna utväg taga,
 Som nu ni valt.</poem>

<i>K. Henr.</i>        <poem>Då frågade jag er,
 Lord Canterbury; och ni gaf ert tillstånd
 Till denna dags församling. Oåtspord
 Blef ingen vördig man i denna domstol,
 Men en och hvar med handskrift och signet
 Sitt bifall gaf; fortfaren derföre,
 Ty intet misshag till vår goda drottning,
 Men blott de skarpa törnetaggarna
 I nyss anförda skäl påskynda saken.
 Kan detta äktenskap bevisas giltigt,
 Så vilje vi, så sant vi äre konung,
 Långt heldre dela dödlig framtids öden
 Med henne, Catharina vår gemål,
 Än med den fagraste af alla qvinnor
 Som bländat verlden.</poem>

<i>Camp.</i>                <poem>Nådigaste herre,
 Som drottningen har gått, så bör man väl
 Uppskjuta denna sak tills vidare;
 Emellertid må hennes majestät
 Allvarligen förmanas, att hon icke
 Bör vädja till hans helighet.</poem>

<i>(Alla stiga upp för att gå).</i>

<i>K. Henr.</i> <poem><i>(Afsides).</i> Jag ser,
 Att dessa kardinaler gäcka mig;
 Roms konster och senfärdighet jag skyr.
 Min kloka, trogna tjenare, min Cranmer,<footnote>Cranmer var konungens kaplan och försvarade i Cambridge en afhandling om konungens olagliga äktenskap. Han sändes till Frankrike af konungen för att stadga samma öfvertygelse och blef sluteligen till belöning för sina tjenster erkebiskop af Canterbury.</footnote></poem>

<poem>Kom snart tillbaka! Då du nalkas, kommer
 Min tröst också. Församlingen är upplöst;
 Kom, låt oss gå.</poem>

<i>(De gå i samma ordning som de kommit).</i>
</chapter>
<chapter name="Henrik den åttonde. III, 1.">
<h1>TREDJE AKTEN. FÖRSTA SCENEN.</h1>

Bridewell. Drottningens kabinett.

<i>(Drottningen och hennes fruntimmer sitta och arbeta).</i>

<i>Dr. Cath.</i> <poem>Tag lutan, barn, min själ är full af sorger;
 Förströ dem, om du kan; lägg bort ditt arbet.</poem>

<i>Sång.</i>
<poem>Orpheus sjung; vid lutans toner
 Fjellens snöbetäckta zoner
 <tab>Sänkte sig för skaldens sång;
 Blommans kalk och trädens toppar,
 Solens ljus och daggens droppar
 <tab>Följde tjusta toners gång.
 Allt hvad lif och anda hade,
 Hafvet sjelft, sig stilla lade
 <tab>För att lyss som spegelsjö;
 Så musiken döfvar smärtan;
 Qvalda sinnen, brustna hjertan
 <tab>Somna eller stilla dö.</poem>

<i>(En adelsman uppträder).</i>

<i>Dr. Cath.</i> <poem>Hvad nu?</poem>

<i>Adelsm.</i>                        <poem>Ers majestät, derute vänta
 De båda stora kardinalerna.</poem>

<i>Dr. Cath.</i> <poem>Är det med mig de vilja tala?</poem>

<i>Adelsm.</i>                                             <poem>Ja,
 De bådo mig att säga så, min fru.</poem>

<i>Dr. Cath.</i> <poem>Bed deras nåder stiga in; hvad kunna
 De vilja mig, mig arma svaga qvinna.
 Som är i onåd fallen? Om jag rätt
 Betänker saken, lider jag ej se dem;</poem>

<poem>De äro prester, borde vara fromma,
 Men kåpan gör ej munken.</poem>

<i>(<sc>Wolsey</sc> och <sc>Campejus</sc> uppträda).</i>

<i>Wols.</i>                    <poem>Frid, ers höghet!</poem>

<i>Dr. Cath.</i> <poem>J finnen mig här sysselsatt som husmor;
 I värsta fall jag är beredd på allt.
 Hvad är er önskan, vördigaste herrar?</poem>

<i>Wols.</i> <poem>Behagar ni, min ädla fru, att gå
 Med oss i enrum, så skall ni få veta
 Orsaken till vår hitkomst.</poem>

<i>Dr. Cath.</i>                  <poem>Säg den här.
 Än har jag intet gjort, Gud vare lof,
 Som fordrar smyg; O, kunde alla qvinnor
 Detsamma säga lika fritt som jag!
 Jag fruktar ej, -- så lycklig är ej mången --
 Att mina handlingar, mylords, bedömas
 Af hvarje tunga, ses af hvarje öga,
 Anfäktas af förtal och afundsjuka,
 Så ren var städs min lefnad. Kommen J
 Att pröfva huru jag som maka lefvat,
 Så talen öppet: sanning älskar ljuset.</poem>

<i>Wols.</i> <i>Tanta est erga te mentis integritas, regina serenissima. --</i>

<i>Dr. Cath.</i> <poem>Ack, ej latin, mylord!
 Så sysslolös har jag ej lefvat här,
 Att jag ej hunnit lära landets språk.
 Ett främmadt språk min sak kan misstänkt göra;
 Nej, tala engelska. Här fins det mången
 Som för sin arma herrskarinnas skull
 Er tackar, om ni talar sanning; tro mig,
 Hon lider mycken orätt; kardinal,
 Den största synd jag någonsin bedrifvit
 Kan absolveras uppå engelska.</poem>

<i>Wols.</i> <poem>Min fru, det smärtar mig, att så min trohet
 Och nit emot hans majestät och er
 Misstänkas skall, när den var ärligt menad.</poem>
<poem>Vi komma icke med anklagelser,
 För att en ära fläcka som välsignas
 Af alla fromma tungor; icke heller
 Att uppå något sätt er vålla sorg,
 Ni har för mycken redan, ädla fru;
 Men för att veta huru ni är sinnad
 I denna stora tvist emellan er
 Och konungen, samt såsom ärans män
 Fritt säga er vår mening och er gifva
 Tröst uti denna sak.</poem>

<i>Camp.</i>                <poem>Min ädla fru,
 Mylord af York -- uti sitt ädla sinne
 Och tro och nit som städs han egnat er --
 Har christligt glömt hur honom och hans ära
 Ni angrep sist -- ni gick för långt, min fru, --
 Och bjuder nu, som jag, till en försoning
 Sin tjenst och råd.</poem>

<i>Dr. Cath.</i> <poem><i>(Afsides).</i> För att förråda mig. --
 Mylords, jag tackar för er goda vilja,
 J talen såsom ärans män: -- Gud gifve
 Ni vore så! -- Men huru jag skall svara
 I sådan hast och i så vigtig sak
 Som rör min ära, kanske ock mitt lif,
 Jag svaga qvinna, och till män som J,
 Så lärda och så vördiga, det vet jag
 I sanning ej. Jag vid mitt arbet satt
 Bland mina tärnor; himlen vet hur litet
 På slikt besök och denna sak jag tänkte.
 För hennes skull likväl som drottning var, --
 Det är min storhets sista andedrag --
 J gode herrar, gifven råd och anstånd;
 Jag arma qvinna har ej huld och skyld.</poem>

<i>Wols.</i> <poem>Min fru, ni kränker eder makes kärlek
 Med denna fruktan; huld och skyld ni har
 I tusen hjertan.</poem>

<i>Dr. Cath.</i> <poem>Här i England knappast.
 Tron J, mylords, att någon engelsman</poem>
<poem>Djerfs gifva mig ett råd och träda upp
 Som vän till mig emot hans höghet; funnes
 Det någon menska så förtvifladt ärlig,
 Han lefde icke länge. Nej, de vänner,
 Som hafva lust att dela mina sorger
 Och jag kan lita på, ej finnas här;
 De äro liksom alla mina fröjder
 Långt borta uti mina fäders land.</poem>

<i>Camp.</i> <poem>Om ni ändock er sorg förjaga ville
 Och lyssna till mitt råd!</poem>

<i>Dr. Cath.</i>                 <poem>Låt mig få höra.</poem>

<i>Camp.</i> <poem>Förtro er sak åt konungens beskydd,
 Han god och nådig är; det vore bättre
 Så väl för saken sjelf som för er ära;
 Ty om vid domstol ni förlorar saken,
 Så följer smälek er.</poem>

<i>Wols.</i>                <poem>Han talar sant.</poem>

<i>Dr. Cath.</i> <poem>J talen det J önsken, mitt förderf!
 Är det ett christligt råd? Ve öfver er!
 Än himlen står; der bor en domare
 Som ingen kung kan muta.</poem>

<i>Camp.</i>                    <poem>Ni af vrede
 Misskänner oss.</poem>

<i>Dr. Cath.</i>       <poem>Dess större skam för er.
 Jag trodde eder vara fromma män,
 Ja kardinala dygder, men jag fruktar
 J ären leda kardinal-odygder;
 För skams skull, bättren er. Är det den tröst,
 Den läkedom J gen en stackars qvinna,
 En qvinna den ni störtat, krossat, hånat?
 Jag önskar er ej hälften af mitt qval,
 Jag är för god; men kommen håg min varning,
 Gif akt, för himlens skull, gif akt, att ej
 Min smärtas börda drabbar er en gång!</poem>

<i>Wols.</i> <poem>Min fru, ni yrar; ni förvandlar ju
 Till ondo allt det goda vi er bjuda.</poem>

<i>Dr. Cath.</i> <poem>Och J förvandlen mig till ingenting.</poem>
<poem>Ve öfver er och alla falska smilar!
 Hur kunnen J det rådet gifva mig --
 Om någon sorts barmhertighet J kännen
 Och ären annat än prestrockar blott --
 Att anförtro min sjuka sak åt den
 Som hatar mig; ack, redan ur sin säng
 Han mig förskjutit och för längesedan
 Utur sin kärlek; jag är gammal vorden,
 All den gemenskap som jag har med honom
 Är lydnad blott; hvad kan väl hända mig
 Som värre är? Till mitt förderf och fall
 Står all er håg.</poem>

<i>Camp.</i>            <poem>Värst är att det ni fruktar.</poem>

<i>Dr. Cath.</i> <poem>Har jag så länge lefvat -- sjelf jag talar,
 Ty dygd har ingen vän, -- som trogen maka,
 En qvinna -- utan skryt jag djerfs det säga --
 Som aldrig med misstanka brännmärkt blef;
 Har jag med hjertats fullhet städse mött
 Min kung och älskat honom näst min Gud,
 Lydt, svärmiskt dyrkat honom, ja förglömt
 Min bön och andakt för att honom hylla,
 Och lönas så? O, det är hårdt, mylords!
 Framvisen mig en trogen äkta hustru,
 Som aldrig drömt en fröjd som ej var mannens;
 Hur mycket än hon gjort, så har jag dock
 Förmer än hon -- ett gränslöst tålamod.</poem>

<i>Wols.</i> <poem>Min fru, ni flyr det goda vi er unna.</poem>

<i>Dr. Cath.</i> <poem>Mylord, så skyldig djerfs jag mig ej göra
 Att sjelf afsäga mig den ädla titel,
 Som kungen gift mig med; blott döden kan
 Mig skilja från min rang.</poem>

<i>Wols.</i>                     <poem>Jag ber er, hör mig.</poem>

<i>Dr. Cath.</i> <poem>Ack, att jag aldrig trampat engelsk jord,
 Ej luktat smickrets blomster som der växa!
 J hafven englars anleten, men Gud --
 Han känner hjertat. O, hvart taga vägen,
 Jag olycksaligast bland alla qvinnor! --</poem>
<poem><i>(Till sina fruntimmer).</i>
 Ack, arma barn, hvar är er lycka nu?
 Vi kantrat på en strand, der ingen ömkan
 Och ingen vän och intet hopp syns till,
 Der ingen slägt begråter mig och knappt
 En graf mig unnas; liljan lik som fordom
 På fältet blomstrade som herrskarinna,
 Jag böja vill mitt hufvud ned och dö.</poem>

<i>Wols.</i> <poem>Om blott era nåde kunde sig förmå
 Att sätta tro till oss, så fick ni tröst;
 Säg, hvarför skulle vi väl kränka er,
 Min goda fru? Ack, våra embeten
 Och helga kall förbjuda det; vår pligt
 Är bota, sorg, men icke så den ut.
 För himlens skull, betänk er hvad ni gör
 Och hur ni sjelf er skadar, ja er fjermar
 Från kungens gunst igenom sådan framfart.
 Vet, prinsars hjertan kyssa lydnaden,
 Så ljuflig är den dem; men trotsar man,
 Så svälla de och storma som orkaner.
 Jag vet ni har ett mildt och ädelt sinne,
 En själ så spegelklar; tro hvad vi säga,
 Vi äro vänner, tjenare och fridsbud.</poem>

<i>Camp.</i> <poem>Så skall ni finna oss. Er dygd ni kränker
 Med denna qvinnoskräck. En ädel själ
 Som er plär kasta slika tvifvel bort
 Som falska pengar. Kungen älskar er,
 Göm på den kärleken. Om ni behagar
 Blott sätta tro till oss, så vilje vi
 Vårt yttersta till eder förmån göra.</poem>

<i>Dr. Cath.</i> <poem>Som er det täckes; gifven mig er tillgift,
 Om mindre höfligt jag er har bemött;
 Jag är en qvinna, som den konsten saknar
 Att svara slika herrar som sig bör.
 Framfören till hans majestät min hyllning,
 Han har mitt hjerta än; min bön är hans,
 Så länge jag har lif. Ert råd mig gifven,</poem>
<poem>J fromme fäder; detta beder hon,
 Som föga anade, då hit hon lände,
 Att ståten skulle sluta med elände.</poem>

<i>(De gå).</i>
</chapter>
<chapter name="Henrik den åttonde. III, 2">
<h2>ANDRA SCENEN.</h2>

Ett af konungens förmak.

<i>(Hertigen af <sc>Norfolk</sc>, hertigen af <sc>Suffolk</sc>, grefven af
<sc>Surrey</sc> och lord kammarherren uppträda).</i>

<i>Norf.</i> <poem>Om enigt klagomålen J bedrifven
 Och hållen i med kraft, skall kardinalen
 Ej mäkta bära dem; men om J släppen
 Tillfället ur er hand, så liten på
 Att nya kränkningar J skolen lida
 Till råga på de gamla.</poem>

<i>Surr.</i>                   <poem>Fröjdefull
 Är hvarje minsta småsak, som mig gifver
 Påminnelse om hertigen min svärfar 
 Och hämd för honom.</poem>

<i>Suff.</i>               <poem>Hvilken engelsk pär
 Har icke han föraktat eller vårdslöst
 Åtminstone bemött? När såg han nånsin
 En adlig värdighet hos någon annan
 Än hos sig sjelf?</poem>

<i>Kamm.</i>             <poem>J talen som J tycken;
 Hvad han förtjent af er och mig, det vet jag;
 Men att vi kunna göra honom något,
 Ehuru tiden nu tycks läglig vara, 
 Det tviflar jag uppå. Om J ej kunnen
 Från kungen stänga honom, vågen aldrig
 Försöket ens; hans tunga har en trollmakt
 Som tjusar kungen.</poem>

<i>Norf.</i>              <poem>Frukta honom icke;
 Den tjusningen är slut, ty kungen har
 Beslagit honom med en sak, som evigt</poem>
<poem>Förderfvat honungstungan. Han är fast
 Och slipper aldrig lös ur onåd mer.</poem>

<i>Surr.</i> <poem>Ack, den som finge höra sådan nyhet
 En gång i timman!</poem>

<i>Norf.</i>              <poem>Tro mig, det är sant.
 Hans dubbelhet uti skiljsmässofrågan
 Uppdagad är; nu står han så till boks,
 Som endast jag min fiende kan önska.</poem>

<i>Surr.</i> <poem>Hur blef det upptäckt?</poem>

<i>Suff.</i>                             <poem>Sällsamt.</poem>

<i>Surr.</i>                                            <poem>Huru, Huru?</poem>

<i>Suff.</i> <poem>Ett bref till påfven ifrån kardinalen
 Gick vilse, kom till kungen; kungen läste
 Hur kardinalen bad hans helighet
 Att ej utfärda skiljobref; "ty om
 Det sker," så skref han, "ser jag klart att kungen
 Är gripen af passion för Anna Bullen,
 Ett kräk i tjenst hos drottningen."</poem>

<i>Surr.</i>                               <poem>Och detta
 Har kungen läst?</poem>

<i>Suff.</i>             <poem>Ja visst!</poem>

<i>Surr.</i>                                   <poem>Och gör det verkan?</poem>

<i>Kamm.</i> <poem>Häraf har kungen märkt hur Wolsey kryssar
 Och sina bugter slår. Men denna gång
 Slog listen fel, och läkemedlet kom
 Först efter patientens död, ty kungen
 Har redan gift sig med den sköna fröken.</poem>

<i>Surr.</i> <poem>Ack, att så vore!</poem>

<i>Suff.</i>                                <poem>Måtte nu er lycka
 I denna önskan ligga, ty, mylord,
 Jag kan bevittna att den slagit in.</poem>

<i>Surr.</i> <poem>Välsignadt vare detta äktenskap!</poem>

<i>Suff.</i> <poem>Jag säger amen!</poem>

<i>Norf.</i>                              <poem>Alla säga så.</poem>

<i>Suff.</i> <poem>Befallning gifven är att hon skall krönas;
 Det här är nytt ännu och icke än
 För allas öron. -- Men, J gode herrar,</poem>
<poem>Hon är en älsklig varelse, fullkomlig
 Till kropp och själ; mig anar, att från henne
 En evigt minnesvärd välsignelse
 Skall hugna England.</poem>

<i>Surr.</i>                <poem>Men kan kungen smälta
 Lord kardinalens bref? Det Gud förbjude!</poem>

<i>Norf.</i> <poem>Jag säger amen, jag.</poem>

<i>Suff.</i>                                  <poem>Nej, nej, der surra
 Fler getingar ikring hans näsa än
 Och skola stickas snart. Campejus har
 Sig stulit af till Rom; han tog ej afsked,
 Men reste bort från kungens sak som ombud
 Åt Wolsey för att främja dennes planer
 Hos påfven. Jag försäkrar er, att kungen
 Utropade ett "ha!" då han förnam det.</poem>

<i>Kamm.</i> <poem>Gud rete honom upp och låte honom
 Än högre ropa ha!</poem>

<i>Norf.</i>             <poem>Men säg, mylord,
 När kommer Cranmer åter?</poem>

<i>Suff.</i>                    <poem>Han har kommit
 Och håller ännu vid sin gamla mening,
 Som, utaf alla christenhetens lärda
 Bekräftad, lugnat kungen uti frågan
 Om hans skiljsmässa; innan kort jag tror
 Att kungens andra gifte skall bli kungjordt
 Och Anna krönt; ej Catharina mer
 Skall drottning kallas, men prinsessa blott,
 Prins Arthurs enka.</poem>
 
<i>Norf.</i>               <poem>Denne Cranmer är
 En duglig karl och har arbetat kraftigt
 I kungens sak.</poem>

<i>Suff.</i>          <poem>Och derför se vi honom
 Som erkebiskop snart.</poem>

<i>Norf.</i>                  <poem>Så sägs det.</poem>

<i>Suff.</i>                                            <poem>Ja,
 Så är det. -- Kardinalen --</poem>

<i>(<sc>Wolsey</sc> och <sc>Cromwell</sc> uppträda).</i>

<i>Norf.</i> <poem>Se bara, se hur dyster han ser ut.</poem>

<i>Wols.</i> <poem>Paketet, Cromwell, gaf ni det åt kungen?</poem>

<i>Cromw.</i> <poem>Åt honom sjelf i hans sängkammare.</poem>

<i>Wols.</i> <poem>Såg han på innehållet?</poem>

<i>Cromw.</i>                                    <poem>Ja, han bröt
 Sigillet strax; det första han fick se
 Gaf honom säkert allvarsamma tankar.
 Han såg betänksam ut; han er befallte
 Att vänta här i förmiddag på honom.</poem>

<i>Wols.</i> <poem>Månntro han kommer snart?</poem>

<i>Cromw.</i>                                      <poem>Det tror jag visst.</poem>

<i>Wols.</i> <poem>Gå, lemna mig en stund. --
 <i>(<sc>Cromwell</sc> går).</i>
 Ja, -- hertiginnan Alençon, må gjordt,
 Den franska kungens syster skall han äkta. --
 Ej Anna Bullen; inga Anna Bullens!
 Här hjelper intet fagert anlet. -- Bullen!
 Nej, ingen Bullen. -- Den som hade snart
 Ett bud från Rom! -- Ha, markisinna Pembroke!</poem>

<i>Norf.</i> <poem>Han är förtretad.</poem>

<i>Suff.</i>                               <poem>Kanske han har hört,
 Att kungen hvässt sin vrede emot honom.</poem>

<i>Surr.</i> <poem>Tillräckligt skarpt, rättfärdighetens Gud!</poem>

<i>Wols.</i> <poem>En kammarfröken, simpel riddardotter,
 Sin herrskarinnas herrskarinnna blifva!
 En drottnings drottning! Nej, det ljuset brinner
 Ej riktigt klart, jag måste putsa det!
 Då slocknar det. -- Visst är hon dygdesam
 Och aktningsvärd; dock vet jag, att hon är
 En nitisk lutheran; ohelsosamt
 För kyrkans sak, om så hon finge ligga
 Tätt invid hjertat på en svårstyrd kung!
 Och den der erkekättaren som sprungit
 Sig småningom till kungens ynnest, Cranmer,
 Han är nu hans orakel.</poem>

<i>Norf.</i>                  <poem>Hur han grubblar!</poem>

<i>Surr.</i> <poem>O, att det grubblet ville sönderfräta
 Hans bästa hjerterötter!</poem>

<i>(Konungen kommer, läsande på ett papper; <sc>Lovell</sc> följer
honom).</i>

<i>Suff.</i>                    <poem>Kungen, kungen.</poem>

<i>K. Henr.</i>	<poem>Hvad högar utaf guld han samlat har
 För egen räkning! Och hur pengar strömma
 Från honom jemt! I sparsamhetens namn,
 Hur har han skrapat samman allt? Mylords,
 Har någon utaf er sett kardinalen?</poem>

<i>Norf.</i> <poem>Vi stodo här och gåfvo akt på honom;
 Ett sällsamt uppror är uti hans hjerna;
 Han biter sig i läppen, rusar upp,
 Tvärstannar, fäster blickarna på marken
 Och lägger fingret uppå tinningen.
 Strax far han upp igen och stannar åter,
 Slår sig för bröstet häftigt, kastar ögat
 Mot månen; underligt i högsta grad
 Han bar sig åt.</poem>

<i>K. Henr.</i> <poem>Det kan väl möjligt vara,
 Att det är uppror i hans själ; i morgons
 Han sände mig till genomläsning akter
 Som jag infordrat; vet ni hvad jag fann
 Bland dessa papper vårdslöst kastadt in?
 Jo, vid mitt samvete, ett inventarium
 På allt hans silfver,<footnote>Här berättar Shakspeare om Wolsey något som händt en <sp>annan</sp> på Wolseys tillställning. Det var biskopen af Durham, Thomas Ruthall, som af misstag skickade en förteckning på sin förmögenhet till Wolsey, som lemnade fram den till konungen. Durham grämde sig till döds deröfver, och Wolsey fick ett biskops-stift.</footnote> guld och silfvertyg,
 Juveler, lyxartiklar, oerhördt
 Dyrbarare än någon undersåte
 Kan hafva råd till.</poem>

<i>Norf.</i>               <poem>Det är himlens vilja;
 En ande smög den listan i paketet
 För att välsigna edra blickar med.</poem>

<i>K. Henr.</i> <poem>Om blott jag visste, att hans tankar stego
 Mot himmelen och andeliga ting,
 Så skulle han få grubbla fritt i ro.
 Men jag är rädd de bo inunder månen
 Och äro icke värda att hegrundas.</poem>


<i>(Konungen sätter sig och talar vid <sc>Lovell</sc>, som går fram
till kardinalen).</i>

<i>Wols.</i> <poem>Gud mig förlåte! -- Hell ers majestät!</poem>

<i>K. Henr.</i> <poem>Mylord, ni är så full af himlens gåfvor
 Och bär uti er själ ett inventarium
 På nådens rikedom; helt säkert nu
 Ni gick igenom det; knappt djerfs ni stjäla
 Ifrån er själaro ett ögonblick
 Till verldsliga bestyr, och deruti
 Hushållar ni ej rätt; det fägnar mig,
 Att ni min like är i denna sak.</poem>

<i>Wols.</i> <poem>Allt har sin tid, min kung; den ena stunden
 Åt fromma verk jag egnar, och den andra
 Åt statens värf; naturen fordrar ock
 Sin tid och ans, den jag, dess svage son,
 Så väl som hvarje annan dödlig menska
 Nödsakad är att också akta på.</poem>

<i>K. Henr.</i> <poem>Bra taladt!</poem>

<i>Wols.</i>                            <poem>Måtte eders höghet städse,
 Så sant som jag skall söka det förtjena,
 Befinna mina goda ord i samklang
 Med goda dåd!</poem>

<i>K. Henr.</i>      <poem>Bra taladt än en gång!
 Att tala väl är ock ett vackert dåd,
 Och likväl äro ord ej dåd. Min fader
 Höll er rätt kär och sade er det ock;
 Han krönte sina ord med gerningar.
 Jag ock har hållit er mitt hjerta närmast;
 Der fördel fans, dit skickade jag er,
 Ja, tog utaf mitt eget för att hopa
 Välgerningar på er.</poem>

<i>Wols.</i> <poem><i>(Afsides).</i> Hvad vill det säga?</poem>

<i>Surr.</i> <poem><i>(Afsides).</i> Gud låte detta gå som det har börjat!</poem>

<i>K. Henr.</i> <poem>Har jag ej gjort er till den främsta mannen
 I detta rike? Säg mig, jag er ber,
 Om hvad jag säger nu ni sant befunnit;
 Och om ni tillstår det, säg vidare</poem>
<poem>Om ni är oss förbunden eller ej.
 Hvad svarar ni?</poem>

<i>Wols.</i>           <poem>Ers majestät, jag tillstår,
 Att dagligen er nåd på mig har regnat
 Så rikligt att mitt nit det ej kan gälda,
 Ty sådant ginge öfver menskors höfvan. --
 Jag städse mindre gjorde än jag ville,
 Men dock så godt jag kunde. För mig sjelf
 Jag så till vida sträfvat, att jag städse
 Haft eder heliga person i sigte
 Och statens bästa. All den stora nåd
 Som ni på mig, ovärdige, har hopat
 Kan blott med undersåtlig tacksamhet
 Och böner återgäldas i förening
 Med tro och nit som växt och evigt växa
 Tills dödens vinter mördar dem.</poem>

<i>K. Henr.</i>	<poem>Förträffligt!
 En trogen och en nitisk undersåte
 Ni skildrat mig; han njuter ärans lön,
 Liksom hans motsats blir med smälek straffad.
 Nu vill jag tro, att likasom på er
 Min hand, mitt hjerta och min makt har slösat
 Mer än på någon annan menniska
 Sin nåd, sin ära och frikostighet;
 Så bör ock nu ert hjerta, hand och hjerna
 Och hela varelse med särskild kärlek,
 Utöfver hvad en undersåte är
 Sin konung skyldig, framför alla andra
 Och älska mig.</poem>

<i>Wols.</i>          <poem>Min kung, för edert bästa
 Jag mera sträfvat har än för mig sjelf;
 Så har jag gjort, så gör och skall jag göra,.
 Om också hela verlden skulle bryta
 Mot er sin pligt och tro och svika er;
 Ja, om ock faror så oändliga
 Och rysliga som nånsin tanke skapat
 Kringhvärfde mig. Min trohet och min pligt</poem>
<poem>Liksom en klippa skulle stå i svallet
 Och bryta strida böljors brusande
 Orubbeligt.</poem>

<i>K. Henr.</i> <poem>Det der är ädelt taladt;
 Sen, mina herrar, hvilket troget hjerta!
 Han öppnat det för er. <i>(Ger <sc>Wolsey</sc> några papper).</i> Läs detta papper,
 Och detta ock; gå så att frukostera
 Med den aptit ni kan ha qvar, mylord.</poem>

<i>(Konungen går med en vred blick på <sc>Wolsey</sc>; hoffolket
tränger sig efter honom skrattande och hviskande).</i>

<i>Wols.</i> <poem>Hvad menar han med detta?
 Hvad plötslig vrede! Huru har jag väckt den?
 Han gick med bister blick, som om min ofärd
 Brann i hans öga; så ett retadt lejon
 På jägarn blickar som har sårat det;
 Den blicken dödar. -- Jag vill läsa detta;
 Det är måhända grunden till hans vrede. --
 Det är så; detta papper har mig störtat.
 Det listan är på oerhörda skatter,
 Dem jag till eget bruk har samlat mig
 Mest för att vinna påfven och betala
 Mitt anhang uti Rom. Försumlighet
 Att störta narrar med! Hvad ilsken djefvul
 Kom mig att gömmn denna hemlighet
 I det paket jag skickade till kungen?
 Fins ingen bot och inga nya konster
 Att drifva denna sak ut ur hans hjerna?
 Hårdt retar detta honom, men jag vet
 Ännu ett medel, som till trots för ödet
 Skall rädda mig. Men hvad är <sp>det</sp>? "Till påfven?"
 Vid Gud, det bref och hela underhandling
 Som jag till påfven skref! Se så, farväl!
 Jag stod på tinnarna af all min storhet,
 Och från min äras fulla middagshöjd
 Jag skyndar nu till nedergång: jag faller</poem>
<poem>Liksom ett stjernskott genom dunkel natt,
 Och ingen ser mig mer.</poem>

<i>(Hertigarna af <sc>Norfolk</sc> och <sc>Suffolk</sc>, grefven af <sc>Surrey</sc>
och lord kammarherren uppträda).</i>

<i>Norf.</i>                   <poem>Lord kardinal,
 Hör kungens vilja, som befaller er
 Att genast öfverlemna rikssigillet
 Uti vår hand och draga er tillbaka
 Till Asherhouse, Winchesters biskopssäte,
 Tills vidare förordnadt blifver.</poem>

<i>Wols.</i>                            <poem>Håll!
 Uppvisen fullmakt; ord ej mäkta bära
 Så vigtigt bud.</poem>

<i>Suff.</i>           <poem>Hvem vågar trotsa dem,
 Då de från kungens egen mun ha gått?</poem>

<i>Wols.</i> <poem>Tills mer jag ser än vilja blott och ord
 Och eder ondska och beställsamhet,
 Så kan och vill jag neka det. Nu vet jag
 Af kvilken usel malm J ären gjutna:
 Pur afund. Huru träget J mig följen
 Uti mitt fall, som om det närde er!
 Hur smidiga och hala J er visen
 I allt som lända kan till mitt förderf! 
 Gån eder ondskas väg, J onde män;
 J åberopen christlig rätt; er lön
 Skall väl i sinom tid er ges; sigillet,
 Som J så häftigt kräfven, gaf mig kungen,
 Min herrskare och er, med egen hand
 Tillika med min rang och embete
 På lifstid, och till yttermera visso
 I kraft af öppet bref; hvem djerfs det taga?</poem>

<i>Surr.</i> <poem>Den som det gaf.</poem>

<i>Wols.</i>                              <poem>Då må han komma sjelf.</poem>

<i>Surr.</i> <poem>Du är en stolt förrädare, du prest.</poem>

<i>Wols.</i> <poem>Du ljuger, stolte lord.
 För några timmar sedan hade Surrey
 Förr bränt sin tunga opp än talat så.</poem>


<i>Surr.</i> <poem>Din högfärd, du skarlakanssyndare,
 Har röfvat bort från detta sorgsna land
 Den fursteliga Buckingham, min svärfar.
 Ej alla kardinalers hufvuden,
 Hopknippade med dig och allt ditt värde
 Uppvägde ett utaf hans hufvudhår.
 Förbannad vare eder politik!
 Ni sände mig som vicekung till Irland
 Från hjelp och konung och från alla fjerran
 Som kunde nåd förvärfva åt de brott,
 Som ni på honom diktat; undertiden
 Gaf ni af christelig barmhertighet
 Med bilan honom aflat.</poem>

<i>Wols.</i>                  <poem>Detta allt,
 Och hvad mylord för öfrigt prata må
 Och lägga mig till last, är idel lögn.
 Af lag blef hertigen till döden dömd;
 Hur fri jag var ifrån att hemligt verka
 Till hans förderf det vittna klarligen
 Hans ädla domstol och hans sjuka sak.
 Var jag mångordig, kunde jag er visa,
 Att ni har lika liten tro som ära,
 Och att i undersåtligt nit mot kungen,
 Min höge herre, jag mig mäta vågar
 Med bättre karl än Surrey och de alla
 Som äro vänner af hans dårskap.</poem>

<i>Surr.</i>                           <poem>Prest!
 Din långa rock beskyddar dig; mitt svärd
 Du annars kände i ditt hjerteblod.
 Uthärden J en sådan högfärd, lorder?
 Och af en sådan karl? Om vi oss låta
 Topprida så af ett skarlakansskynke,
 Farväl med adeln då, gå på, du bisp,
 Skräm oss som lärkor med din röda mössa.<footnote>Kardinalshatten var röd, och man brukade använda röda skynken vid lärk-fångst.</footnote></poem>

<i>Wols.</i> <poem>För dig är fromhet gift.</poem>

<i>Surr.</i>                                      <poem>Den fromhet, ja,
 Som plockar alla landets skatter samman</poem>

<poem>Uti er egen hand med trug och pock;
 Den fromhet som blef röjd uti ert bref
 Till påfven emot kungen, denna fromhet
 Skall, efter ni så vill, bli allom kunnig. --
 Lord Norfoik, -- om ni är af ädelt blod,
 Om allmänt väl ni vördar, om ni tänker
 På en föraktad adel och dess söner
 Som, om han lefver, knappt bli adelsmän, --
 Fram med hans skuldregister och med listan
 På hans bedrifter! -- Skrämma vill jag dig
 Mer än prestklockan, då en brunögd flicka
 Låg mun mot mun med dig, lord kardinal.</poem>

<i>Wols.</i> <poem>Hur djupt jag skulle denna man förakta,
 Om icke christlig kärlek det förböd.</poem>

<i>Norf.</i> <poem>Ert skuldregister är i kungens händer;
 Fult ser det ut.</poem>

<i>Wols.</i>            <poem>Så mycket skönare
 Och fläckfri skall min oskuld lysa fram,
 Då kungen pröfvat mig.</poem>

<i>Surr.</i>                  <poem>Det hjelper ej;
 Mitt minne vare tack, jag har ej glömt
 Hvad på den listan står, och det skall fram.
 Om ni det kan, så rodna och bekänn;
 Det vore dock en smula ärlighet.</poem>

<i>Wols.</i> <poem>Gå på, min herre; jag ert anfall trotsar,
 Och rodnar jag, så är det vid att se
 En adelsman så sakna vett och seder.</poem>

<i>Surr.</i> <poem>Jag saknar heldre dem än hufvudet.
 Nå väl: först har ni utan kungens vetskap
 Försökt att bli legat för att förlama
 Hvar biskops myndighet i hela landet.</poem>

<i>Norf.</i> <poem>Dernäst har ni i alla bref till Rom
 Och andra makter nyttjat detta uttryck:
 <i>Ego et rex meus</i>, som ger tillkänna
 Att kungen är er tjenare.</poem>

<i>Suff.</i>                     <poem>Och sedan
 Har utan konungens och rådets vetskap</poem>
<poem>Ni dristat er att föra rikssigillet
 Med er till Flandern, då ni skickades
 Som sändebud till kejsaren.</poem>

<i>Surr.</i>                       <poem>Än mera;
 Ni sände till Gregor de Cassalis
 En vidsträckt fullmakt till att göra upp
 Förbund emellan England och Ferrara,
 Allt utan konungens och rådets vetskap.</poem>

<i>Suff.</i> <poem>Och utaf lutter högfärd lät ni prägla
 Er kardinalshatt på vår konungs mynt.</poem>

<i>Surr.</i> <poem>Och sände ut omäteliga summor --
 Hur ni förvärfvat dem, det vet ni bäst --
 Till Rom för att en högre värdighet
 Tillmuta er och så utarma landet.
 Jag kunde säga mycket mer ännu,
 Men då om er det handlar och är nedrigt,
 Så vill jag dermed ej min mun befläcka.</poem>

<i>Kamm.</i> <poem>Mylord, träng ej så hårdt på fallen man.
 Det är ej rätt; hans brott må lagen näpsa,
 Men icke ni; det svider i mitt hjerta
 Att se hans storhet krossad så i spillror.</poem>

<i>Surr.</i> <poem>Jag vill förlåta honom.</poem>

<i>Suff.</i>                                     <poem>Kardinal,
 Hans majestät har vidare beslutat,
 Att såsom allt hvad ni i detta rike
 Som Roms legat har nyligen bedrifvit
 Hemfaller under lagen <i>præmunire</i>,
 Så skall en sådan lag mot er citeras
 Och allt ert gods och alla länderier,
 Så löst som fast, till kronan dragas in
 Och ni förklaras utom kungens skydd. --
 Det är mitt värf.</poem>

<i>Norf.</i>             <poem>Och så vi lemna er
 Åt edra fromma tankar och er bättring.
 Det spotska svar ni gaf oss om sigillet,
 Som skulle lemnas uti våra händer,
 Skall kungen nog få veta; utan tvifvel</poem>
<poem>Skall han er tacka; nu farväl med er,
 Min lilla goda kardinal!</poem>

<i>Wols.</i>                    <poem>Farväl
 Med detta lilla goda J mig unnen!
 Farväl, ett långt farväl med all min storhet!
 Se, det är menskans lott; i dag hon skjuter
 Förhoppnings späda löf, i morgon blommor
 Och yfs af ärans röda blomsterklasar:
 Och öfvermorgon kommer mordisk frost
 Och -- bäst den dåren menskan bidar på
 Sin storhets mognad -- biter roten af;
 Då faller hon som jag. Ja, jag har vågat --
 Likt yra pojkar som på blåsor simma --
 Mig mången sommar ut på ärans haf,
 Men allt för långt; min högt uppblåsta stolthet
 Brast under mig till slut; nu drifver jag,
 Trött och i tjensten grånad, vind för våg
 Uti den vilda ström som skall mig sluka.
 O, verldslig ståt och makt, jag hatar er!
 Min själ är född på nytt; o, hur eländig
 Den usling är, som litar uppå furstar!
 Ty mellan furstars ljufva leende,
 Emellan deras nåd och onåd bo
 Mer skräck och qval än krig och qvinnor hafva,
 Och faller man -- som Lucifer man faller
 För att ej hoppas mer. <i>(<sc>Cromwell</sc> uppträder full af bestörtning).</i> Hur är det, Cromwell?</poem>

<i>Cromw.</i> <poem>Jag kan ej tala, herre.</poem>

<i>Wols.</i>                                      <poem>Hvad? Förskräckt
 Åt min olycka? Kan du undra på
 Att storhet sjunka kan? Nej, om du gråter --
 Då först är Wolsey fallen.</poem>

<i>Cromw.</i>                     <poem>Hur befinner
 Sig eders nåd?</poem>

<i>Wols.</i>          <poem>Rätt väl; jag aldrig förr</poem>
<poem>Så verkligt lycklig varit, kära Cromwell.
 Nu känner jag mig sjelf, nu känner jag
 En frid som öfvergår all jordisk ära --
 Ett lugnadt samvete. Mig kungen botat,
 Tack vare honom; han barmhertigt tagit
 Från dessa skuldrors bräckta pelare
 En last som kunde sänka hela flottor,
 Min allt för stora ära. O, det är
 En börda, kära Cromwell, ja en börda
 För tung för den som hoppas himlen vinna.</poem>

<i>Cromw.</i> <poem>Det gläder mig, att ni tar saken rätt.</poem>

<i>Wols.</i> <poem>Jag hoppas det; nu tycks mig jag är färdig,
 I stöd utaf den själskraft som jag känner,
 Att bära fler och större lidanden
 Än mina svaga fienderna mig ärna.
 Hvad nytt, min vän?</poem>

<i>Cromw.</i>              <poem>Det tyngsta och det värsta
 Är kungens hat mot er.</poem>

<i>Wols.</i>                  <poem>Gud skydde honom!</poem>

<i>Cromw.</i> <poem>Dernäst att Thomas Morus blifvit kansler
 Uti ert ställe.</poem>

<i>Wols.</i>           <poem>Det var något hastigt.
 Men han är skicklig. Må han länge dväljas
 I kungens gunst och främja samvetsgrant
 Sanning och rätt, så att hans ben må hvila,
 Då saligt han sitt lopp fullbordat har
 Uti en graf af faderlösas tårar!<footnote>Lord kansleren var en sorts öfver-förmyndare i riket. Med anledning häraf tager öfversättaren tillfället i akt att nämna, att det stundom är svårt att återgifva namnen på de engelska riksembetena, då man någon gång måste öfversätta dem och ej rent utaf kan använda de engelska orden. Så har öfversättaren sid. 69 återgifvit <i>high steward</i> med <sp>riksdrots</sp>; egentligaste ordet hade varit öfverhofmästare, men då <i>high steward</i> äfven hade jurisdiktion kan ordet drots ej anses opassande, i synnerhet i en poetisk öfversättning, der det antiqvariska ej fordrar mesta uppmärksamheten.</footnote>
 Hvad mer?</poem>

<i>Cromw.</i>    <poem>Att Cranmer kommit hem med ynnest
 Och blifvit Canterburys erkebiskop.</poem>

<i>Wols.</i> <poem>Se, det var nytt!</poem>

<i>Cromw.</i>                              <poem>Och sist att lady Anna,
 Som kungen redan längesedan äktat
 I hemlighet, har visat sig offentligt
 I dag som drottning uti slottskapellet;
 Nu talas blott om hennes kröning.</poem>

<i>Wols.</i>                             <poem>Cromwell,</poem>

<poem>Hon var den tyngd som tryckte mig till marken.
 Hans höghet gick sin egen väg, och jag
 Förlorade för denna qvinnas skull
 För evigt all min herrlighet och rang.
 Ej solen mer min ära skall bestråla,
 Ej purpra mer den ädla tropp som tillbad
 Mitt leende. Gå bort, gå från mig, Cromwell;
 Jag är en stackars störtad man, ej värd
 Att vara mer din herre. Gå till kungen;
 Den solen, hoppas jag, skall ej gå ner!
 Om dig och om din trohet har jag talat
 Med honom, och han skall din lycka göra.
 Han skall bli rörd vid minnet utaf mig,
 Ty han är ädel; han skall icke låta
 Din tjenst och tillit också gå förlorad.
 Stöt honom icke, Cromwell; passa på,
 Sörj för din framtids säkerhet.</poem>

<i>Cromw.</i>                          <poem>Mylord,
 Skall jag då lemna er? Skall jag förlora
 En sådan god och from och ädel herre?
 Den ej stenhjerta har må vittne bära,
 Hur sorgsen Cromwell skiljes från sin herre. --
 Min tjenst är konungens, men mina böner
 För evigt och för evigt äro edra.</poem>

<i>Wols.</i> <poem>Cromwell, ej någon tår jag tänkte fälla
 I all min sorg, men du har tvungit mig
 Med din tillgifvenhet att spela qvinna.
 Vi torka våra ögon; hör mig, Cromwell:
 Då jag är glömd, som snart skall ske, och sofver
 I kalla marmorn, der ett ord om mig
 Ej mer hörs af, så säg att jag dig varnat,
 Säg, Wolsey -- han som gick på ryktets stig
 Och mätte ärans alla djup och skär --
 Fann i sitt skeppsbrott dig en väg till räddning,
 Den sanna, säkra, som han sjelf förlorat.
 Tänk på mitt fall och hvad som störtat mig.
 Cromwell, jag varnar dig, drif högfärd bort;</poem>

<poem>Den synden störtat englar, huru kan
 Guds afbild menskan dervid hafva båtnad?
 Glöm städs dig sjelf, och älska dem dig hata;
 Slem vinning flyr, men ärligt varar längst.
 Bär i din högra hand den milda friden,
 Den tystar groll. Gör rätt och frukta ingen.
 Låt all din håg stå till ditt fosterland
 Och Gud och sanning; om du skulle falla,
 Så faller du som en martyr, min Cromwell.
 Din konung tjena; och -- kom, led mig in,
 Gör der förteckning uppå allt mitt gods
 Till sista öret; det hör kungen till.
 Min prestdrägt och min rena lit till himlen
 Är allt som nu jag vågar kalla mitt.
 O Cromwell, Cromwell, om jag tjenat Gud <footnote>Wolseys egna ord till sir William Kingstone.</footnote>
 Med hälften af det nit jag egnat kungen,
 Han hade icke på min ålderdom
 Mig kastat naken ut för oväns hand.</poem>

<i>Cromw.</i> <poem>Var tålig, kära herre.</poem>

<i>Wols.</i>                                     <poem>Ja. Farväl
 Med hofvets glans! Till himlen flyr min själ.</poem>

<i>(De gå).</i>
</chapter>
<chapter name="Henrik den åttonde. IV, 1.">
<h1>FJERDE AKTEN. FÖRSTA SCENEN.</h1>
En gata i Westminster.

<i>(Två adelsmän möta hvarannan).</i>

<i>1 Adelsm.</i> <poem>Ännu en gång, välkommen!</poem>

<i>2 Adelsm.</i>                                      <poem>Likaledes.</poem>

<i>1 Adelsm.</i> <poem>Ni visst har ställt er här för att se på.
 Hur lady Anna kommer från sin kröning?</poem>

<i>2 Adelsm.</i> <poem>Fullkomligt riktigt. Då vi möttes sist,
 Kom hertig Buckingham från sitt förhör.</poem>

<i>1 Adelsm.</i> <poem>Ja, det är sant; det var en sorgens tid,
 Nu är det glädjens.</poem>

<i>2 Adelsm.</i>           <poem>Ja; och borgerskapet
 Till fullo visat har sin konungskhet;</poem>

<poem>Det städse färdigt är, det må man tillstå,
 Att fira kröningsdagarna med lustspel
 Och ståt och äreportar.</poem>

<i>1 Adelsm.</i>               <poem>Men så väl
 Och präktigt tillstäldt såg man aldrig förr.</poem>

<i>2 Adelsm.</i> <poem>Tillåt mig fråga hvad det är för papper
 Som ni i handen har.</poem>

<i>1 Adelsm.</i>            <poem>Jo, det är listan
 På dem som skola göra tjenst i dag
 Som rikets embetsmän vid kröningen.
 Främst uti rang är hertigen af Suffolk
 Som rikets drots, så hertigen af Norfolk
 Som lord-marskalk; ni sjelf kan läsa resten.</poem>

<i>2 Adelsm.</i> <poem>Jag tackar er; om jag ej bruket kände,
 Jag skulle gerna sett uti ert papper.
 Men säg, hur går det nu med Catharina,
 Prinsessan enkan, och med hennes sak?</poem>

<i>1 Adelsm.</i> <poem>Det skall jag säga. Erkebiskopen
 Af Canterbury höll i samråd med
 Fler vördiga och lärda ordensbröder
 Helt nyss en sammankomst i Dunstable,
 Sex mil från Ampthill der prinsessan bor.
 Dit blef hon ofta stämd, men mötte ej;
 Då blef hon för sitt uteblifvande
 Och kungens samvetsskrupler skild från honom
 Enhälligt utaf dessa lärda män
 Och hennes äktenskap ogiltigt dömdt.
 Hon sedan dess till Kimbolton har flyttat,
 Der nu hon ligger sjuk.</poem>

<i>2 Adelsm.</i>               <poem>Ack, stackars fru! --
 <i>(Trumpeter höras).</i>
 Trumpeter ljuda, låt oss stanna här;
 Der kommer drottningen.</poem>

<i>(Kröningsprocessionen).</i>

<i>Lifliga fanfarer höras; derpå komma:</i>

<i>1. Två domare.</i>


<i>2. Lord kansleren med rikssigillet; en staf bäres framför
honom.</i>

<i>3. Chorgossar, som sjunga.</i>

<i>4. Lord Mayor'n af London bärande stafven; derpå 
strumpebandsordens härold i sin vapenrock och med en 
förgyld kopparkrona på hufvudet.</i>

<i>5. Markis <sc>Dorset</sc> med en gyldene spira och en halfkrona
af guld på hufvudet. Bredvid honom grefven af <sc>Surrey</sc>
bärande silfverstafven med dufvan; på hufvudet har
han en greflig krona. Begge hafva strumpebandsordens
riddarkedja om halsen.</i>

<i>6. Hertigen af <sc>Suffolk</sc> i galadrägt; han har krona på
hufvudet och i handen en lång hvit staf såsom rikets
drots. Bredvid honom hertigen af <sc>Norfolk</sc> med 
marskalksstaf och krona på hufvudet. Begge hafva 
strumpebandsordens riddarkedja om halsen.</i>

<i>7. En thronhimmel buren af fyra baroner af de fem 
hamnarna;</i><footnote>De såkallade <i>Barons of the cinque-ports</i> utnämndes af Wilhelm Eröfraren för att trygga kusterna. Hamnarna voro: Hastings, Dover, Hith, Romney och Sandwich.</footnote><i> under densamma går drottningen i sin 
kröningsmantel; hon har krona på hufvudet och håret rikt 
smyckadt med perlor. På hvardera sidan om henne gå
biskoparna af London och Winchester.</i>

<i>8. Den gamla hertiginnan af <sc>Norfolk</sc> med en liten krona
af guld, genomflätad med blommor; hon bär upp 
drottningens släp.</i>

<i>9. Flera grefvinnor och damer med diademner af guld, utan
blommor.</i>

<i>2 Adelsm.</i> <poem>Ett kungligt tåg, minsann! -- Jag känner dessa; --
 Hvem är det som bär spiran?</poem>

<i>1 Adelsm.</i>                   <poem>Markis Dorset;
 Och det är grefve Surrey som bär stafven.</poem>

<i>2 Adeism.</i> <poem>En ståtlig ädling! Han som kommer der,
 Det är ju hertig Suffolk?</poem>

<i>1 Adelsm.</i>                 <poem>Ja, riksdrotset.</poem>

<i>2 Adelsm.</i> <poem>Och så lord Norfolk?</poem>

<i>1 Adelsm.</i>                                  <poem>Ja.</poem>


<i>2 Adelsm.</i> <poem><i>(I det han ser på drottningen).</i> Gud dig välsigne!
 Så ljufligt anlet har jag förr ej skådat. --
 Jag svär det vid min själ, hon är en engel;
 Vår kung omarmar hela indien,
 Ja mer, långt mer, då han omarmar henne;
 Jag klandrar ej hans samvete.</poem>

<i>1 Adelsm.</i>                     <poem>De herrar
 Som bära baldakinen öfver henne
 De äro fyra af de fem baroner,
 Som föra titel efter Englands hamnar.</poem>

<i>2 Adelsm.</i> <poem>De lycklige! Och lycklig en och kvar
 Som henne nalkas; hon som släpet bär
 Är ju den ädla hertiginnan Norfolk?</poem>

<i>1 Adelsm.</i> <poem>Ja, och de öfriga grefvinnor alla.</poem>

<i>2 Adelsm.</i> <poem>Det syns på kronorna. De likna stjernor,
 Månntro de kunna falla?</poem>

<i>1 Adelsm.</i>               <poem>Tyst med det!
 <i>(Processionen går ut under fanfarer).</i>
 <i>(En tredje adelsman kommer).</i>
 Guds fred, min vän; hvar har ni blifvit stekt?</poem>

<i>3 Adelsm.</i> <poem>I kyrkan, uti trängseln; ej ett finger,
 Mer än som fanns, fick rum; och jag är qväfd
 Af idel lust och fröjd och ståt.</poem>

<i>2 Adelsm.</i>                        <poem>Ni såg
 Högtidligheten?</poem>

<i>3 Adelsm.</i>       <poem>Ja.</poem>

<i>1 Adelsm.</i>                       <poem>Hur gick det till?</poem>

<i>3 Adelsm.</i> <poem>Väl värdt att se.</poem>

<i>2 Adelsm.</i>                               <poem>Berätta då för oss.</poem>

<i>3 Adelsm.</i> <poem>Så godt jag kan. Så snart den rika strömmen
 Af herrar och af damer hade fört
 Vår drottning till en upphöjd plats i choret,
 Så drog den sig tillbaka; hennes höghet
 Satt så en stund bortåt att hvila sig
 Uppå en präktig thron och visade</poem>
<poem>Sig ädelt i sin skönhets glans för folket.
 Tro mig, hon är den fagraste bland qvinnor
 Som legat i en makes famn; då folket
 Fick henne riktigt se, så blef ett buller
 Som när i tåg och tackel stormen susar
 Gällt och fulltonigt; hattar, öfverrockar,
 Ja vestar svingades; om näsorna
 Ej sutit fast, de hade strukit med.
 En sådan fröjd jag aldrig skådat; qvinnor,
 Som gingo uti sista veckan, trängdes
 Högmagade liksom murbräckor fram
 Och bröto sig en väg igenom trängseln.
 Ej någon enda man der kunde säga:
 "Det är min hustru;" allt var sammanväfdt
 Uti ett enda stycke.</poem>

<i>2 Adelsm.</i>            <poem>Vidare.</poem>

<i>3 Adelsm.</i> <poem>Då steg hon upp och gick så sedesamt
 Till altaret, knäböjde och mot himlen
 Slog helgonlik de sköna ögon upp
 Och bad andäktigt; steg så upp igen
 Och böjde sig för folket. Mellertid
 Af erkebiskopen af Canterbury
 Åt henne kunglighetens äretecken,
 Den helga oljan, konung Edvards krona,
 Fridsdufvan, spiran och de öfriga
 Rikets insignier; när det var gjordt,
 Så stämdes upp enhälligt ett <i>Te Deum</i>
 Åtföljdt af rikets valdaste musik.
 Derpå med samma pomp och ståt hon gick
 Till York-place åter, der nu taffel hålles.</poem>

<i>1 Adelsm.</i> <poem>Säg icke York-place mer, det är förbi;
 Det namnet föll, när kardinalen föll:
 Det heter Whitehall nu och hör till kungen.</poem>

<i>3 Adelsm.</i> <poem>Det vet jag, men det gamla namnet sitter
 Än qvar på tungan.</poem>

<i>2 Adelsm.</i>          <poem>Tvenne biskopar</poem>
<poem>På hvar sin sida om vår drottning gingo;
 Säg, hvilka voro de?</poem>

<i>3 Adelsm.</i>            <poem>Stocksley och Gardiner,
 Den ena Londons, Winchesters den andra;
 Nyss Gardiner var skrifvare hos kungen,
 Nu är han biskop.</poem>

<i>2 Adelsm.</i>         <poem>Han af Winchester
 Lär just ej älska erkebiskopen,
 Den ädle Cranmer.</poem>

<i>3 Adelsm.</i>         <poem>Det vet hela landet.
 Än bär det sig, men om det bryter lös,
 Har Cranmer nog en vän som icke sviker.</poem>

<i>2 Adelsm.</i> <poem>Hvem menar ni?</poem>

<i>3 Adelsm.</i>                            <poem>Jag menar Thomas Cromwell;
 Han står hos kungen högt och är i sanning
 En vän att lita på. Till vaktare
 Af kronjuvelerna han utnämnd är
 Och redan utaf kungens råd en medlem.</poem>

<i>2 Adelsm.</i> <poem>Han går nog längre.</poem>

<i>3 Adelsm.</i>                                 <poem>Utan tvifvel. Kommen,
 J gode herrar, följen mig till hofvet,
 J skolen mina gäster vara der;
 Jag har väl något till att bjuda på;
 Vi kunna under vägen språka mer.</poem>

<i>Båda.</i> <poem>Ni äger att befalla oss, min herre.</poem>

<i>(De gå).</i>
</chapter>
<chapter name="Henrik den åttonde. IV, 2">
<h2>ANDRA SCENEN.</h2>
Kimbolton.

<i>(Enkefurstinnan <sc>Catharina</sc>, sjuk; hon ledes in af
<sc>Griffith</sc> och <sc>Patienza</sc>).</i>

<i>Griff.</i> <poem>Hur mår ers höghet?</poem>

<i>Cath.</i>                                  <poem>Jag är dödssjuk, Griffith.
 Som tyngda grenar sjunka mina knän
 Och vilja gerna vara qvitt sin börda.
 Gif mig en stol; se så, nu är jag bättre.</poem>

<poem>Du sade ju, då du mig ledde, Griffith,
 Att ärans skötebarn, den store Wolsey,
 Var död?</poem>

<i>Griff.</i>   <poem>Ja, eders höghet; men jag trodde ej,
 Att ni för smärta hörde hvad jag sade.</poem>

<i>Cath.</i> <poem>Förtälj mig hur han dog, min goda Griffith;
 Om fromt han dog, så gick han före mig
 Som ett uppbyggeligt exempel.</poem>

<i>Griff.</i>                        <poem>Ja,
 Det säges, att han skildes hädan fromt;
 Ty då af store gref Northumberland
 I York han häktades att föras fram
 Som svår förbrytare att stå för rätta,
 Så blef han plötsligt sjuk, och det så illa
 Att ej han kunde på sin mula sitta.</poem>

<i>Cath.</i> <poem>Ack, stackars man!</poem>

<i>Griff.</i>                                <poem>Dock kom han fram till Leicester
 Med små dagsresor, tog i klostret in,
 Der abboten med hela brödraskapet
 Tog honom ärofullt emot. Till denne
 Han sade dessa ord: "ack, fader abbot,
 En gammal man af statens stormar bruten
 Vill lägga sina trötta ben hos er;
 En smula jord barmhertigt honom unnen!"
 Gick så till sängs, der mer och mer hans sjukdom
 Grep honom an; och på den tredje qvällen
 Mot klockan åtta -- sjelf han förutsagt,
 Att denna timma skulle bli hans sista --
 Gaf han med ånger, tårar, sorg och andakt
 Fåfänglig äras glas till verlden åter,
 Sin själ till Gud och somnade i frid.</poem>

<i>Cath.</i> <poem>Han hvile så; hans fel ej tynge honom!
 Dock låt mig, Griffith, med all christlig kärlek
 Om honom säga så: han var en man
 Af otämd stolthet, som med furstar städse
 Sig jemlik aktade, en man som styrde
 Med ränker landet och som sålde tjenster.</poem>
<poem>Hans vilja var hans lag; vid hofvet spred han
 Osanningar och städse dubbel var
 I ord och mening; skonsam var han aldrig,
 Om icke när han hade ondt i sinnet.
 Hans lofven var, som han var fordom, stor,
 Men dess besked, som han är nu, -- ett intet
 Lösaktig var han med sin kropp och gaf
 Åt Clerus ondt exempel.</poem>

<i>Griff.</i>                  <poem>Ädla fru,
 Medmenskors synder rista vi i koppar,
 Men deras dygder skrifva vi i vatten.
 Låt mig nu tala om hans goda sidor.</poem>

<i>Cath.</i> <poem>Ja, goda Griffith, annars vore jag
 Ju oförsonlig.</poem>

<i>Griff.</i>         <poem>Denne kardinal,
 Fastän af nedrig börd, var utan tvifvel
 Till mycken ära danad. Re'n som barn
 Han lärd och grundlig, klok och duglig var,
 Skarpsinnig och vältalig, omotståndlig,
 En bister man mot sina fiender,
 Men som en sommar mild mot sina vänner.
 Om han ock var omättlig uti vinning, --
 Och det är synd -- så var han dock en prins
 I gifmildhet; det vittna dessa båda
 Lärdomens tvillingar, som han har stiftat,
 Ipswich och Oxford!<footnote>Kardinal Wolsey var en stor och frikostig beskyddare af vetenskaperna. Han inrättade en skola i Ipswich, och i Oxford ett kollegium, som kallades kardinals-kollegium.</footnote> -- Utaf dem den ena
 Med honom föll; ej sin välgörare
 Den öfverlefva ville; men den andra
 Ej fullväxt än, har dock så ryktbar blifvit,
 Så herrlig uti konst, så blomstrande,
 Att ej dess make fins i christenheten.
 Frid öfvertäckte Wolsey, då han föll;
 Ty då, men icke förr, sig sjelf han kände
 Och såg hur saligt är att ringa vara;
 Den största äran på hans ålderdom
 Var den, som menskor icke kunna gifva --
 En död i Herranom.</poem>


<i>Cath.</i>               <poem>Då jag är död
 Jag kan ej någon bättre härold önska,
 Ej någon bättre talare som räddar
 Mitt lefverne och ära från förtal,
 Än dig, min goda redeliga Griffith.
 Din ödmjukhet och christeliga kärlek
 Ha tvungit mig att på hans döda mull
 Min värsta ovän hedra. Frid med honom! --
 Patienza, stanna qvar och lägg mig lägre;
 Snart är din möda slut. -- Min goda Griffith,
 Låt spela upp den sorgeliga ton,
 Som jag min grafsång kallade; jag vill
 Emellertid på himlens harmoni,
 Dit nu jag går, här sitta still och tänka.</poem>

<i>(Sorglig och högtidlig musik).</i>

<i>Griff.</i> <poem>Hon sofver; goda flicka, sätt dig still,
 Hon vaknar annars; -- Tyst, min Patienza.</poem>

<i>(Drömmen. Sex skepnader i hvita kläder, lagerkransar på
hufvudet, gyldene masker för ansigtet och palmqvistar
i händerna sväfva långsamt öfver teatern. De helsa
<sc>Catharina</sc> och dansa. Vid vissa vändningar i dansen
hålla de två första en blomsterkrans öfver hennes
hufvud, under det de fyra öfriga vördnadsfullt buga sig.
Detsamma upprepas af nästföljande par och slutligen
af det sista. <sc>Catharina</sc> ger i sömnen tecken till glädje
likasom af en högre ingifvelse och sträcker båda
händerna emot himmelen. Derpå försvinna skepnaderna och
taga kransarne med sig. Musiken fortfar).</i>

<i>Cath.</i> <poem>Hvar, fridens andar, ären J? Försvunna?
 Och lemnen mig här ensam i mitt qval?</poem>

<i>Griff.</i> <poem>Vi äro här.</poem>

<i>Cath.</i>                          <poem>Er kallade jag ej;
 Såg ni ej någon, då jag sof?</poem>

<i>Griff.</i>                       <poem>Nej, ingen.</poem>

<i>Cath.</i> <poem>Såg ni då ej just nu en englaskara
 Som böd mig till en fest; med tusen strålar</poem>
<poem>Som solen glänste deras anleten.
 De lofvade mig evig salighet
 Och skänkte kransar, dem jag ännu ej
 Är värd att bära, Griffith, men jag skall
 En gång det blifva.</poem>

<i>Griff.</i>              <poem>Ack, min höga fru,
 Det fröjdar mig, att ljufva drömmar lifva
 Er fantasi.</poem>

<i>Cath.</i>        <poem>Låt strax musiken sluta,
 Den plågar nu mitt öra.</poem>

<i>(Musiken upphör).</i>

<i>Pat.</i>                     <poem>Ser ni, Griffith,
 Hur hennes höghet plötsligt är förvandlad?
 Hur lång hon är i anletet och blek?
 Hur iskall? Ser ni väl på hennes ögon?</poem>

<i>Griff.</i> <poem>Hon dör! Bed, flicka, bed!</poem>

<i>Pat.</i>                                          <poem>Gud styrke henne!</poem>

<i>(En budbärare kommer).</i>

<i>Budb.</i> <poem>Ers höghet --</poem>

<i>Cath.</i>                           <poem>Oförskämda menniska!
 Förtjena vi ej mera vördnad?</poem>

<i>Griff.</i>                       <poem>Orätt
 Ni gör som för er upp så groft mot henne,
 Då ni dock vet att hon ej vill förlora
 Sin fordna storhet; skynda er och knäböj?</poem>

<i>Budb.</i> <poem>Jag ödmjukt ber ers majestät om tillgift;
 I hast jag var ohöflig; utanföre
 En herre väntar, sänd till er från kungen.</poem>

<i>Cath.</i> <poem>Låt honom komma, Griffith; men den karlen
 Jag aldrig mer vill se. <i>(<sc>Griffith</sc> går med budbäraren och återkommer med <sc>Capucius</sc>).</i> Ser jag ej orätt,
 Så är ni kejsarens ambassadör,
 Min höge frändes, och ert namn Capucius.</poem>

<i>Cap.</i> <poem>Min fru, densamme; till er tjenst.</poem>

<i>Cath.</i>                                               <poem>Mylord,
 Grymt hafva rang och öden ändrat sig,</poem>

<poem>Se'n först ni såg mig; men, jag beder er,
 Säg hvad som fört er hit.</poem>

<i>Cap.</i>                       <poem>Min ädla fru,
 Min egen hyllning först och främst; dernäst
 Hans majestäts befallning att er söka,
 Er sjukdom grämer honom, och han skickar
 Igenom mig sin fursteliga helsning
 Och beder hjertligt er att hafva tröst.</poem>

<i>Cath.</i> <poem>Min bästa lord, för sent den trösten kommer,
 Liksom benådning sedan dom är verkställd.
 Om jag i tid den läkedomen fått,
 Den hade hjelpt, -- nu trösta endast böner.
 Hur mår hans höghet?</poem>

<i>Cap.</i>                 <poem>Han vid helsa är.</poem>

<i>Cath.</i> <poem>Han vare städse så och blomstre evigt,
 När jag hos maskar dväljes och mitt namn
 Från England bannlyst är! Min Patienza
 Har du det brefvet låtit skicka af,
 Som jag dig skrifva bad?</poem>

<i>Pat.</i>                     <poem>Ej än, min fru.</poem>

<i>(Hon ger det till <sc>Catharina</sc>).</i>

<i>Cath.</i> <poem>Då ber jag ödmjukt er att lemna detta
 Till konungen min herre.</poem>

<i>Cap.</i>                     <poem>Hjertligt gerna.</poem>

<i>Cath.</i> <poem>Jag deri åt hans godhet anbefallt
 Vår rena kärleks bild, hans lilla dotter; --
 Välsigne himlen henne rikligen! --
 Uppfostre han i tukt och ära henne!
 Hon ung och ädelt blygsam är; jag hoppas
 Hon skall förtjena det, -- samt älske henne
 För hennes moders skull, som älskat honom,
 Gud vet hur dyrt! -- Min nästa stackars bön
 Är, att hans höghet ville ömkan hafva
 Med mina arma qvinnor, som så länge
 Mig troget följt i både nöd och lust;
 Det fina ej en bland dem, jag det bedyrar
 Och kan ej ljuga nu, som ej förtjenar</poem>
<poem>För dygd och ärbarhet och själens skönhet
 Samt fläckfri vandel en den bästa man,
 Helst dock en ädling; lycklig blifver den
 Som äktar en af dem! Sist beder jag
 För mina tjenare; de äro arma,
 Men armod drog dem aldrig bort från mig.
 Må sina löner de till fullo njuta
 Och något derutöfver mig att minnas;
 Om himlen mig beskärt ett längre lif
 Och rikedom, vi skildes icke så.
 Se, det är brefvets innehåll; mylord,
 Vid allt som högt ni älskar här i verlden,
 Så sant ni unnar döda ro i grafven,
 Blif dessa armas vän och mana kungen
 Att denna sista rätt bevilja mig!</poem>

<i>Cap.</i> <poem>Vid Gud! om jag det icke gör, så vill
 Jag mer ej kallas man.</poem>

<i>Cath.</i>                  <poem>Jag tackar er,
 Min goda lord; för fram till konungen
 Uti all ödmjukhet min helsning; säg,
 Att nu hans långa sorg ur verlden går,
 Och att i döden jag välsignar honom;
 Det gör jag ock. -- Det svartnar för mitt öga --
 Farväl, mylord! -- Griffith, farväl! -- Patienza,
 Du får ej gå. Nu måste jag till sängs;
 Låt kalla flera qvinnor hit, min flicka.
 Då jag är död, så låt min kropp med heder
 Behandlas, Patienza; öfverhölj den
 Med jungfrurosor, att en hvar må veta
 Att intill döden kysk jag var som maka.
 Låt balsamera mig och visa liket.
 Fast jag ej drottning är, så jorda mig
 Som drottning och som dotter till en konung.
 Jag mäktar icke mer. --</poem>

<i>(<sc>Catharina</sc> bäres ut af sina fruntimmer).</i>
</chapter>
<chapter name="Henrik den åttonde. V, 1.">
<h1>FEMTE AKTEN. FÖRSTA SCENEN.</h1>
Ett galleri i kungliga slottet.

<i>(<sc>Gardiner</sc>, biskop af Winchester, uppträder med en page
som bär en fackla framför honom. Sir <sc>Thomas Lovell</sc>
möter honom).</i>

<i>Gard.</i> <poem>Är klockan snart ej ett?</poem>

<i>Pag.</i>                                       <poem>Jo, den har slagit.</poem>

<i>Gard.</i> <poem>Nödtorftens timmar borde dessa vara,
 Ej nöjets; denna tid är hvilans tid,
 Som stärker vår natur och är ej gjord
 Att slösa bort. -- God natt, sir Thomas Lovell;
 Hvarthän så sent?</poem>

<i>Lov.</i>              <poem>Har ni hos kungen varit,
 Mylord?</poem>

<i>Gard.</i>   <poem>Just nu jag kommer ifrån honom;
 Han sitter vid <i>primero</i><footnote>ett då för tiden brukligt kortspel.</footnote> med lord Suffolk.</poem>

<i>Lov.</i> <poem>Jag måste ock till honom före sängdags.
 Er tjenare, mylord!</poem>

<i>Gard.</i>               <poem>Ej än, sir Thomas.
 Hvad är på färde? Brådtom tycks ni ha;
 Om ni ej tager illa upp min fråga,
 Så säg en vän hvi så i natt ni brådskar.
 De värf, som spöken likt vid midnatt vandra,
 Ju äro af en vildare natur
 Än dagens värf.</poem>

<i>Lov.</i>            <poem>Jag älskar er, mylord,
 Och vågar hviska er en hemlighet
 Långt större än mitt är'nde; drottningen
 I barnsnöd är och uti högsta fara,
 Man fruktar hon skall dö.</poem>

<i>Gard.</i>                     <poem>För hennes lifsfrukt
 Jag hjertligt heder, att den lefva må
 Och blomstra skönt; men stammen borde ryckas
 Med roten upp.</poem>



<i>Lov.</i>            <poem>Jag ville säga: amen;
 Dock bjuder mig mitt samvete att tillstå,
 Att hon en from och älsklig qvinna är
 Samt värd en bättre önskan.</poem>

<i>Gard.</i>                       <poem>Men, min herre, --
 Hör mig, sir Thomas, ni en ädling är
 Af rätta tron och både from och klok;
 Hör hvad jag säger, det går aldrig väl --
 Nej aldrig, Thomas Lovell, lit på det,
 Förr'n Cranmer, Cromwell, hennes begge händer,
 Och hon i grafven bo.</poem>

<i>Lov.</i>                  <poem>Mylord, ni talar
 Om två af rikets mägtigaste män.
 Nyss väktare af kronjuvelerna,
 Har Cromwell blifvit arkivarie
 Och kungens sekreterare samt står
 På språng till vida högre värdighet
 Med tid och stunder; erkebiskopen
 Är kungens hand och tunga; hvem törs säga
 Ett ord mot honom?</poem>

<i>Gard.</i>              <poem>Jo, sir Thomas, jo,
 Den fins som törs; jag sjelf vill våga på
 Att sjunga ut: ja till och med i dag --
 Det kan jag säga er -- jag hetsat upp
 Rådsherrarna och visat att han är --
 Hvad både jag och de tillfyllest veta --
 En erkekättare, en pestilens
 Som smittar landet; retade af detta
 De hafva ansatt kungen, och han har
 Så vida lyssnat till vårt klagomål
 Att han, af gunst och nåd och kunglig omsorg
 Samt aning om det gräseliga onda
 Som vi angifvit, låtit stämma Cranmer
 I morgon bittida till svaromål
 För rikets råd. Han är ett otäckt ogräs,
 Som måste rotas ut. -- Men jag er hindrar
 I edra göromål; god natt, sir Thomas.</poem>

<i>Lov.</i> <poem>God natt, mylord; jag är er tjenare.</poem>

<i>(<sc>Gardiner</sc> och pagen gå).</i>

<i>(Konungen och hertigen af <sc>Suffolk</sc> uppträda).</i>

<i>K. Henr.</i> <poem>Carl, jag vill icke spela mer i qväll;
 Jag tankspridd är, ni är mig öfverlägsen.</poem>

<i>Suff.</i> <poem>Jag aldrig förr har vunnit af ers höghet.</poem>

<i>K. Henr.</i> <poem>Blott sällan, Carl,
 Och skall ej heller, om jag spelar aktsamt. --
 Nå, Lovell, säg, hvad nytt från drottningen?</poem>

<i>Lov.</i> <poem>Jag fick ej sjelf till henne föra fram
 Ert ärende, men hennes kammarfruar
 Besörjde det; i största ödmjukhet
 Hon tackar er, och önskar att ni ville
 För henne bedja.</poem>

<i>K. Henr.</i>         <poem>Ha! hvad säger du?
 För henne bedja? Är hon då i barnsnöd?</poem>

<i>Lov.</i> <poem>Så sade hennes damer; hon lär plågas
 Som vore hvarje qval en död.</poem>

<i>K. Henr.</i>                      <poem>Den arma!</poem>

<i>Suff.</i> <poem>Gud låte henne lyckligen förlösas
 Med lindrig smäita och ers höghet fröjda
 Med lifsarfvinge!</poem>

<i>K. Henr.</i>           <poem>Det är midnatt, Carl;
 Gå du till sängs, och tänk i dina böner
 Uppå min stackars drottning. Lemna mig,
 Ty mina tankar tåla icke sällskap.</poem>

<i>Suff.</i> <poem>Jag önskar eders höghet en god natt,
 Och vill i mina böner sluta in
 Min goda herrskarinna.</poem>

<i>K. Henr.</i> <poem>Carl, god natt. <i>(<sc>Suffolk</sc> går).</i>
 <i>(Sir <sc>Anton Denny</sc> uppträder).</i>
 Nå, sir, hvad nytt?</poem>

<i>Denny.</i> <poem>Här är jag med lord erkebiskopen,
 Som ni mig har befallt.</poem>

<i>K. Henr.</i>                <poem>Ha! Canterbury?</poem>

<i>Denny.</i> <poem>Ja, herre.</poem>

<i>K. Henr.</i>            <poem>Det är sant. Hvar är han, Denny?</poem>

<i>Denny.</i> <poem>Derute väntar han.</poem>

<i>K. Henr.</i>                              <poem>För honom in.</poem>

<i>(<sc>Denny</sc> går).</i>

<i>Lov.</i> <poem><i>(Afsides).</i> Der ha vi det som bispen talte om;
 Jag kom i lycklig stund.</poem>

<i>(<sc>Denny</sc> kommer tillbaka med <sc>Cranmer</sc>).</i>

<i>K. Henr.</i>                 <poem>Gå, lemna rummet!
 <i>(<sc>Lovell</sc> tyckes vilja dröja qvar).</i>
 Ha! sade jag ej: gå! Hvad nu!</poem>

<i>(<sc>Lovell</sc> och <sc>Denny</sc> gå).</i>

<i>Cranm.</i> <poem><i>(Afsides).</i> Jag bäfvar; -- hvi ser han så bister ut?
 Det bådar ondt. Allt står ej riktigt till.</poem>

<i>K. Henr.</i> <poem>Nå väl, mylord, mi önskar visst att veta
 Hvi jag har kallat er.</poem>

<i>Cranm.</i>                 <poem>Det är min pligt
 Att lyda eders höghet.	<i>(Han knäböjer).</i></poem>

<i>K. Henr.</i>                                      <poem>Nej, stig upp,
 Min vördigaste lord af Canterbury,
 Vi vilje här en stund spatsera samman;
 Jag kan berätta nytt för er; kom hit,
 Kom hit, gif mig er hand. Ack, bästa lord,
 Det smärtar mig att säga och jag sörjer 
 Att nödgas repa upp det som nu följer:
 Jag har, och med bekymmer, nyss förnummit
 Rätt svåra, hör ni det, mylord, rätt svåra
 Anklagelser mot er; på grund af hvilka
 Vi och vårt statsråd vilje denna morgon
 Er taga i förhör, der ni ej strax
 Så fritt och klart er oskuld kan bevisa,
 Att ni, till vidare förhör i saken
 Som kräfva svar, ju måste er beqväma
 Att bo uti vår Tower; ni är pär
 Och måste så behandlas, annars träder
 Der intet vittne fram.</poem>

<i>Cranm.</i>                 <poem>Jag tackar ödmjukt
 Och fröjdar mig åt denna läglighet</poem>
<poem>Att blifva dugtigt vannad, så att kornet
 Sig skiljer ifrån agnarna; jag vet,
 Att ingen är af onda tungor lastad
 Så hårdt som jag.</poem>

<i>K. Henr.</i>          <poem>Stå upp, lord Canterbury;
 Din tro och heder hafva slagit rot
 I oss, din vän; gif mig din hand, stå upp,
 Låt oss spatsera. -- Nå, vid herrans moder,
 Hvad är ni för en karl? Jag väntade
 Ni skulle kommit fram med en supplik
 Om att jag skulle konfrontera er
 Med er anklagare och utan fängsling
 Förhöra er på stund.</poem>

<i>Cranm.</i>               <poem>Min store kung,
 Jag litar på min ärlighet och trohet;
 Och slå de felt, så skall jag med min ovän
 Mig fröjda åt mitt fall, ty utan dem
 Jag vore intet värd. Jag fruktar intet
 Hvad man än säga må.</poem>

<i>K. Henr.</i>             <poem>Då vet ni ej
 Hvad verlden vet, er ställning här i verlden.
 Rätt många fiender
 Ni har och mäktiga, hvars ränker äro
 I samma stil; ej rätt och sanning alltid
 Gå som sig bör med seger ur processer.
 Hur lätt kan icke niding köpa niding
 Att svära falskt? Man sådant skådat förr.
 Makt hafva edra fiender och ondska
 I samma mått. Tror ni på bättre lycka,
 Hvad falska vittnen angår, än er herre,
 Hvars tjenare ni är, då här han lefde
 På denna snöda jord? Gif akt, gif akt!
 Tror ni det är så lätt att hoppa öfver
 En afgrund? Sjelf ni friat till ert fall.</poem>

<i>Cranm.</i> <poem>Gud och ers majestät min oskuld skydde,
 Ty annars faller jag uti den snara
 Som utlagd är för mig!</poem>

<i>K. Henr.</i>                  <poem>Var vid godt mod!
 De skola icke längre gå än jag
 Tillstädjer dem. Var lugn och möt i dag
 För deras domstol; om de skulle fresta
 Att drifva det derhän att ni skall häktas,
 Så uraktlåt ej att på bästa sätt
 Gendrifva dem, och det med häftighet
 Om så behöfs; om ej med skäl och grunder
 Ni kan er hjelpa, visa denna ring
 Och vädja inför dem till oss. -- Nej se,
 Den goda mannen gråter! Trogen är han,
 Ja, på min heder! Vid Guds helga moder,
 Han är en ärlig själ! Ej bättre fins
 I hela England. -- Gå er väg och gör
 Som jag har sagt. -- Han har i tårars flod
 Sin tunga qväft.</poem>

<i>(<sc>Cranmer</sc> går).</i>

<i>(En gammal hofdam uppträder).</i>

<i>En hofkav.</i> <i>(Bakom scenen).</i> <poem>Hvad vill ni? Stanna der.</poem>

<i>Hofd.</i> <poem>Jag stannar ej! Det budskap som jag bringar
 Ursäktar dristigheten. Goda englar
 Omsväfve dig, min kung, och skyle dig
 Med sina vingar!</poem>

<i>K. Henr.</i>         <poem>Jag ditt budskap läser
 Uti din blick. Är drottningen förlöst?
 Säg ja, och med en gosse.</poem>

<i>Hofd.</i>                     <poem>Ja, ja, ja,
 En älsklig gosse; Gud till evig tid
 Välsigne henne! -- Det en flicka är,
 Som nog får gossar. Herre, drottningen
 På er blott väntar och att ni skall göra
 Bekantskap med den lilla resande;
 Hon liknar er liksom en droppa vatten --</poem>

<i>K. Henr.</i> <poem>Hör, Lovell --</poem>

<i>Lov.</i>                                <poem>Herre!</poem>

<i>K. Henr.</i>                                                <poem>Ge åt henne här
 Etthundra mark. Jag går till drottningen. <i>(Konungen går).</i></poem>

<i>Hofd.</i> <poem>Blott hundra mark? Vid Gud, jag skall ha mer!
 Det är ju hvad man ger en simpel stalldräng.
 Mer skall jag ha, ja gräla mig till mer.
 Jag sade ju, att hon var lik sin far?
 Får jag ej mer, tar jag mitt ord tillbaka;
 Man måste smida, medan jernet glödgar.
 <i>(Hon går).</i></poem>
</chapter>
<chapter name="Henrik den åttonde. V, 2">
<h2>ANDRA SCENEN.</h2>
Ett rum utanföre statsrådets sessionssal.

<i>(<sc>Cranmer</sc> uppträder. Betjenter, dörrvaktare m. m. stå och
vänta).</i>

<i>Cranm.</i> <poem>Jag hoppas, att jag ej för sent har kommit;
 Dock sade budet, som från rådet sändes,
 Att det var brådtom. Dörren stängd! Hvad nu? --
 Dörrvaktare! -- Ni vet väl hvem jag är?</poem>

<i>Dörrv.</i> <poem>Ja, herre, men jag kan ej hjelpa er.</poem>

<i>Cranm.</i> <poem>Hvad?</poem>

<i>Dörrv.</i> <poem>Ers nåd får vänta, tills ni kallas in.</poem>

<i>(Doktor <sc>Butts</sc> uppträder).</i>

<i>Cranm.</i> <poem>Ja så.</poem>

<i>Butts.</i> <poem><i>(Afsides).</i> Hvad elakhet! Det gläder mig,
 Att lyckligtvis jag denna vägen kom;
 Det här skall sägas kungen.</poem>

<i>Cranm.</i> <poem><i>(Afsides.)</i> Det är Butts,
 Kung Henriks läkare; hur allvarsamt
 Han blickade på mig, då han gick fram!
 Gud gifve, han ej spådde mig mitt fall!
 Ty det är säkert förberedt med flit
 Af mina fiender -- Gud bättre dem,
 Jag aldrig retat deras ilska upp --
 Att störta mig; ty annars blygdes de
 Att låta mig, som deras like är,
 Vid dörren stå bland drängar och betjenter.
 Må deras vilja ske, jag väntar tåligt.</poem>


<i>(Konungen och <sc>Butts</sc> framträda i ett fönster vid taket).</i><footnote>I fordna tider brukades sådana inrättningar, på det att man osedd skulle kunna speja på hvad som föregick i audienssalar och andra dylika rum. Om konung Jacobs <sp>öra</sp> talar W. Scott i romanen Nigels äfventyr.</footnote>

<i>Butts.</i> <poem>En sällsam syn jag vill ers höghet visa.</poem>

<i>K. Henr.</i> <poem>Hvad menar du?</poem>

<i>Butts.</i>                              <poem>Jag tror, att ej ers höghet
 Sett sådant förr.</poem>

<i>K. Henr.</i> <poem>Nå, visa hvad det är!</poem>

<i>Butts.</i> <poem>Se der, ers majestät,
 Hur högt lord Canterbury blifvit upphöjd;
 Han residerar nu vid dörren der
 Bland tross och drängar.</poem>

<i>K. Henr.</i>                 <poem>Ha! -- Ja, det är han;
 Är det den heder som hvarann de unna?
 Väl att den fins som högre är än de.
 Jag trodde dem likväl om mera heder,
 Mer vett åtminstone, än till att låta
 En man af sådan rang och gunst hos oss
 Stå som passopp för deras herrligheter,
 Och det vid dörren till liksom ett postbud.
 Butts, vid Guds moder, sådant är gement.
 Men låt dem hållas, drag gardinen för;
 Vi skola snart förnimma mer.</poem>

<i>(Lord kansleren, hertigen af <sc>Suffolk</sc>, grefven af <sc>Surrey</sc>,
lord kammarherren, <sc>Gardiner</sc> och <sc>Cromwell</sc>
uppträda. Lord kansleren tager plats vid öfra ändan af
bordet på venster hand. Erkebiskopens af <sc>Canterbury</sc>
plats lemnas ledig. De öfriga af rådets ledamöter sätta
sig på ömse sidor om bordet. <sc>Cromwell</sc>, som
sekreterare, vid bordsändan).</i>

<i>Kansl.</i> <poem>Till dagens göromål, herr sekreter!
 Hvad mål är före?</poem>

<i>Cromw.</i>            <poem>Nådigaste herrar,
 Hans vördighets af Canterbury sak.</poem>

<i>Gard.</i> <poem>Vet han om saken?</poem>

<i>Cromw.</i>                               <poem>Ja.</poem>

<i>Norf.</i>                                                 <poem>Hvem väntar der?</poem>

<i>Dörrv.</i> <poem>Derute?</poem>


<i>Gard.</i>        <poem>Ja.</poem>

<i>Dörrv.</i>                       <poem>Lord erkebiskopen; --
 Han redan der en timma stått och väntat.</poem>

<i>Kansl.</i> <poem>Låt honom komma.</poem>

<i>Dörrv.</i>                              <poem>Stig nu in, hans nåd.</poem>

<i>(<sc>Cranmer</sc> nalkas rådebordet).</i>

<i>Kansl.</i> <poem>Herr erkebiskop, djupt det smärtar mig
 Att sitta här och se er stol så tom;
 Men alla äro vi ju menniskor,
 Vår lått är skröplighet, och få af oss
 Så länge köttet herrskar äro englar.
 En sådan svaghet och fåkunnighet
 Har tubbat er, som bordt oss förelysa,
 Att icke obetydligt er försynda
 Först mot vår kung och sedan mot hans lag,
 I det ni sjelf och edert presterskap
 I riket spridt, så har man oss berättat,
 En ny och farlig tro, ja kätteri
 Som, om det icke hejdas, kan bli farligt.</poem>

<i>Gard.</i> <poem>Och sådant måste hejdas ögonblickligt,
 J ädle herrar: vilda fålar tämjas
 Ej blott med handen; skarp kapson man lägger
 Kring deras käkar, nyttjar sporrarna,
 Tills de bli spaka; om af håglöshet
 Och barnsligt pjunkande för enskild man
 Vi lide denna smittosamma sjukdom,
 Farväl med läkedomen! Hvad blir följden?
 Kif, uppror och allmänneligt förderf
 För hela staten; våra grannar nyss
 I öfre Tyskland<footnote>En allusion på de oroligheter och olyckor, som blefvo en följd af Thomas Münzers kommunistiska läror.</footnote> pliktat dyrt för sådant,
 Och vi dem ömka när vi tänka på dem.</poem>

<i>Cranm.</i> <poem>Mylords, jag hittills nitiskt sträfvat har,
 Så väl i lefverne som embete,
 Att min predikan och mitt stränga ansvar
 I samma jemna bana måtte gå;
 Det goda städs mitt ändamål har varit,
 Ej heller fins den man, jag säger det</poem>

<poem>Med ett uppriktigt hjerta, gode herrar,
 Som både enskildt och som embetsman
 Mer afskyr och mer sätter sig emot
 Samhällets fredsförstörare än jag.
 Må kungen aldrig finna något hjerta
 Med mindre trohet i! De män, som lefva
 På falskhet och på afund, pläga bita
 På allt som bättre är. Jag er besvär,
 Låt min anklagare i detta mål,
 Hvem han ock är, sin panna ärligt visa
 Och öppet föra talan.</poem>

<i>Suff.</i>                 <poem>Nej, mylord,
 Det går ej an, ni medlem är af rådet
 Och år i kraft deraf från åtal fredad.</poem>

<i>Gard.</i> <poem>Mylord, vi hafva vigtigare mål
 Och gifva kort besked åt er; hans höghet
 Med oss i samråd vill, att ni skall fängslas,
 Tills saken närmre utredd blir, i Towern.
 Der blir ni enskild man och skall få se,
 Att många djerfvas er anklaga hårdt,
 Fler kanske än ni hinner svara på.</poem>

<i>Cranm.</i> <poem>Mylord af Winchester, jag tackar er,
 Ni är ju vän med mig; om ni får råda,
 Så är ni både domare och vittne,
 Så nådig är ni; jag er afsigt ser
 Att störta mig; barmhertighet och kärlek
 Stå presten bättre an än ärelystnad; --
 Förledda bröder vinner man med kärlek,
 Men vräker dem ej bort; jag lika säkert
 Skall reda mig, -- om ock ni pröfvade
 Mitt hela tålamod -- som ni gör orätt
 Hvar dag med flit. Jag kunde säga mer,
 Men vördnad för ert kall mig bjuder tystnad.</poem>

<i>Gard.</i> <poem>Mylord, mylord, det är en solklar sanning
 Att ni sekterisk är; er fagra yta
 Ej skyla kan er inre flärd och svaghet.</poem>

<i>Cromw.</i> <poem>Mylord af Winchester, förlåt mitt ord,</poem>
<poem>Nu är ni något skarp. Så ädla man,
 Om ock de felat, borde aktning njuta
 För hvad de varit; det är grymt att lägga
 På bördan last.</poem>

<i>Gard.</i>           <poem>Min gunstig skrifvare,
 Jag ber om ursäkt; minst af alla passar
 Det er att säga så.</poem>

<i>Cromw.</i>               <poem>Hur då, mylord?</poem>

<i>Gard.</i> <poem>Vet jag då ej, att äfven ni befrämjar
 Den nya sekten? Ni är icke ren.</poem>

<i>Cromw.</i> <poem>Ej ren?</poem>

<i>Gard.</i>                      <poem>Ej ren, så sade jag, min herre.</poem>

<i>Cromw.</i> <poem>O att ni vore hälften blott så fläckfri!
 Då vore ni välsignad, icke fruktad.</poem>

<i>Gard.</i> <poem>Jag skall ej glömma detta fräcka tal.</poem>

<i>Cromw.</i> <poem>Glöm icke heller eder fräcka lefnad.</poem>

<i>Kansl.</i> <poem>Det går för långt; håll upp, håll upp, god' herrar!</poem>

<i>Gard.</i> <poem>Jag slutat har.</poem>

<i>Cromw.</i>                            <poem>Jag ock.</poem>

<i>Kansl.</i>                                                 <poem>Hvad er beträffar,
 Så är det, som jag tror, enhälligt yrkadt
 Att ni till Towern föras skall, mylord,
 Och dröja der, tills vidare förordnas
 Af konungen. J ären alla ense?</poem>

<i>Alla.</i> <poem>Ja, alla.</poem>

<i>Cranm.</i>                      <poem>Fins då ingen annan utväg,
 Än att jag skall till Towern?</poem>

<i>Gard.</i>                         <poem>Hvilken annan
 Kan ni väl vänta? Ni är oregerlig;
 Låt kalla vakt.</poem>

<i>Cranm.</i>          <poem>Åt mig? Skall jag då föras
 Dit som förrädare?</poem>

<i>(Vakt kommer).</i>

<i>Gard.</i>               <poem>Tag honom mot,
 För honom upp till Towern.</poem>

<i>Cranm.</i>                     <poem>Håll, mylords,
 Ännu ett ord! -- Se här, J gode herrar,
 I kraft af denna ring min sak jag rycker</poem>
<poem>Ur onda menskors klor och lemnar den
 Åt högre domare, åt konungen.</poem>

<i>Kamm.</i> <poem>Ja, det är kungens ring.</poem>

<i>Surr.</i>                                       <poem>Ej eftergjord.</poem>

<i>Suff.</i> <poem>Vid Gud, den rätta! Sade jag ej det,
 Att sådan farlig sten en gång i fart
 Oss sjelfva skulle krossa?</poem>

<i>Norf.</i>                      <poem>Gode herrar,
 Tror ni, att kungen tål att man ett hår
 På denna mannen kröker?</poem>

<i>Kamm.</i>                   <poem>Nej, Gud bättre!
 Och ännu mindre att man dödar honom.
 Den som väl vore denna saken qvitt!</poem>

<i>Cromw.</i> <poem>Det såg jag nog, att, då ni sökte sak
 Med denna man, hvars heder endast satan
 Och hans disciplar se med ilska på,
 Ni skulle sjelfva bränna edra fingrar;
 Håll nu till godo.</poem>

<i>(Konungen uppträder och kastar bistra blickar på lorderna.
Derpå sätter han sig ned).</i>

<i>Gard.</i>              <poem>Nådigaste konung,
 Hur mycket böre vi ej dagligen
 Lofprisa Gud, som gaf oss sådan prins,
 Ej endast god och vis, men mycket gudlig:
 En prins som ödmjukt ser i kyrkans ära
 Sin lefnads högsta mål och -- att bekräfta
 Sitt helga nit och fromma sinnelag --
 Sjelf kommer för att höra hennes tvist
 Med denna hennes djerfva fiende.</poem>

<i>K. Henr.</i> <poem>Ni är ej sen att hålla granna tal,
 Biskop af Winchester. Men vet, jag kom ej
 För att så smickras midt i synen; ej
 Ert tunna smicker skyla kan er ondska.
 Mot mig ni är för liten; som en knähund
 Ni tror ni kan mig vinna med att slickas;
 Men hur som helst du bär dig åt, så vet jag,</poem>
<poem>Att du är grym och blodig i ditt sinne. --
 Sätt dig, min gode Cranmer. Jag har lust
 Att se, om någon är så djerf att lyfta
 Ens på ett finger för att röra dig.
 Vid allt som heligt är, den som det vågar
 Han borde heldre dö af hungersnöd,
 Än tro att du ej denna plats är värd.</poem>

<i>Surr.</i> <poem>Behagar det ers majestät, --</poem>

<i>K. Henr.</i> <poem>Nej, herre, det misshagar mig. Jag trodde,
 Jag hade män med sundt förnuft och klokhet
 Uti mitt råd, men jag ser <sp>ingen</sp> sådan.
 Säg, är det skick, mylords, att låta honom,
 Den gode mannen, -- hvem af er är <sp>det</sp>? --
 Den hedersmannen, stå liksom en dräng
 Vid dörren, då han dock er like är?
 O, blygens! Gaf jag er min fullmakt på
 Att så förglömma er? Jag gaf er makt
 Att taga honom i förhör som statsråd,
 Men ej som stalldräng. Likväl ser jag mången
 Som mer af elakhet än ärlighet
 Den mannen ville störta, om han kunde:
 Men det skall aldrig i min lifstid ske.</poem>

<i>Kamm.</i> <poem>Min store kung, må det ers höghet täckas
 Att jag ursäktar oss. Hans fängslande
 Beslöts af oss -- så sant som tro och ära
 Bland menskor finnas -- mera för att pröfva
 Och visa fram hans oskuld för all verlden,
 Än utaf hat; af mig åtminstone.</poem>

<i>K. Henr.</i> <poem>Godt, godt, mylords; bevisen honom ära,
 Bemöten honom väl, han är det värd.
 Ty veten, att om någonsin en kung
 Var skyldig undersåte tack och kärlek,
 Så är jag skyldig denna mannen det.
 Nu inga konster mer, omfamnen honom
 Och varen vänner, lorder. -- Canterbury,
 Jag har en bön, som ni mig ej får neka:</poem>
<poem>En liten flicka väntar än på dopet,
 Ni skall stå fadder och för henne svara.</poem>

<i>Cranm.</i> <poem>Den största kung i verlden skulle fröjdas
 Åt sådan ära; huru kan väl jag,
 En stackars undersåte, den förtjena?</poem>

<i>K. Henr.</i> <poem>Nå, nå, mylord, ni vill visst spara in
 Er faddersked,<footnote>Man brukade gifva förgylda skedar i faddergåfva; de kallades <i>apostle spoons</i>, derföre att bilder af apostlarna vanligtvis voro anbragta på skaften. De rikare gåfvo tolf sådana; mindre förmögna endast fyra med evangelisternas bilder på. Gaf man blott en, så var den försedd med det helgons bild efter hvilket barnet var uppkalladt.</footnote> men jag skall skaffa er
 Två ädla fruar som er skola hjelpa,
 Den gamla hertiginnan utaf Norfolk
 Och lady Dorset; är ni nöjd med dem?
 Ännu en gång, mylord af Winchester,
 Jag er befaller, älska denna man,
 Tag honom uti famn.</poem>

<i>Gard.</i>               <poem>Det vill jag göra
 Med troget hjerta och med broderkärlek.</poem>	

<i>Cranm.</i> <poem>Gud är mitt vittne huru högt jag fröjdas
 Åt denna enighet.</poem>

<i>K. Henr.</i>          <poem>Du redlige,
 Ditt trogna hjerta röjs i glädjetårar.
 Nu ser jag folkets tal om dig bekräftadt,
 Som säger: "gör mylord af Canterbury
 Stort ofog, och han är din vän för evigt." --
 Mylords, vi spilla dyrbar tid; jag längtar
 Att snart få se min lilla dotter christnad.
 Jag gjort er ense lorder, varen så;
 Min makt, er ära vinna deruppå.</poem>
<i>(De gå).</i>
</chapter>
<chapter name="Henrik den åttonde. V, 3">
<h2>TREDJE SCENEN.</h2>
Slottets borggård.

<i>(Buller och tumult bakom scenen. Portvakten och hans
dräng uppträda).</i>

<i>Portv.</i> Vill ni inte låta bli att bråka derute, era
kanaljer? Tror ni, att borggården är ett menageri<footnote>I originalet <i>Paris-garden</i>, enträdgård der björnar underhöllos.</footnote>? Låt bli
att gapa och skrika, ni råa bestar!



<i>En röst.</i> <i>(Utanföre).</i> Kära mäster portvakt, jag hör
till skafferiet.

<i>Portv.</i> Du hör till galgen, din skurk; tycker du, att
det här är ort och ställe att vråla på? -- Få mig hit
ett dussin dugtiga apel-påkar; de här förslå inte mer än
vidjor. -- Jag skall klå er, jag. Ni vill se på
christningen, säger ni? Tror ni, att ni skall få öl och bakelse här,
ni gemena lurkar?

<i>Dräng.</i> <poem>Var ej så het; det lika fåfängt är --
 Så framt vi icke skjuta med kartescher --
 Att skingra dem, som att dem söfva in
 På majdags morgon;<footnote>Jmfr noten till Midsommarnattsdrömmen sid. 6.</footnote> lika gerna kunde
 Vi knuffa kull sanct Paul's som röra dem.</poem>

<i>Portv.</i> Hur fan slapp de in då?

<i>Dräng.</i> <poem>Det vet jag ej; hvem släpper floden in?
 Allt hvad en duktig påk om fyra fot --
 Här ser ni stumparna -- kan dela ut,
 Det har jag icke sparat på, minsann.</poem>

<i>Portv.</i> Åh, ni har ingenting gjort.

<i>Dräng.</i> Jag är inte någon Simson, eller sir Guy,<footnote>Jmfr noten till konung Johan, sid. 8.</footnote> eller
Colbrand, så att jag kan meja ned dem framför mig; men
om jag har sparat någon som hade en skalle att slå på,
vare sig gammal eller ung, han eller hon, hanrej eller
hanrejs-makerska, så vill jag aldrig mer se en ärlig stek;
nej, inte för en hel ko en gång, Gud signe Guds lånet!

<i>En röst.</i> <i>(Utanföre).</i> Kära mäster portvaktare!

<i>Portv.</i> Jag kommer genast, kära mäster gläfs. -- Håll
igen dörren, lymmel.

<i>Dräng.</i> Hvad vill ni att jag skall göra?

<i>Portv.</i> Hvad skall ni göra annat än slå ner dem
dussintals? Är det här någon exercisplats? Eller har det
kommit någon utländsk Indian dugtigt utrustad till hofvet,
efter qvinfolken så tränga på? Hvad är det för en
välsignad stim som leker vid porten der? På mitt christeliga
samvete, den här christningen kommer att afla tusende
andra! Här ha vi far och guffar och hela tutten.

<i>Dräng.</i> Dess tjockare bli skedarna, mäster. Det står

en karl der tätt vid dörren och ser ut i synen som en
kopparslagare, ty, så sant jag lefver, tjugo rötmånadsdagar
regera i hans näsa. Alla, som stå ikring honom, äro
under linien och behöfva intet annat straff; tre gånger har
jag gifvit den eld-draken på skallen, och tre gånger har
han gifvit eld på mig med sin näsa; han står der som en
mörsare färdig att fyra af på oss. Bredvid honom stod
en korkad mångelskekärng och trätte på mig så att
hennes bindmössa, den soppkastrullen, flög af hufvudet på
henne; jag for inte varligt med elden, sad' hon. Jag skulle
hugga till eld-meteoren, men träffade kärngen, och då skrek
hon: "påkar hit!"<footnote>Ett vanligt rop vid upplopp. Jmfr Walter Scotts Nigel.</footnote> Och så kom det några och fyratio
påkslagare sättandes för att hjelpa henne, riktiga hamnbusar,
ty hon bor vid hamnen. De grepo mig an, jag slog ikring
mig; till slut kom de mig så nära som en qvart-käpp;
jag redde mig ändå. Men då kom der i hast en svärm
med pojkar bakom dem, löst pack, och saluterade mig
med ett sådant stenregn, att jag måtte draga in seglen
och rymma fältet. De hade sjelfva fan med sig, det tror
jag fullt och fast.

<i>Portv.</i> Ja, det är just de der ungdomarna, som bråka
på teatern<footnote>Portvakten talar om den tidens stående parterr och galleri. På Shakapeares tid speltes kort, lästes och konverserades understundom i logerna. På de sämre platserna dracks öl, knäcktes nötter, åts äpplen, röktes tobak och bedrefs åtskilligt ofog. Af sednare sorten voro de åskådare, om hvilka Shakspeare talar här. Jmfr Hamlet, sid. 56.</footnote> och slåss om ruttna äpplen, och som ingen kan
stå ut att höra på utom kors-och-anfäktelse-bröderna i
Tower-hill<footnote>Här alluderar Shakspeare på puritanerna, som i Towerhill hade en samlingsplats för sina andakts-öfningar. I <sp>Limehouse</sp> var äfven en dylik, der gräl och slagsmål ofta uppkommo i anledning af religionstvister. Öfversättaren har återgifvit originalets <i>their dear brothers</i> med <sp>de kära själarna</sp>, i förmodan att Shakspeare här låter portvaktaren begagna en för sekten karakteristisk <i>terminus technicus</i>. Sådant är icke osannolikt, då man jemför stället med andra der skalden berör samma ämne. Jmfr <sp>Nypons</sp> och <sp>Surkarts</sp> roller i Mycket väsen för ingenting.</footnote> eller de kära själarne i Limehouse. Några utaf
dem har jag <i>im limbo patrum</i><footnote>D. v. s. i godt förvar.</footnote>, och der ser det ut som om
de skulle komma att dansa i dagar tre och på köpet få
sig en liten traktering af ett par profosser.

<i>(Lord kammarherren uppträder).</i>

<i>Kamm.</i> <poem>Gud nåde oss, så folket skockas här!
 Det strömmar flera till från alla sidor,
 Som till en marknad! Hör, portvaktare,
 Ni lata skurkar, ni ställt vackert till!
 Ni släppt ett hyggligt sällskap in; helt säkert
 De såta vännerna från gränderna?
 Här blir det snyggt att gå för damerna,
 Då de från dopet komma.</poem>


<i>Portv.</i>                    <poem>Ack, mylord,
 Vi äro ju ej mer än menniskor.
 Vi gjort hvad utan att bli sönderslitna
 Två karlar kunna göra; ej en krigshär
 Kan hålla dem i styr.</poem>

<i>Kamm.</i>                  <poem>Så sant jag lefver,
 Om kungen bannar mig, så slår jag er
 I jern på stund och lägger rundeligen.
 Plikt på ert hufvud, edra lata slynglar
 Som liggen här vid sprundet och ej sköten
 Ert göromål; hör, nu trumpetas det!
 De komma allaredan ifrån dopet.
 Fort, bryten väg igenom trängseln här
 För processionen, annars sätter jag
 Er utan krus uti sex veckors kurra.</poem>

<i>Portv.</i> Plats för prinsessan!

<i>Dräng.</i> Maka åt dig, du stora lurk, annars skaffar jag
dig hufvudvärk.

<i>Portv.</i> Du i ylletröjan der, håll dig inom bommen,
annars vräker jag dig öfver staketet.

<i>(De gå).</i>
</chapter>
<chapter name="Henrik den åttonde. V, 4">
<h2>FJERDE SCENEN.</h2>
I slottet.

<i>(Trumpetare, som blåsa; derpå två åldermän; lord mayor'n;
strumpebandsordens härold; <sc>Cranmer</sc>; hertigen af
<sc>Norfolk</sc> med marskalsks-stafven; hertigen af <sc>Suffolk</sc>;
två adelsmän, som bära stora pokaler som
faddergåfvor; derpå fyra adelsmän, som bära en thronhimmel,
under hvilken hertiginnan af <sc>Norfolk</sc> som gudmoder
bär barnet. Hon är klädd i en dyrbar mantel; en
hofdam bär upp hennes släp. Henne följa
markisinnan af <sc>Dorset</sc>, den andra gudmodren, och flera
damer. Processionen går ett hvarf ikring skådebanan,
derpå talar härolden).</i>

<i>Härold.</i> Himlen förläne, utaf sin oändeliga nåd, en

lång och städse lycksalig lifstid åt den höga och mäktiga
prinsessan af England, Elisabeth!

<i>(Fanfarer; konungen uppträder med sin svit).</i>

<i>Cranm.</i> <poem><i>(Knäböjande).</i> För eders höghet och vår goda drottning,
 Å ädla faddrars och å egna vägnar,
 Jag beder så: må all den fröjd och lycka,
 Som himlen ett föräldrapar kan skänka,
 Med denna hulda fröken er beskäras!</poem>

<i>K. Henr.</i> <poem>Haf tack, min vördigaste erkebiskop;
 Hvad heter hon?</poem>

<i>Cranm.</i>          <poem>Elisabeth.</poem>

<i>K. Henr.</i>                                <poem>Stå upp!
 <i>(Konungen kysser barnet).</i>
 Tag min välsignelse med denna kyss.
 Gud skydde dig! Jag lemnar i hans händer
 Ditt lif och lycka.</poem>

<i>Cranm.</i>              <poem>Amen.</poem>

<i>K. Henr.</i>                              <poem>Ädla faddrar,
 J hafven varit för frikostiga.<footnote>Erkebiskopen hade i faddergåfva gifvit en stor pokal af massift guld och hertiginnan af Norfolk en dylik besatt med äkta perlor.</footnote>
 Jag tackar er; och så skall denna fröken,
 Då hon har lärt så mycket engelska.</poem>

<i>Cranm.</i> <poem>Nu låt mig tala, herre!<footnote>Med anledning af de artigheter, som här sägas både åt drottning Elisabeth och konung Jacob, har man mycket tvistat om tidepunkten då stycket blifvit skrifvet. Några hafva påstått, att slutet af Cranmers tal, räknadt från versen "Dock skall ej friden" m. m., är sednare tillagt af Shakspeare sjelf, andra att det är skrifvet af Ben Jonson. <sp>Hunter</sp> anser stycket vara författadt i början af konung Jacobs regering och förklarar de misstänkta verserna för äkta.</footnote>
 Gud vill så; ingen tyde mina ord
 Som smicker, ty de skola sanning blifva.
 Se, detta barn -- må himlen henne skydda --
 Utlofvar re'n i vaggan åt vårt land
 Mång tusende välsignelser, som tiden
 Till mognad bringa skall. Hon blir en gång --
 Blott få, nu lefvande, det skola se --
 En förebild för alla tiders furstar.
 Ej Sabas drottaing dygd och visdom älskat
 Mer innerligt, än denna rena själ
 Skall göra det. Allt fursteligt behag
 Som pryda konungar, ja alla dygder
 Som höra till den fromme skall hon äga</poem>

<poem>I dubbelt mått; af sanning skall hon ammas,
 Och himmelsk andakt gifva henne råd.
 Hon älskad blir och fruktad; hennes vänner
 Välsigna henne, hennes fiender
 Liksom ett slaget kornfält skola darra
 Och hänga sina hufvuden med sorg;
 Med henne skall det goda växa upp;
 I hennes dagar hvarje man skall äta
 Inunder eget vinträd fridens frukt
 Och sjunga fröjdesång för sina grannar.
 Guds ord skall rätt predikas; hennes trogna
 Af henne skola lära dygdens vägar
 Och vinna rang af dygd, men ej af blod.
 Dock skall ej friden somna af med henne,
 Men liksom -- när den underbara Phoenix,
 Den jungfru-fogeln, dör -- en arfving flyger
 Ur askan upp, som hon så underbar,
 Så skall hon lefva upp uti en annan --
 När Gud ur stoftets verld har henne kallat --
 Som utur hennes äras helga aska
 Skall som en stjerna blixtra fram och lysa
 Så klart som hon och stå orubbelig;
 Frid, välstånd, kärlek, trofasthet och skräck,
 Förr uti detta hulda barnets tjenst,
 Nu tjena honom trogna såsom rankan.
 Så långt som solens klara strålar skina,
 Hans ära och hans stora namn skall glänsa
 Och skapa nya folk! han blomstra skall
 Och liksom bergets ceder sprida grenar
 Långt öfver vida slätter; -- våra barnbarn,
 De skola detta se och prisa Gud.</poem>

<i>K. Henr.</i> <poem>Du talar underverk.</poem>

<i>Cranm.</i>                                   <poem>Till Englands fromma
 Hon skall med ålderdom välsignad blifra,
 Och mången dag skall henne se, men ingen
 Som ej är krönt med någon skön bedrift.
 Den som ej visste mer! Men hon skall dö:</poem>
<poem>Hon skall det himmelen vill hafva henne;
 Dock som en jungfru, som en fläckfri lilja,
 Hon sjunka skall i jord och hela verlden
 Begråta henne.</poem>

<i>K. Henr.</i>       <poem>Ack, lord erkebiskop,
 Ni gjort mig nu till man, ty ingenting
 Jag ägde förr än detta barn blef mitt.
 Din ljufva spådom har så fröjdat mig,
 Att jag i himlen än vill skåda på
 Hvad detta barnet gör och prisa Gud.
 Jag tackar alla. Er, lord mayor af London,
 Och edra bröder är jag högst förbunden;
 Med er närvaro hafven J mig hedrat;
 Jag skall mig tacksam visa. Kommen, lorder,
 Till drottningen; hon vill er alla tacka,
 Hon blir ej annars frisk. I dag må ingen
 På hem och sysslor tänka; stannen här,
 För lillans skull i dag det helgdag är.</poem>

<i>(De gå).</i>
</chapter>
<chapter name="Henrik den åttonde. Epilog">
<h1>EPILOG.</h1>
<poem>Tio mot ett att denna pjes är dålig;
 Den ena kommer för att sitta tålig
 Och taga sig en lur, men med trumpeter
 Vi hafva honom väckt; pass på, det heter:
 "Det der var strunt." En annan lägger vigt
 På skarp satir och vill se något "qvickt."
 Vi svikit så den ena som den andra.
 De enda som kanske ej pjesen klandra
 Vi finne bland de goda qvinnor blott,
 Ty de i qväll en sådan skåda fått.
 Om de blott le och säga: "pjesen duger,"
 Så tror väl ingen man att qvinnan ljuger.
 Det skulle också bära illa till,
 Om herrn ej klappar, när hans fru så vill.</poem>
</chapter>

<chapter name="Anmärkningar. Konung Henrik den sjette. Tredje delen.">
<h1>ANMÄRKNINGAR.</h1>

<h2>KONUNG HENRIK DEN SJETTE.
TREDJE DELEN.</h2>

Sid. 3. <sp>Skall våga lyfta vingarna, m. m.</sp> Bilden
är tagen från falkjagten. Man brukade sätta klockor om
halsen på falkarna.

Sid. 14. <i>Dii faciant</i> m. m. Ur Ovidii Heroid <sp>Phyllis</sp>
till <sp>Demophoon</sp>.

Sid. 27. <sp>Och var det alltid lyckligt m. m.</sp>
Allusion på det gamla engelska ordspråket: <i>Happy the child
whose father went to the devil.</i>

Sid. 30. <sp>Risbastu' m. m.</sp> Detta är för begriplighetens
skull fritt öfversatt. De engelska kommentatorerna äro
dessutom oense om hvad originalets <i>Wisp of straw</i>
egentligen var för sorts straff. De flesta säga, att det var en
halmtapp, som fästades på elaka qvinnor, för att skämma ut dem.

Sid. 33. <sp>Ja, denna drabbning liknar morgons
gryning m. m.</sp> Denna konung Henriks monolog samt
det omedelbart på densamma följande uppträdet emellan
sonen, som dräpt sin far, och fadren, som dräpt sin son,
torde icke undfalla läsarens uppmärksamhet. Stället är
ett ibland Shakspeares skönaste.

Sid. 36.
<sp>Din far, mitt barn, för tidigt gaf dig lifvet
Och har beröfvat dig ditt lif för sent!</sp>
Meningen af dessa dunkla ord är: hade du blifvit 
sednare aflad, så hade du varit för ung att gå i striden, der
du nu fallit; hade du <sp>alls icke</sp> blifvit aflad, så hade du
<sp>tidigare</sp> blifvit beröfvad lifvet; bäst hade varit att du
aldrig kommit till verlden.

Sid. 40. <sp>Ty Glosters hertigdöme bådar ondt.</sp>
<sp>Thomas Woodstock</sp> och <sp>Humphrey</sp>, båda två
hertigar af Gloster, hade blifvit mördade.

Sid. 47. <sp>Det vore en dag mer än slikt plär
räcka.</sp> Allusion på det engelska ordspråket: <i>a wonder
lasts but nine days.</i>

Sid. 49. <sp>Den modren än ej hunnit slicka
skaplig.</sp> Enligt folktron födde björninnan endast
köttklumpar, åt hvilka hon sedan genom slickning gaf form.

-- <sp>Och Sinon lik m. m.</sp> Allusion på sagan om
trojanska hästen. Jmfr Virg. Æn. II, 57.

-- <sp>Machiavell.</sp> Jmfr noten till Henrik den
sjette, första delen, sid. 80.

Sid. 55. <sp>Samt hur min systerdotters heder
kränktes.</sp> Edvard hade i Warwicks eget hus försökt
våld emot hans systerdotter.

Sid,. 56. <sp>Och säg, att jag min videkrans m. m.</sp>
Jmfr noten till Mycket väsen för ingenting, sid. 19.

Sid. 59. <sp>Dock tycks mig ej att det var rätt, m. m.</sp>
Rika och förnäma arftagerskor stodo under konungens
förmynderskap

Sid. 60. <sp>Att jag till härkomst icke ringa var.</sp>
Elisabeths mor, som varit gift med en hertig af Bedford,
var svägerska med Henrik den femte.

Sid. 70. <sp>Kom, Englands hopp!</sp> Den unga
Richmond, som sedan blef konung under namnet Henrik den
sjunde, gjorde slut på striden emellan de båda rosorna.
Jmfr Richard den tredje.

Sid. 86. <sp>Æsopus.</sp> Prinsen kallar Gloster <sp>Æsopus</sp>
för det att båda voro puckelryggiga. Gloster lägger detta
speord på minnet.

Sid. 91. <sp>Bryt vägen du -- och du fullborda
verket.</sp> Originalet har: <i>Work thou the way, -- and thou
shalt execute.</i> De engelska kommentatorerna antaga, att
Gloster vid den förra hälften af versen pekar på sitt
hufvud och vid den sednare räcker fram sin hand.
Hufvudet skulle tänka ut planen, och handen verkställa den.
Öfversättaren tror det vara vida naturligare och med
sammanhanget enligare att antaga, det Gloster här alluderar
på sin nyss omtalta kullriga skuldra, som var gjord "till
bördors lyftning;" med den skall han tränga sig fram,
och med handen skall han stöta ned den som ej vill gifva
vika. En sådan tolkning öfverensstämmer fullkomligt
med engelska språkbruket, enligt hvilket <i>to work one's
way</i> betyder <sp>bryta sig väg, arbeta sig fram</sp>. För
öfrigt torde läsaren ej lemna obemärkt den poesi, med
hvilken Shakspeare framställer Richards ondska i
sammanhang med hans vanskaplighet, som stundom hos
honom väcker ilska mot hela menskligheten, stundom ett
sataniskt grin öfver honom sjelf. I detta afseende äro
Richards båda monologer sid. 48 och sid. 90 märkvärdiga.
Jmfr Richard den tredje sid. 14.
</chapter>

<chapter name="Anmärkningar. Richard den tredje">
<h2>KONUNG RICHARD DEN TREDJE.</h2>

Sid. l. <sp>Solen York.</sp> Jmfr noten till Henrik den
sjette, andra delen, sid. 66.

Sid. 4. <sp>Mistriss Shore.</sp> Konung Edvards mätress.

-- <sp>Vi äro drottningens förkastade.</sp> I 
originalet säger Gloster försmädligt <i>abjects</i> i stället för
<i>subjects.</i> Detta har öfversättaren ej kunnat återgifva.

Sid. 8. <sp>Sen, herrar, sen den döda Henriks sår,
m. m.</sp> Enligt folktron började ett lik blöda, då
banemannen kom i dess grannskap.

Sid. 11. <sp>Aldrig kom gift från sådan ljuflig ort.</sp>
Översättaren har i Richard den tredje oftare än i de 
föregående skådespelen användt trokéen i början af versen. 
Visserligen nyttjar Shakspeare i alla sina skådespel en friare
versifikation än man skulle kunna våga efterbilda på 
svenska; men i en öfversättning af Richard den tredje är det
måhända nödvändigare än i något annat stycke att der och
hvar äfven härutinnan härma honom. Språket i Richard
den tredje är häftigt och lidelsefullt samt mången gång
den ena versen en antites emot den andra. På grund
härutaf måste trokéen stundom tiligripas för att kunna
återgifva rad med rad, stundom för att gifva, om man så
får uttrycka sig, mera svigt åt versen. Någon gång blir
Shakspeare i Richard den tredje så våldsam, att han helt
och hållet bryter metern; äfven detta har öfversättaren
efterbildat sid. 57, der det heter:
<poem>Hastings hon förbannade;
 Buckingham hon förbannade;
 Richard hon förbannade;</poem>
 samt sid. 84, der Margaretha säger:
<poem>Och jorden remnar och helfvet brinner,
 Och djeflar tjuta och helgon bedja m. m.</poem>
 Skulle öfversättaren i Richard den tredje allt igenom hafva
följt samma ton i versifikationen, som t. ex. i 
<sp>Midsommarnattsdrömmen,</sp> eller <sp>Två ungherrar från Verona,</sp>
hade utan tvifvel styckets total-intryck derpå förlorat. Den
ofvan citerade versen hade med ett penndrag kunnat göras


till en fullkomligt regelrätt och till och med ganska 
välljudande vers på detta sätt:
 <tab><sp>Från sådan ljuflig ort kom aldrig gift,</sp>
 men originalet har:
 <tab><i>Never came poison from so sweet a place</i>
 och omedelbart derefter:
 <tab><i>Never hung poison on a fouler toad.</i>

För öfrigt torde läsaren jemföra:

 <sp>Öfversättningen.</sp>     <sp>Originalet.</sp>
 Sid. 20. Redo att flux m. m.       <i>Ready to catch etc.</i>
  --   30. Aldrig, mylord, m. m.     <i>Never, mylord, etc.</i>
  --   36. Närmre i blodig håg m. m. <i>Nearer in bloody thoughts etc.</i>
  --   61. Mörda din andedrägt m. m. <i>Murder thy breath etc.</i>
  --   72. Dotter, god dag!          <i>Daughter, well met!</i>
  --  107. Mördare här!              <i>Is there a murderer here?</i>

Sid. 13. <sp>Har nånsin så till qvinna någon friat?</sp>
Så hafva också många konstdomare frågat och strängt 
klandrat denna scen emellan Anna och Richard. Det tål dock
vid att närmare begrundas, huruvida ej skaldens afsigt med
detta uppträde varit att genast i början af stycket förbereda
åskådaren på det skallerorms-lika inflytande, som Richard
hade på enhvar som nalkades honom. Shakspeare räknar
här, som ofta, på en stor skådespelares förmåga.

Sid. 21. <sp>Vanskapta svin som rotar!</sp> Richard hade
ett vildsvin till sköldemärke.

Sid. 25. <sp>O, jag har tillbragt en förfärlig natt, m. m.</sp>
Skildringen af Clarences dröm, likasom hans derpå
följande mord, är verldsbekant.

Sid. 36. <sp>Är jag så blek, lord Dorset, som de andra?</sp>
Detta ställe torde ej undgå läsarens uppmärksamhet.

Sid. 43. <i>Ve, ve det land m. m.</i> Salomos predikare
X, 6. -- Man har ansett hela denna scen öfverflödig, men
orättvist. Det är en fin poetisk takt uti att visa hela 
folkets tillstånd, hela landets förderf, icke blott de stores.
Från denna synpunkt sedt är uppträdet icke öfverflödigt,
-- det är <sp>nödvändigt</sp> för det hela.

Sid. 46. <sp>London, ert gemak.</sp> London kallas <i>camera regis.</i>

Sid. 48. <sp>Väg saken efter våra tiders djerfhet.</sp>
Öfversättaren har följt den vanliga läsarten; icke 
Warburtons ändring.

-- <sp>Har icke Julius Cæsar m. m.</sp> Jmfr noten
till Richard den andre sid. 68. Läsaren gifve akt på prinsens
djupsinniga reflexion: "Men tänk om nu den icke vore 
skrifven," samt på Richards anmärkning vid densamma.

Sid. 50. <sp>Han tror att ni skall bära mig på ryggen.</sp>
Björnförare och andra personer, som visade vilda djur, 
brukade låta små apor sitta upp på de större djurens ryggar.
Prinsen pikar sin farbror för hans puckel.

Sid. 53. <sp>Att galten ref m. m.</sp> Jmfr noten till sid.
21 samt Richmonds ord sid. 100.

Sid. 63. <sp>Förtälj, att Edvard drap en borgersman.</sp>
Denne hette <sp>Walker</sp> och var en rik handlande i Cheapside.

Sid. 75. <sp>Du gamla stenhop, m. m.</sp> Det djupt 
rörande i dessa ord torde ej undgå läsaren.

Sid. 76. <sp>Han biter sig i läppen.</sp> Krönikorna förtälja,
att Richard brukade göra så, då han var ond eller tankfull.

Sid. 87. <sp>Om jag är så misshaglig för ert öga.</sp>
Straxt ofvanföre denna vers har öfversättaren utelemnat
två, som icke kunna rätt begripligt återgifvas. De engelska
kommentatorerna äro icke heller rätt ense om huru de skola
förstås. Förmodeligen innebära de en förebråelse åt modren
för någon kärleksaffär, till hvilken Richard såsom barn
skulle hafva varit ett osedt vittne.

Sid. 95. <sp>Hvi sölar du och ilar ej till Norfolk?</sp>
Detta fina drag är värdt uppmärksamhet. Minnet och den
fordom så klara tankeförmågan börja svika Richard.

Utan tvifvel är <sp>Richard den tredje</sp> ett af 
Shakspeares största mästerstycken. <sp>Schiller</sp> säger också i
ett bref till <sp>Göthe:</sp> "Es ist dieses Stück eine der 
<sp>erhabensten Tragödien,</sp> die ich kenne." Grundtanken --
<i>Nemesis divina</i> -- är sublim ända till förfärlighet, och hela
anordningen och alla detaljerna utförda så som endast
Shakspeare mäktar göra det. Öfversättaren vill icke för
mycket gå läsaren i förväg med att påpeka detta 
sorgespels skönheter; sådana finnas nästan på hvarenda sida
och hafva utgjort ämnet för vidlyftiga kommentarier; men
han vill endast till slut fästa uppmärksamheten vid ett
eller annat drag, som kanhända undgår mängden af läsare.


T. ex. vid den finhet och natursanning, med hvilka 
bipersonen Hastings är skildrad; eller vid den lefvande 
individualitet med hvilken hvardera af de unga prinsarna,
Edvards söner, äro framställda: den äldre med ett redan
vunnet förnämt skick, prins i alla sina åtbörder och ord;
den yngre barnsligare och lifligare, men derföre icke på
något sätt sin äldre bror underlägsen. På sådana fina drag
känner man igen mästaren. Clarences dröm hafva vi 
omnämnt; till den sluter sig med lika anspråk på 
uppmärksamhet Buckinghams beskrifning på kungavalet i 
Guildhall, sid. 65; Richards svar till borgerskapet då kronan
erbjudes honom, sid. 69; scenen emellan Richard och
Buckingham, sid. 76; Tyrrels beskrifning på de unga 
prinsarnas mord, sid. 80; målningen af Richard i sitt tält 
aftonen före slaget, sid. 102; Richards monolog, sid. 107;
men framför allt fjerde scenen i fjerde akten, ett <i>non plus
ultra</i> af tragisk storhet.
</chapter>
<chapter name="Anmärkningar. Konung Henrik den åttonde.">

Sid. 3. <sp>Då dessa menskors ljus m. m.</sp> Henrik den
åttonde och Frans den förste hade ett högtidligt möte i
trakten mellan Guynes och Arde d. 4 Juni 1520.

Sid. 4. <sp>På sjelfva Bevis' saga.</sp> Bevis, grefve af
Southampton, lefde på Wilhelm Eröfrarens tid och var
länge ett kärt ämne för ballader och folksagor.

-- <sp>Skall sådan köttklump m. m.</sp> Kardinal
Wolsey var son till en slagtare i Ipswich. Derföre kallas
han också af Buckingham för <sp>slagtarhund</sp>, sid. 6, och
<sp>Ipswichslymmel</sp>, sid. 7.

Sid. 16. <sp>Han hade stött sin knif m. m.</sp> Jmfr Richard
den tredje sid. 98, der fadren Buckingham säger: <sp>kan jag
med konung Richard ej få tala?</sp>

Sid. 18. <sp>Reform för våra fina resenärer.</sp> Jmfr
noten till konung Johan, sid. 7.

Sid. 22. <sp>Förnäma främlingar.</sp> Det var icke
ovanligt, att maskerade gäster infunno sig obudna på stora
gästabud. Jmfr Romeo och Julia 1, 4.

Sid. 23. <sp>Mitt ljufva hjerta, m. m.</sp> Det var ett bruk,
äfven i de förnämsta sällskapskretsarna, att kavaljeren fick
en kyss af sin dam efter slutad dans. Jmfr Romeo och
Julia 1, 5. Huru ståteligt det gick till på denna fest hos
kardinalen kan man döma af följande utdrag ur <i>Cavendish's
life of Wolsey</i>, citeradt af Malone. Då kungen, heter det,
blifvit upptäckt af Wolsey, bad denne honom sitta ned,
men kungen sade att han först ville gå och kläda om sig.
Derpå gick han in i kardinalens sängkammare, der en
skön brasa var påtänd, och klädde om sig i fursteligt
dyrbara kläder. Under kungens frånvaro togs hela den gamla
anrättningen bort och borden dukades ånyo med
parfymeradt duktyg. Sedan intog kungen sin plats under
thronhimmelen, och <sp>tvåhundrade</sp> rätter serverades för hans
majestät. Så kalasades och dansades till morgonen.

Sid. 28. <sp>Den stackars Edvard Bohun.</sp> Buckingham
kallar sig så, emedan han härstammade från grefvarne af
Hereford, hvilkas familje-namn var Bohun.
Sid. 31. <sp>Från prinsar och till pager.</sp> Kardinalen
hade i sitt hushåll och i sin tjenst etthundradeåttio
personer, bland hvilka voro flere riddare och adelsmän.

Sid. 38. <sp>Hvem kan veta m. m.</sp> Här menas drottning
Elisabeth. Jmfr sid. 55: <sp>mig anar, att från henne m. m.</sp>

Sid. 46. <sp>Min kloka, trogna tjenare, min
Cranmer.</sp> Cranmer var konungens kaplan och försvarade i
Cambridge en afhandling om konungens olagliga
äktenskap. Han sändes till Frankrike af konungen för att stadga
samma öfvertygelse och blef sluteligen till belöning för
sina tjenster erkebiskop af Canterbury.

Sid. 57. <sp>Ett inventarium på allt hans silfver.</sp>
Här berättar Shakspeare om Wolsey något som händt en
<sp>annan</sp> på Wolseys tillställning. Det var biskopen af
Durham, Thomas Ruthall, som af misstag skickade en
förteckning på sin förmögenhet till Wolsey, som lemnade fram
den till konungen. Durham grämde sig till döds
deröfver, och Wolsey fick ett biskops-stift.

Sid. 62. <sp>Skräm oss som lärkor med din röda
mössa.</sp> Kardinalshatten var röd, och man brukade
använda röda skynken vid lärk-fångst.

Sid. 66. <sp>Uti en graf af faderlösas tårar.</sp> Lord
kansleren var en sorts öfver-förmyndare i riket. Med
anledning häraf tager öfversättaren tillfället i akt att nämna,
att det stundom är svårt att återgifva namnen på de
engelska riksembetena, då man någon gång måste
öfversätta dem och ej rent utaf kan använda de engelska
orden. Så har öfversättaren sid. 69 återgifvit <i>high steward</i>
med <sp>riksdrots</sp>; egentligaste ordet hade varit
öfverhofmästare, men då <i>high steward</i> äfven hade jurisdiktion kan
ordet drots ej anses opassande, i synnerhet i en poetisk
öfversättning, der det antiqvariska ej fordrar mesta
uppmärksamheten.

Sid. 68. <sp>Om jag tjenat Gud m. m.</sp> Wolseys egna
ord till sir William Kingstone.

Sid. 70. <sp>Fyra baroner af de fem hamnarna.</sp> De
såkallade <i>Barons of the cinque-ports</i> utnämndes af Wilhelm
Eröfraren för att trygga kusterna. Hamnarna voro:
Hastings, Dover, Hith, Romney och Sandwich.

Sid. 75. <sp>Ipswich och Oxford.</sp> Kardinal Wolsey var
en stor och frikostig beskyddare af vetenskaperna. Han
inrättade en skola i Ipswich, och i Oxford ett kollegium,
som kallades kardinals-kollegium.

Sid. 80. <i>Primero,</i> ett då för tiden brukligt kortspel.

Sid. 87. <sp>Ett fönster vid taket.</sp> I fordna tider
brukades sådana inrättningar, på det att man osedd skulle
kunna speja på hvad som föregick i audienssalar och
andra dylika rum. Om konung Jacobs <sp>öra</sp> talar W. Scott
i romanen Nigels äfventyr.

Sid. 88. <sp>I öfre Tyskland.</sp> En allusion på de
oroligheter och olyckor, som blefvo en följd af Thomas
Münzers kommunistiska läror.

Sid. 93. <sp>Er faddersked.</sp> Man brukade gifva
förgylda skedar i faddergåfva; de kallades <i>apostle spoons</i>,
derföre att bilder af apostlarna vanligtvis voro anbragta
på skaften. De rikare gåfvo tolf sådana; mindre förmögna
endast fyra med evangelisternas bilder på. Gaf man blott
en, så var den försedd med det helgons bild efter hvilket
barnet var uppkalladt.

-- <sp>Menageri.</sp> I originalet <i>Paris-garden</i>, en
trädgård der björnar underhöllos.

Sid. 94. <sp>Majdags morgon</sp>. Jmfr noten till
Midsommarnattsdrömmen sid. 6.

-- <sp>Sir Guy</sp>. Jmfr noten till konung Johan, sid. 8.

Sid. 95. <sp>Påkar hit!</sp> Ett vanligt rop vid upplopp.
Jmfr Walter Scotts Nigel.

-- <sp>De der ungdomarna, som bråka på
teatern</sp>. Portvakten talar om den tidens stående parterr och
galleri. På Shakapeares tid speltes kort, lästes och
konverserades understundom i logerna. På de sämre platserna
dracks öl, knäcktes nötter, åts äpplen, röktes tobak och
bedrefs åtskilligt ofog. Af sednare sorten voro de åskådare,
om hvilka Shakspeare talar här. Jmfr Hamlet, sid. 56.

-- <sp>Kors-och-anfäktelse-bröderna i
Towerhill</sp>. Här alluderar Shakspeare på puritanerna, som
i Towerhill hade en samlingsplats för sina
andakts-öfningar. I <sp>Limehouse</sp> var äfven en dylik, der gräl och
slagsmål ofta uppkommo i anledning af religionstvister.
Öfversättaren har återgifvit originalets <i>their dear brothers</i>
med <sp>de kära själarna</sp>, i förmodan att Shakspeare här
låter portvaktaren begagna en för sekten karakteristisk
<i>terminus technicus</i>. Sådant är icke osannolikt, då man
jemför stället med andra der skalden berör samma ämne.
Jmfr <sp>Nypons</sp> och <sp>Surkarts</sp> roller i Mycket väsen för
ingenting.

Sid. 95. <i>In limbo patrum</i>. D. v. s. i godt förvar.

Sid. 97. <sp>J hafven varit för frikostiga.</sp>
Erkebiskopen hade i faddergåfva gifvit en stor pokal af massift
guld och hertiginnan af Norfolk en dylik besatt med
äkta perlor.

-- <sp>Nu låt mig tala, herre</sp>. Med anledning
af de artigheter, som här sägas både åt drottning
Elisabeth och konung Jacob, har man mycket tvistat om
tidepunkten då stycket blifvit skrifvet. Några hafva påstått,
att slutet af Cranmers tal, räknadt från versen "Dock
skall ej friden" m. m., är sednare tillagt af Shakspeare
sjelf, andra att det är skrifvet af Ben Jonson. <sp>Hunter</sp>
anser stycket vara författadt i början af konung Jacobs
regering och förklarar de misstänkta verserna för äkta.
</chapter>

