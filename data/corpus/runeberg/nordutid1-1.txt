<h1>NORDISK
UNIVERSITETS-TIDSKRIFT.</h1>

<img></img>

<h2><small>KJÖBENHAVN. LUND. CHRISTIANIA. UPSALA.</small></h2>

<h2>1854—55.</h2>

<img><big>NORDISK UNIVERSITETS-TIDSKRIFT.</big></img>
<table o>
<td c>FÖRSTE HEFTE, UDGIVET AF A. INGERSLEV.
<td c><big>1854.</big>
<td c><big>KJÖBENHAVN.</big>
<td c><tab>
<td c><small><b>TRYKT HOS S. TRIER.</b></small>
</table>

<chapter name="Forord">
<h2>FORORD.</h2>

Under 15de September 1854 udstedtes i Christiania, Lund og
Kjöbenhavn fölgende Indbydelse:

„Efterat Önsket om en aandelig Tilnærmelse mellem Nordens
adskilte Dele lidt efter lidt er blevet et fælleds, alvorligt Önske, som allerede
paa flere Maader har viist sig virksomt, föler man Savnet af
Forbindelsesled, der kunne hjælpe til nöiere gjensidigt Kjendskab og
varigere Samvirken. Navnlig ere Universiteterne opfordrede til at
træde i stadig Beröring med hverandre: det er dem, der först have
indledet den broderlige Tilnærmelse, og deres Virksomhed for
Videnskab og boglig Kunst vil have bedre Fremgang, jo mere Arbeidet
og dets Udbytte kan blive fælleds.

Hvorledes dette Formaal for Tiden skulde fremmes, har været
under Forhandling ved de nordiske Universiteter. Man er bleven
enig om at udgive et fælleds Tidskrift, der skulde udgaae skifteviis
fra de forskjellige Universiteter og, som Tidskrift for disse, hente
sit Stof deels fra de akademiske Forhold, deels fra det Liv, der
rörer sig i Litteraturen og de enkelte Videnskaber. Det Nærmere
er saaledes vedtaget:

Der udgives et <b>nordisk Universitets-Tidskrift</b> efter fölgende
Grundtræk:

1. Tidskriftets Bestemmelse er at give Oplysning om Nordens
Universitetsforhold og afhandle akademiske, videnskabelige og
almeen litterære Emner, som egne sig til at forhandles eller
meddeles i en videre Kreds.

2. Tidskriftet udgaaer en Gang om Aaret fra hvert Universitet, i
Octavhefter paa 7—10 Ark; i hvert Hefte staaer et Ark aabent
for ethvert af de andre Universiteter.

3. Ved hvert Universitet er der en egen Udgiver samt en Bestyrelse,
der varetager Tidskriftets Tarv og for sin Deel ordner hvad der
hörer til Omsendelse og Indkrævning.

4. Subscriptionsprisen er 1/3 Species for Heftet. Bidrag til
Tidskriftet betales med 6 Species Arket.

5. Enhver Bestyrelse opgjör ved Nytaar Regnskabet for sit
Vedkommende, hvorefter Forskjellen mellem Indtægt og Udgift
beregnes til lige Deling.



Bestyrelserne ere ved .... Universiteter saaledes sammensatte:
[s. n.]. Vi haabe, at Forholdene snart skulle tillade ogsaa Upsalas
Universitet at tiltræde.

Idet vi Undertegnede, der udgjöre den .... Bestyrelse bringe
dette Foretagende til vore Landsmænds Kundskab, gjöre vi Regning
paa at finde Medarbeidere i de ældre og yngre Studerendes Kreds.
Dem, der ansee Foretagendet for gavnligt og ville bidrage til at sikkre
dets Fremgang, indbyde vi til at understötte det ved Subscription.

Det förste Hefte vil udkomme i dette Efteraar.”

CHRISTIANIA. T.H. Aschehoug, Lector i Lovkyndighed; S.
Bugge, Stud. philol.; F. C. Faye, Prof. i Medicin; Chr. Hansteen, Prof.
i anvendt Mathem. (<sp>Bestyrelsens Formand</sp>); M. K. Holfeldt,
Cand. magist.; G. Johnson, Lector i Theologi; G. A. Krohg, Cand.
juris (<sp>Udgiver af Tidskriftet og Bestyrelsens Secretair</sp>);
M. J. Monrad, Prof. i Philosophi; A. Munch, Bibliotheksamanuensis;
P. A. Munch, Prof. i Historie; N. Nicolaysen, Cand. juris; N. L.
Nicolaysen, Stud. juris; O. H. Nissen, Departements-Consulent; E.
Thaasen, Adjunct; C. R. Unger, Lector i germanisk og romansk
Philologi; J. S. Welhaven, Prof. i Philosophi
(<sp>Redactionscomiteens Formand</sp>).

LUND. J. G. Agardh, Prof. i Botanik; Gust. Andersson, Rector
(<sp>Bestyrelsens Secretair</sp>); A. G. Dahlbom, Adjunct i Entomologi;
J. G. Ek, Prof. i Veltalenhed og Digtekunst (<sp>Bestyrelsens
Formand</sp>); W. Flensburg, Adj. i Theologi; Ph. Humbla, Adjunct i
Almen Lovkyndighed; G. Ljunggren, Docent i Æsthetik (<sp>Udgiver
af Tidskriftet</sp>); N. H. Lovén, Prof. i Medicin; H. M. Melin,
Prof. i Theologi; C. J. Schlyter, Prof. i Lovhistorie; E. H.
Segersteen, Studerende; G. M Sommelius, Rector ved Lunds
Kathedralskole; Fr. Wahlgren, Adj. i Anatomi.

KJÖBENHAVN. C. Brix, Inspect, ved Efterslægtskolen; H. N.
Clausen, Prof. i Theologi; E. Fenger, Prof. i Medicin; G.
Forchhammer, Etatsr., Prof. i Mineralogi; M. Hammerich, Prof. og
Skolebestyrer (<sp>Bestyrelsens Formand</sp>); C. Hauch, Etatsr., Prof.
i Æsthetik; C. Holten, Prof. i Physik; A. Ingerslev, Cand. Theol.
(<sp>Udgiver af Tidskriftet</sp>); A. F. Krieger, Prof. i Lovkyndighed;
N. M. Petersen, Prof. i dansk Sprog og Litteratur; C. Richardt,
Stud. Theol. (<sp>Bestyrelsens Secretair</sp>); H. F. Rördam, Cand.
Theol.; G. Stephens, Lector i engelsk Sprog og Litteratur; N. L.
Westergaard, Prof. i indisk Philologi; J. J. A. Worsaae, Prof. og
Inspecteur over Oldsagerne i Danmark.
</chapter>
<chapter name="Jorden og Menneskeslægten af G. Forchhammer">
<table o>
<td c><h2>Jorden og Menneskeslægten.</h2>
<td c>Af<b> G. Forchhammer</b>.
<td c>———
</table>

<big><b>D</b></big>er er en Stræben i Naturen efter at udjevne Alt. Naar
Regnen falder paa Bjergenes Toppe, skyller den en Deel af
disse bort, saa at de blive lavere, Floderne före disse
Smaadele ud i Havet, og det bliver mindre dybt. Naar
Bölgeslaget gnaver paa en Kyst, blander det Atomerne af Kalk- og
Leerklinterne sammen, og hvad der för havde en skarp
udtrykt forskjellig Characteer, bliver nu eensformigt og uden
synderlig Forskjellighed. Regnen, der gjennemtrænger Jorden,
udtrækker forskjellige Substantser af forskjellige Lag og förer
dem igjennem Bækkenes, Aaernes og Flodernes lange Vei
ud i Havet, og kun den fineste Analyse kan eftervise en
anden Forskjel imellem Bestanddelene af det Sövand, der
flyder omkring de antilliske Öer, og det, der kommer fra
Grönlands Kyster, end den, der hidrörer fra den större
Fortynding i det nordlige Hav.

Hvis ikke Naturen havde Kræfter, der modstræbte denne
Tilböielighed til at udjevne baade de physiske og chemiske
Forskjelligheder, vilde i Tidernes Löb Uligformigheden mere
og mere forsvinde paa Jorden.

Imidlertid beroer hele Menneskeslægtens Existents paa
Jordens Forskjellighed, der gjör, at Mennesket paa et eller
andet Sted finder de Gjenstande og Stoffer samlede, som han
behöver, og ikke er tvungen til möisommeligen at udtrække


dem af deres Blandinger. At en saadan Forskjellighed findes,
er almindelig bekjendt, og det er ogsaa her Naturens
Kræfter, som foranledige Adskillelsen og frembringe
Forskjelligheden. Medens Vandet jevner Jordens Overflade og Havets
Bund, skyde de underjordiske Kræfter Landene op til större
Höide og foranledige Sammenstyrtninger, hvorved
Fordybningerne blive dybere. Medens Havet rörer Kalk og Leer
sammen, skiller det samme Hav med stor Nøiagtighed Steen,
Gruus, Sand og Leer fra hinanden. Medens Havet optager
alle de Oplösninger, der komme fra Landjorden, og ved
Bölgeslaget og Strömninger blander dem eensformigen, ere
Millioner af smaae Væsner uophörligen beskjeftigede med
atter at sondre de forskjellige Stoffer fra hinanden. Ved
disse Naturens store, modstridende Kræfter ere i Jordens
forlöbne Perioder Stofferne saaledes samlede, at de ere rede
til Menneskets Benyttelse, og atter saaledes blandede, at
Planter og de Dyr, der ikke kunne bevæge sig fra deres
Plads, finde deres forskjellige Næringsstoffer forberedte til dem.

I de ældste Jordperioder, da ingen organiske Væsner
endnu existerede paa Jorden, finde vi Steenarterne næsten
aldeles blottede for Kalk, og i den Periode, der gaaer
umiddelbart foran de organiske Væsners og navnligen Dyrerigets
Udvikling, kommer der Kalk fra Jordens Indre op til
Overfladen, men den er ikke i saadanne Foreninger, hvori vi nu
især finde den fremtrædende, og som vi betragte som de
egentlige Kalkbjerge, nemlig den kulsure Kalk, eller, som vi
i Almindelighed kalde den, Kalksteen, i de finere Arter,
Marmor, og i de urene og löse, Mergel. Det er
Forbindelser af Kalk med Kiseljord, der ved at gjennemlöbe en heel
Række af Forandringer, baade af uorganisk og organisk
Natur, omsider danne hine mægtige Masser af Kalksteen, der
paa mange tusinde Qvadratmiil af Jordens Overflade danne
Lag af flere hundrede Fods Tykkelse.

Kalkens Forbindelse med Kiseljord, der udgjör en
væsentlig Bestanddeel af de mörke, jernholdende Steenarter,
som Geognosterne med et fælles Navn betegne som Trap,
bliver angreben af en Luftart, som vi kalde Kulsyre, og som
nu kun udgjör en meget ringe Deel af Atmosphæren, medens
den i en ældre Tid forstörstedelen maa antages at have
dannet Jordens langt höiere og langt tungere Luftkreds.
Kulsyren bemægtiger sig Kalken, og naar den er tilstede i
en rigelig Mængde, gjör den den derved dannede kulsure
Kalk oplöselig i Vand, medens alle Trappens övrige
Bestanddele tabe deres Sammenhæng og danne Leer og
leeragtige Jordarter, der under ganske nye Former afsættes af
Vandet og i Tidens Löb hærdnes til Skifere. Kalken samler
sig i Sövandet, hvor Skaldyr og Koraller bemægtige sig
dette Stof og afsætte det i hine, nylig omtalte, mægtige Lag
af Kalksteen. Uden disse Smaadyrs sondrende Virkninger
vilde Kalkstenen, som er uundværlig for Mennesket til
Bygningsmateriale og mange andre, skjöndt mindre vigtige
Anvendelser, være saa sjelden paa Jorden, at man neppe kunde
regne paa nogen omfattende Benyttelse deraf. Senere
Jordrevolutioner, Vandets og Jordbevægelsernes forenede
Virkning, forstyrre igjen en stor Deel af hine Kalkstene og
blande den kulsure Kalk med andre Jordmasser; saaledes
fremtræder Mergel og med Mergelen hiint mægtige Middel
til foröget Plantevæxt, der har givet vort Land mere, end
Californiens og Australiens Guldgruber have givet hine Egne,
Rigdom i Forening med en regelmæssig og vedvarende
Virksomhed, der forvandler vore Heder til frugtbare Kornmarker
og fremkalder Byer, hvor der tidligere ikkun vare enkelte
usle Hytter. Planterne udfordre nemlig mangfoldige
Næringsstoffer, og et af de allervigtigste af disse er den kulsure
Kalk, der, idet den fremkalder en kraftig Væxt, tvinger
Planten til at udtrække Stoffer af Jorden, som svagere
Planter ikke kunne tilegne sig. Imidlertid udtrækkes herved
Kalken, og idet den udtrækkes, bliver den oplöseliggjort, og
det hele Jordskorpen gjennemströmmende Vand förer den
omsider ud i Havet, hvor de lavere Södyr atter optage og
tilsidst afsætte den som faste Klipper af Koral- og
Muslingekalk. Under dette hele, store Kredslöb, som ikkun fuldendes
i Jordperioder, har denne chemiske Virkning overalt udbredt
organisk Liv og organisk Virksomhed, snart fremkaldt en
kraftig Planteverden og snart begunstiget Udviklingen af
Millioner af Havets Dyr.

Naar Kulsyre forstyrrer Trappen ved at oplöse dens
Kalk, bliver ogsaa endeel af dens Kiseljord oplöst i Vandet
og ligesom Kalken fört ud i Havet. Andre Dyr optage og
samle Kiseljorden, og ligesom Koralstokkene og Muslingernes
Skaller danne mægtige Kalklag, samler Svampenes og
Infusionsdyrenes Kisel sig i særegne, skjöndt mindre mægtige
Lag, hvoraf vi kjende een Art, som Flint, der oprindeligen
findes i Kridtdannelsen, men med Kridtets Forstyrrelse,
hvorved Mergellagene ere dannede, formedelst Flintens större
Fasthed og Haardhed blive uforstyrrede tilbage og i Millioner
större og mindre Brudstykker findes ved vor Strandbred og
spredt over vore Marker.

Flinten er et af de vigtigste Mineralproducter, som
existerer, og som i Menneskeslægtens Udvikling til en höiere
Cultur spiller en meget betydningsfuld Rolle. Der udfordres
nemlig allerede en vis fremrykket materiel Cultur, om jeg
maa bruge dette Udtryk, förend Mennesket kan vinde
Metallerne, og en lang Opdragelsestid maatte gaae forud, förend
Menneskeslægten kunde benytte Metaller og deres
Forbindelser til de Redskaber, som den behövede for at aftvinge
Naturen sine Rigdomme. I den Tid var Mennesket med
Hensyn til Materialet til disse Redskaber henviist til langt
mere umiddelbare Naturprodukter, til Been, Træ, og Steen.
Iblandt de sidste er der ikke et eneste, som i den Grad
forener Egenskaber, der gjöre det brugeligt til Redskaber,
som kunde træde istedetfor de Metaller, i hvilke vi nu med
saa stor Lethed forene tilsyneladende modstridende
Egenskaber, som Flinten, der findes i alle Lande, hvor Kridtet
forekommer, i stor Mængde udbredt i de övre Jordlag som löse
Brudstykker; da nemlig Kridtet er en meget blöd Masse, er
det ved Havets Bölgeslag og Jordbevægelser, ved Regn og
Frost bleven forstyrret indtil undertiden meget betydelige
Dybder, medens den haarde Flint saa godt som uforstyrret
er bleven tilbage. Den forekommer dernæst aldrig i meget
store Blokke og fordetmeste i mindre saa at sige af Naturen
forberedte Stykker. Den Vilde behövede kun paa Overfladen
at samle Raamaterialet til sine vigtigste Redskaber og
Vaaben. Flinten kan formedelst sit muslede Brud med Lethed
tilhugges i den förste raa Form. hvilket ikke lader sig udföre
med nogensomhelst anden Steen af samme Haardhed. Netop
dette muslede Brud gjör, at man med faa Slag af saagodt
som ethvert Stykke raa Flint kan afhugge flade skarpe
Brudstykker, der kunne benyttes, og uden Tvivl ere benyttede,
til alle de Öiemeed, hvortil vi nu benytte Jernknive. Dens
Haardhed er större, end den, som den meest Övede
Kunstner kan meddele Staalet, og endskjöndt den i Seighed ikke
kan maale sig med Metaller, erstattes denne Mangel derved,
at Eggen, naar en lille Fliis springer fra, netop formedelst
Stenens muslede Brud ikke bliver mindre skarp. Naar man
i hele Steenriget skulde söge omkring efter et Materiale, der
til skjærende Redskaber bedst kunde træde istedetfor
Metaller, vilde man altid vende tilbage til Flinten, og disse
Egenskaber findes neppe ved noget andet Mineral undtagen ved
Obsidianen, men der i mindre Grad. Dette sidste Mineral
træder i Amerika istedetfor Flinten, og Obsidianen fra det
saakaldte Knivbjerg i Mexiko har forsynet den amerikanske
Vilde med de samme raa Steenknive (Flækker), som Flinten
i Europa. Flinten har forlængesiden tabt sin Betydning i
Culturhistorien; fortrængt fra Benyttelsen til Redskaber ved
Metallerne, beholdt den endnu i lang Tid en Betydning, som
Middel til at skaffe Ild tilveie, indtil ogsaa denne Anvendelse
i dette Aarhundrede har ophört formedelst Benyttelsen af
andre, lettere og mere sikkre Antændelsesmidler, og Flinten
bruges nu ikkun, hvor det kommer an paa at skaffe en
nogenlunde reen Kiseljord til Glas- og Leervarefabrikationen.

De anförte Exempler af Kalk og Flint ere ikke de eneste
Stoffer, hvor en Millioner Gange gjentagen chemisk
Virksomhed hos smaae Dyr har modarbeidet hine store
Naturvirkninger, der söge, ved chemiske og mechaniske Kræfter,
at udjevne alle indre og ydre Forskjelligheder, og hvorved
der samles Stoffer, som ere nödvendige til Menneskets
Udvikling og Fremskridt.

Jeg vil endnu anföre en lignende, overordentlig
betydningsfuld Virkning, som er afhængig af Planteverdenen.
Jernet forekommer oprindeligen som en væsentlig
Bestanddeel af mange, forskjellige Mineralier, men ved den store,
tidligere antydede mechaniske og chemiske
Forstyrrelses- og Blandingsproces blive disse Mineralier, saavelsom mange
andre forstyrrede, og Jernet eensformigen udbredt over
den hele Masse. Saaledes forekommer Jernet i vort gule
Sand og Leer, og paa samme Maade existerer det i ældre
Sandsteen og Leerskifere. For vor nuværende, techniske
Udvikling er dette Jern ganske ligegyldigt, er, som om det
slet ikke existerede, thi endskjöndt vi ere istand til ved
chemiske Midler at samle og udskille det, vilde
Omkostningerne i den Grad overskride Værdien af det udskilte
Jern, at denne Mulighed ikke har den ringeste praktiske
Betydning. Imidlertid samler Naturen dette Jern ved Hjelp
af Planteriget, og denne Virkning gaaer for sig paa fölgende
Maade: Naar Planter og Plantedele hendöe og visne i et
Clima, som er fugtigt og ikke meget varmt, saaledes som
vort er, lide de en langsom Forandring, hvorved de
forvandles til forskjellige brune, brændbare Stoffer, der deels
oplöses i Vand, deels afsættes i Fordybninger, og som vi
betegne med Navnet Törv. Den i Vand oplöselige Deel
af disse Planternes Forstyrrelsesprodukter er en Syre og
betegnes i Almindelighed ved Navnet Humussyre. Netop
fordi den er en Syre, træder den i Forbindelse med
Stoffer, der have modsatte Egenskaber, og disse Forbindelser
ere tildeels oplöselige i Vand. Humussyren, der overalt
danner sig, hvor Plantedele under de anförte climatiske
Forhold overlades til deres egen frivillige Forstyrrelse,
oplöser Jernet, der er udbredt igjennem Sandet, medens Sandet
selv, som er Kiselsyre, ikke kan oplöse sig. Ikkun naar der
i Sandet eller Leret forekommer Kalk, vil dette oplöses
lettere og fortrinsviis fremfor Jernet, saaledes at Jernet under
saadanne Omstændigheder bliver tilbage i Sandet. Naar
Jernet derimod oplöses, er dermed Rækken af de
Forandringer, som dette Metal lider, paa ingen Maade afsluttet; denne
svage Oplösning af Jern i Humussyre og Vand
gjennemtrænger nu Sandets smaae Canaler og forvandles ved en
Vexelvirkning imellem de enkelte Bestanddele til nye
Produkter. Jerniltet afgiver nemlig en Deel af sin Ilt til
Humussyren, som derved bliver forvandlet til Kulsyre, og denne
Kulsyre, som gjennemtrænger Vandet, oplöser det kulsure
Jernforilte. Alle saameget bekjendte, saakaldte Jernvande,
der ere vigtige Lægemidler og have gjort Steder, som
Pyrmont, Driburg, o. s. v. til berömte og stærkt besögte
Sundhedsbrönde, have som væsentlig Bestanddeel kulsurt Jern,
ligesom hine ved Humussyrens Indvirkning paa Jernet
dannede Kilder. Hos os ere disse svage Jernkilder overordentlig
hyppige og bryde frem næsten overalt, hvor jernholdigt Sand,
der hviler paa Leer- og Mergellag, er gjennemskaaret af dybe
Dale, men de indeholde meget lidt Jern, og saa lidt Kulsyre,
at den ikke er istand til, selv paa en kort Tid, at forhindre
den atmosphæriske Lufts Paavirkning. Det kulsure, i Vandet
oplöste, Jernilte, som er fremkommet ved Plantesyrens
Indvirkning paa det i Jordbunden udbredte Jernilte, har nemlig
den Egenskab, at Jernet, naar det kommer i Vexelvirkning
med den atmosphæriske Luft, bliver uoplöseligt i Vand og
afsætter sig som Jernokker paa de Steder, hvor Kilden
kommer frem af Jorden. Derfor betegnes saadanne svage
Jernkilder hos os altid ved et bruunt eller guult Lag, der
omgiver Kildens nuværende eller tidligere Udspring, og
endskjöndt det i en kort Tid afsatte Jern kun er meget ringe,
udgjör det dog i en Række af Aarhundreder en meget
betydelig Mængde, og det saaledes ved Hjelp af Planteriget
samlede Jern bliver til en meget vigtig Malm. Naar disse
Kilder finde en Udvei paa Bunden af Indsöer, give de en
særegen Malm, som bestaaer af smaae Korn, dannede ved
den Bevægelse, som Vældet meddeler det övrige Vand, (den
saakaldte Sömalm). Naar Vandet derimod flyder igjennem
Sandlag i en ringe Dybde under Overfladen, afsætter det
her sammenhængende Masser af den saaledes udskilte Malm,
som vi betegne med Navnet Myremalm

Disse Malme, som ere let tilgjængelige og findes enten
tæt under Overfladen af Sandlag eller kunne fiskes op af
Söerne, ere efter de Erfaringer, vi have fra Nordeuropa,
de förste Jernmalme, som ere blevne bearbeidede af vore
Forfædre. I den Periode, da disse Malme kom i Brug og
en Jernproduction begyndte, var Folket ikke tilstrækkeligen
fremskredet, for at en Bjergbygning kunde finde Sted, og
hine mægtige Jernmalme (Magnetjernsteen), hvorpaa den
skandinaviske Halvöes vigtige Jernproduction nu er begrundet,
vare dengang uopnaaelige Skatte. Men at vi nu kunne
bearbeide og benytte dem, er i det Væsentlige betinget derved,
at Mennesket i en raaere Tilstand fandt en Malm almindelig
udbredt, som formedelst sin lette Tilgjængelighed uden
Vanskelighed kunde vindes, og formedelst sin lette Smeltelighed
uden store Anstrængelser kunde forvandles til Metal.
Ligesom Flinten, efterat den havde hjulpen Mennesket op paa
et höiere Culturtrin, tabte sin Betydning, saaledes have disse
Jernmalme, efterat deres Bearbeidelse har fört Mennesket et
stort Trin höiere, mistet den störste Deel af deres Interesse.

Det er imidlertid langtfra ikke udelukkende organiske
Kræfter, hvorved Naturen samler de spredte og blandede
Stoffer, og som, skjöndt smaae og næsten uiagttagelige i
deres Enkeltheder, ved deres utallige Gjentagelser blive
til meget store Virkninger. Ogsaa de uorganiske Kræfter,
der saa hyppigen sprede og blande Stofferne, virke i andre
Tilfælde ligeledes samlende. Naar Bölgeslaget nedbryder vore
Kyster, blive Leer og Sand skilte fra hinanden og hver samlet
for sig, ved en Bevægelse af samme Natur, som den,
hvormed alle de forskjellige Lag, der sammensætte Kysten, blive
sammenrörte; men denne Bevægelse udmærker sig derved,
at den er langt svagere, og derved ledsages den af Virkninger
af en anden Beskaffenhed. Leret afsætter sig for sig paa
Bunden af det dybe Hav, hvortil Bölgeslagets indre Bevægelse
ikke naaer, eller i Nærheden af Kysterne, hvor Öer og
Sandbanker give Læ mod Havets voldsommere Bevægelse, og naar
i Tidernes Löb hiin dybe Havbund ved Hævning bliver til
Fastland, eller de flade beskyttede Fjorde formedelst den
vedvarende Afsættelse af udslemmet Leer hæve sig over Havet
og blive til Marsk, da er det en Sondring ved mechaniske
Kræfter, hvis Frembringelser ere af overordentlig stor
Vigtighed formedelst den saagodtsom uudtömmelige Frugtbarhed,
der stadig ledsager disse Dannelser.

Den Maade, hvorpaa Naturen frembringer de
Metalforbindelser, som vi kalde Malme, og hvoraf vi vinde Metallerne,
er et andet meget stort Exempel, saavel paa Naturens Evne
til at samle, som paa den Forsorg, hvormed den for
Menneskeslægten nedlægger sine Skatte, först forberedte paa en
Maade, at Mennesket saa at sige kun behöver at tage dem,
men senere under langt vanskeligere Forhold og i langt
mere sammensatte Forbindelser. Malmene findes undertiden
i Sand og Leer, og tydeligen afsatte, omtrent paa samme
Tid som de omgivende Masser. Saadanne Malmlag
indeholde næsten udelukkende Jern, saasom de tidligere omtalte
Myremalme, men langtfra ikke alle Jernmalme findes paa
denne Maade. Disse og andre Metallers Malme forekomme
undertiden i store Klumper omgivne af krystallinske
Dannelser, som f. Ex. en Deel af de norske og svenske Malmlag,
endnu andre findes i saakaldte Gange, Revner, der i meget
forskjellige Retninger gjennemskjære Bjergmasserne, og i
Almindelighed ere udfyldte, deels med Malme, deels med
nogle andre Steenarter, der pleie at ledsage Malmen paa
Gangene, og derfor i Almindelighed före Navnet af
Gangmasser. Paa alle disse forskjellige Steder har Naturen nedlagt
Metallerne, og der er neppe noget Land, hvor fladt og
bjergfrit det endog kan være, der jo skjuler Malme i sit Skjöd.

Siden Aarhundreder har man været beskjæftiget med
Undersögelser og theoretiske Spekulationer om disse Malmes
Oprindelse. Man har troet, at de i Dampform kom fra
Jordens Dybde og fortættede sig i aabne Klöfter og andre
Huulheder, og sögt at bortfjerne den Indvending, at de
Metalforbindelser, som vi kalde Malme, i Almindelighed ikke ere
flygtige, ved at henvise til den Kjendsgjerning, at næsten
ethvert Metal kan danne flygtige Forbindelser, og at det er
disse Dampe, der ved Vexelvirkning med andre Stoffer, danne
Malmene og afsætte sig i de aabne Klöfter, hvorigjennem
Dampene ere opstegne.

Andre have paastaaet, at Malmene i smeltet Tilstand,
som flydende Masser, ere pressede op i de aabne Revner,
og der ved Störkning have afsat sig i den nuværende Form.

Atter Andre have henviist til den Erfaring, at
Mineralvandene, der efter alle vore Iagttagelser komme fra meget
dybtliggende Dele af vor Jordskorpe, indeholde Metaller, og
de have antaget, at de paa Gangene afsatte Steen- og
Malmarter have været oplöste i Vand og ere afsatte paa samme
Maade, som den saakaldte Sinter og Okker afsætter sig, hvor
Mineralkilder finde deres Udlöb paa Overfladen. Gangene
ere altsaa efter denne Mening de underjordiske Kildelöb.

Alle disse Theorier have noget vilkaarligt og gjöre sig
saa at sige Sagen let, idet de henvise til Jordens os aldeles
ubekjendte Indre. Vel ere vi nödsagede til at tage vor
Tilflugt til disse ubekjendte Regioner, hvorfra Vulkanernes Lava
og Aske og Mofetternes <footnote>Mofetter ere Udströmninger af luftformig Kulsyre, som f. Ex. i
Hundegrotten ved Neapel.</footnote> Luft have deres Oprindelse, men
vi maae holde os til bekjendte Naturlove, og naar vi antage,
at en Virkning fremtræder, fra ubekjendte Dele af Jorden,
ved ligeledes ubekjendte Virkningsformer, er det ikke meget
bedre, end en Tilstaaelse af vor fuldkomne Ubekjendtskab
med Sagen. En Theori, der slutter sig til umiddelbare
Erfaringer, vil unegtelig, som det forekommer mig, have
Fortrin fremfor alle de andre, idet vi da kunne pröve den i
dens Enkeltheder. Kunde vi eftervise, at Metallerne og de
andre, Malmene paa Gange ledsagende, Stoffer, ere udbredte
i de Bjergmasser, hvorom vi enten ved umiddelbar Erfaring,
eller ved en i alle Enkeltheder gjennemfört Slutning ere
overbeviste, at de i smeltet Tilstand komme fra de dybere
under Skorpen liggende Dele af Jorden, ere vi komne eet
Skridt videre, fordi vi da ikke behöve at gjöre Rede for
disse Stoffers Oprindelse, men ikkun have at godtgjöre, ved
hvilke Midler de ere samlede.

En saaden Undersögelse har jeg nu gjennemfört med
Hensyn til en stor Mængde skandinaviske Bjergarter af meget
forskjellig Alder og Dannelse, fra Urtiden indtil den
Jordskorpe, der nærer vor nuværende Planteverden, og har
fuldstændigen overbeviist mig om, at de alle indeholde ikke
blot Jern og Mangan, som overalt ere udbredte i stor Mængde
i Naturen, men ogsaa saadanne Metaller, som vi fortrinsviis
vinde i Bjergværker, der ere anlagte paa Gange; saasom
Kobber, Bly, Zink, Nikkel, Kobolt, Vismuth, Sölv. Disse
Metaller forekomme i en saa ringe Mængde, at de hidtil ere
undgaaede den chemiske Analytikers fineste Undersögelser,
og Aarsagen, hvorfor de skjule sig i den store Masse af
andre Stoffer, der sammensætte Bjergarterne, ligger ikke
blot i deres ringe tilstedeværende Mængde, men ogsaa deri,
at de bindes ved meget stærke chemiske Tiltrækninger.
Ikkun naar man bringer disse Steen- og Jordarter i
Vexelvirkning med et Stof, der kan afgive Substantser, som endnu
have stærkere Tiltrækning til Kiseljord, end Metallernes
Forbindelser, lykkes det at lösrive dem fra deres Foreninger,
at gjöre dem oplöselige i Vand, og derved at bringe dem
i en Tilstand, hvori Chemikeren kan opdage og samle dem.
Dette Middel har jeg fundet i Kogsaltet, hvis Bestanddele
kunne betragtes at være Natron og Saltsyre. Naar man
smelter Steen- og Jordarter med Kogsaltet, gaaer Natronet
i Forbindelse med deres Kiseljord (Kiselsyre), Metallernes
Ilter, som lösrives fra deres Forbindelser, forene sig med
Saltsyre, og blive derved oplöselige i Vand. Af denne
vandige Oplösning kan man nu udskille Metallerne ved det samme
Middel, som Naturen har brugt, nemlig ved Svovlforbindelser,
og man frembringer derved de i Vand aldeles uoplöselige
Foreninger af Metallerne og Svovl.

Ved dette Middel er det som sagt lykkedes mig at
opdage de forskjellige Metaller i Jord- og Steenlag, men
ikke enhver Steenart indeholder alle Metaller; der viser
sig her en lignende Forskjellighed, som den, Metallernes
samlede Malme vise i deres Forekomst paa deres
Findesteder. Herved bliver det nu klart, at Naturen, med
Hensyn til Frembringelsen af Metallerne har fulgt de samme
Love, som den fölger med de andre Substantser. Een Art
af chemisk Virksomhed og Tiltrækning blander dem noget
nær eensformigen i alle almindelig udbredte Stoffer, og
senere ere de ved andre chemiske Virkningsformer udtrukne
og samlede paa saadanne Steder, hvor vi nu finde dem som Malme.

Alle vore Erfaringer og Iagttagelser före til det
Resultat, at Jorden oprindelig har været en stor, smeltet og
flydende Masse, og at den har faaet sin förste Skorpe ved
en Afkjöling og Störkning af sin Overflade. Disse ved
Afkjöling dannede Steenarter kalder man plutoniske, og der
kan ikke være nogen Tvivl levnet, at alle Övrige Steen- og
Jordarter skylde deres Oprindelse til Forstyrrelser og
Omdannelser af de saaledes störknede Masser. I de plutoniske
Bjergarter, saavel dem, om hvilke man er berettiget til at
antage, at de ere dannede i Jordens allerældste Tider, som
dem, der i senere Perioder, ved vulkanske eller lignende
Udbrud i smeltet Tilstand ere komne op fra Jordens dybere
Dele, indeholdes Metaller, og ved den Forstyrrelse, for hvilken
disse have været udsatte, have Metallerne fulgt med Stenenes
övrige Bestanddele, ere gaaede over i de af de plutoniske
Steenarter dannede Sandstene, Skifere og Kalkstene, og
findes selv i det allersidste Product af denne Række af
Forstyrrelser og Dannelser, i Muldjorden. Naar man nu kan
vise, ved hvilke Midler Naturen har samlet de saaledes
adspredte metalliske Dele, faae vi atter et nyt Blik ind i
Naturens hemmelighedsfulde Virkningsmaader.

Jeg antager, og haaber at kunne bevise, at den har
benyttet det samme Middel til at samle Metallerne, som jeg
har anvendt for at opdage og udskille dem, nemlig
Kogsaltet og Svovlforbindelser. Dette förste Stof findes nu for
allerstörstedelen oplöst i Sövandet, og saa stor er Mængden
af denne Forbindelse, at man for hver 100 Fod af Havets
Middeldybde kan antage en Mængde Kogsalt, der, udskilt
af Vandet, vilde danne et Lag, som bedækker hele Jorden
med en Mægtighed af 1 Fod. Vi ere langtfra ikke i
Besiddelse af tilstrækkelige Kjendsgjerninger for at danne os
en nogenlunde rigtig og bestemt Idee om Havets virkelige
Middeldybde; ikkun det vide vi, at man ved Lodskud har
opdaget Steder i Havet, hvis Dybde overstiger en dansk
Miil, og at det store Verdenshav i en forholdsviis ringe
Afstand fra Kysterne meget hurtigt tiltager i Dybde. Selv
om vi ikkun antage denne Middeldybde til 2000 Fod, vil
det svare til et Lag af Kogsalt, som kunde dække hele
Jordoverfladen i en Tykkelse af 20 Fod. Dette Kogsalt maa
paa en Tid, hvor Vandet endnu slet ikke havde fortættet
sig paa Jordoverfladen, og fandtes som Dampe i
Atmosphæren, eller i det mindste kun i en ringe Mængde
fandtes i flydende Tilstand, have existeret i Forbindelse med
de dengang allerede tildeels afkjölede og störknede
Jordlag, og selv Saltvandet maa have gjennemtrængt Jordlagene
paa en Tid, da ingen Deel af Jorden endnu var hævet
over Havet, og Regnen altsaa ikke kunde tilföre Færskvand
til Jordens dybere Dele. Enhver stærk Opvarmning af
Jordlagene maatte da frembringe den samme Virkning paa
dem, som Kogsaltet udover i mine Smeltedigler, det maatte
udtrække Metallerne og bringe dem i en Tilstand, hvori
Vandet senere kunde oplöse dem. Kan man nu bevise,
at Kogsaltet eller dens meest karakteristiske Deel, Saltsyren,
udgjör en væsentlig Bestanddeel af saadanne Mineralier,
der forekomme i Nærheden af Metallernes Leiringssteder,
saa kan den Formodning, at Kogsaltet har spillet en Rolle
ved Metallernes Samling, vel ikke ansees for fuldkommen
beviist, men den er ikke destomindre derved bleven
sandsynliggjort. Dette er nu virkelig Tilfældet, Saltsyren er
en Bestanddeel af 2 Mineralier, der spille en stor Rolle i
Nærheden af Metallernes Findesteder, nemlig af Glimmer
og Apatit.

Ogsaa af de Mineralier, som forekomme i umiddelbar
Forbindelse med Malmene paa Gangene selv, kunne vi hente
Beviser for den Rolle, som Kogsaltet har spillet ved
Metallernes Samling. Disse ikke metalliske Mineralier ere især
Quarts, eller den rene Kiseljord, Kalkspath, eller den kulsure
Kalk, Flusspath og Tungspath, og den af disse Gangarter,
der meest har interesseret Geognosterne, er Tungspathen
eller den svovlsure Baryt. Dette Mineral er paa Gangene
overordentlig hyppigt, men ellers forekommer det næsten slet
ikke i Naturen, og naar vi undtage nogle Knoller og Nyrer
af den saakaldte Bolognesersteen, som er en Varietet af
Tungspath og forekommer i nogle sildige Dannelser i
Övre-Italien og paa Östkysten af Jylland, er saavel denne som
overhovedet ogsaa de andre Barytforbindelser store
Sjeldenheder udenfor Gangdannelserne. Kogsaltet derimod udtrækker
Baryt tilligemed Metallerne af næsten alle Steenarter, og den
Svovlforbindelse, som bundfælder Metallerne af
Saltoplösningen som Svovlmetaller., bundfælder tillige Baryten som
svovlsuur Baryt eller den Forbindelse, som vi, naar den
forekommer i Naturen, kalde Tungspath.

Det fölger da af denne Fremstilling, at hvis Kogsaltet i
Naturen blev ophedet med Steenmasserne, vilde Baryten
udtrækkes og under Paavirkning af Svovlforbindelser udskille
sig som svovlsuur Baryt.

Imidlertid bliver der endnu meget tilbage at forklare,
selv efter at det kan ansees som beviist, at en Ophedning
af Jord- og Steenarter med Kogsalt kan udtrække Metallerne
og bringe dem i Forbindelser, der ere oplöselige i Vand;
hvis de forbleve i disse Oplösninger, vilde denne hele
Virkning have tabt sin Betydning for os, thi Metallerne vilde ikke
kunnet samle sig, og det Hele vilde ende dermed, at
Oplösningen blev udbredt over hele Havet, og de vilde derved
blive endnu mere spredte, end da de fandtes fordeelte i
Steenarterne. Det er aldeles nödvendigt, at Naturen maa
have benyttet Midler, hvorved de i Vandet oplöste Metaller
atter kunde blive gjorte uoplöselige og derved udskilte i
större Masser.

Der er to Luftarter, der gjennemtrænge Jordlagene og
synes at hidröre fra de dybeste Dele af Jordskorpen. Den
ene af disse Luftarter er meget almindeligen udbredt, og
endskjöndt den i störste Mængde findes i Nærheden af endnu
virksomme og slukte Vulkaner, er der neppe noget Land,
hvor man ikke af og til iagttager den at bryde frem i
Bunden af dybe Kjeldere eller Brönde, og undertiden
foranledige sörgelige Tilfælde, da den qvæler Menneskene og
Dyrene, naar den indaandes i större Mængde. Det er
Kulsyren, og selv i vort Land ere de Tilfælde ikke ganske
sjeldne, hvor Bröndgravere lide under Udbruddet af denne
Luft. Den anden Luftart, som trænger op fra Dybden, er
Svovlbrinte, en ildelugtende Gas, der ogsaa dannes paa
Overfladen , idet den udvikler sig ved Forraadnelsen af Æg og
Tang, og som i Almindelighed er velbekjendt derved, at den
sværter Solvtöiet, naar det udsættes for dens Paavirkning.
Svovlbrinte slutter sig endnu langt nöiere til Vulkanerne selv
og vulkanske Virkninger. Udbrud af denne Luft ledsage i
Almindelighed de egentlige vulkanske Udbrud, og under
Jordskjælvene pleier Svovlbrinte pludseligen at trænge sig
frem igjennem Jordskorpen. Ved det Jordskjælv, der i Aaret
1842 föltes over en stor Deel af Landet og især i den
nordvestlige Deel af Jylland, iagttog man i Thisted i en Brönd
en meget stærk Lugt af Svovlbrinte, som dog snart igjen
forsvandt.

Svovlbrinte har nu den Egenskab at afgive sit Svovl
til de fleste Metaller, naar de træffe sammen i Oplösninger,
og Metallerne blive ved denne Vexelvirkning og ved Optagelse
af Svovl aldeles uoplöselige i Vand og udskille sig som
Svovlmetaller. Som Svovlmetaller findes nu ogsaa Metallerne
fordetmeste paa Gangene, med Undtagelse af to, forresten
meget udbredte Metaller, nemlig Jern og Mangan, men
Kobber, Sölv, Bly, Kobolt, Nikkel forekomme enten udelukkende
eller idetmindste forstörstedelen i Svovlforbindelser.

Lad os nu et Öieblik antage, at en Deel af Jordskorpen,
som bestaaer af poröse Steenlag, ved underjordiske Kræfter
bliver hævet op over Havets Overflade, og at den Varme,
der her vil gjennemtrænge disse Lag, er tilstrækkelig til at
gjöre dem glödende og at tilveiebringe Vexelvirkningen
imellem Kogsaltet, der er bleven tilbage fra Havvandet og
Lagene selv. Ved enhver voldsom Hævning fremkomme der
Revner i Jordmasserne, disse ere Gangene, der senere blive
fyldte med Malme, og Geognosterne, hvilkensomhelst Theori
de maaskee ellers hylde, antage, at Malmgangene
oprindeligen have været Klöfter og Revner i Klipperne. Disse
Klöfter vilde altsaa samle Vandet, der flyder igjennem de hævede
Jordlag og indeholder Saltet, der har optaget de forskjellige,
i Steenmasserne udbredte Metaller, men i disse Klöfter, der
saavel ere underjordiske Vandlöb, som Afledningscanaler for
Luftarterne, der komme fra Dybden, vilde Metaloplösningerne
mödes med Svovlbrinte og Kulsyre. Herved udskilles
Malmene og Steenarterne, som ledsage dem, og langsomt,
maaskee i Löbet af Aartusinder, vil Gangen blive fyldt med
Malme. Vi forstaae nu, hvorfor smeltede og störknede
Steenarter, de saakaldte plutoniske Masser, i Almindelighed ere
malmbringende; de foranledige Hævningen og Ophedningen, hvorved
Vexelvirkningen imellem Kogsaltet og Steenmasserne indtræder,
de danne Revner ved den Bevægelse, hvori deres Frembrud
sætter den omgivende Masse, de foranledige Udskillelsen
af Metallerne i Forbindelse med Svovl, hvoraf dette som
de fleste andre plutoniske Udbrud ere ledsagede. Vi
forstaae ogsaa, hvorfor det er Formationer, der ere dannede i
en bestemt Udviklingstid af Jorden, som fortrinsviis indeholde
Malmgange; saalænge Alt var dækket af Havet, kunde
ingen Udvaskning af Bjergmasserne, ingen vedvarende Ström
af salt- og kalkholdende Vand finde Sted og derfor ingen
Malmudskillelse indtræde. Efterat Masserne vare hævede
over Havets Overflade, kunde en regelmæssig Udvaskning
og en vedvarende Bevægelse af Vandet i Jordlagene og især
i disses Revner finde Sted. Derfor finde vi i Mellemeuropa
en saa rig Malmdannelse i den yngste Overgangsformations
Lag, der ere hævede i og efter Kulformationen. I
Kulformationen synes nemlig for förste Gang Jordskorpen hist og
her at være bleven hævet over Havets Overflade, og alle
de tidligere anförte Vexelvirkninger kunne nu indtræde. Det
er velbekjendt, at der i Skandinavien forekomme
Malmdannelser, der ere meget rige og langt ældre, end den Dannelse,
som jeg har betegnet som malmförende i Mellemeuropa; men
disse Malme forekomme ikke paa Gange, derimod under
ganske andre, derfra afvigende, Forhold.

Den nyere Tids Dannelser ere i det Hele kun fattige
paa en Malmdannelse i Gange, og det er klart, at jo större
den Masse af Jord var, der hævede sig op over Havets
Overflade, desmere maatte det ferske Vand udvaske alle
Saltdele, der tidligere havde gjennemtrængt Jordlagene, og
desmindre kunde det ved en eller anden Opvarmning af de
dybere Jordlag komme til en Vexelvirkning imellem Salt- og
Steenmasser.

Endnu maa jeg imödegaae en Indvending, der kunde
stöttes paa den yderst ringe Mængde Metaller, som findes
udbredt i Jord- og Steenlagene, sammenlignet med den store
Mængde Metal, som enkelte Bjergværksegne levere, som
f. Ex. Kobberproductionen af engelske Malme, der regnes
til 150—200,000 Centner aarligen. En Regning vil
imidlertid let vise, at denne Indvending er ugyldig. I den
grönlandske Trapformation er omtrent ½ Gran Kobber i hvert
Pd. Steen. Ifölge Dr. Rinks Undersögelser indtager den
omtrent 200 Qvadratmile med en Tykkelse af 3000 Fod,
hvilket udgjör 345,600,000 Millioner Kubikfod, hvoraf hver
veier 486 Pd., saaledes at enhver Kubikfod indeholder 93
Gran Kobber eller omtrent 1½ Qvintin, hvilket i den hele
Masse er liig 40,500 Millioner Centner, som vilde svare til
en Kobberproduction liig den, de engelske Malme levere i
omtrent 200,000 Aar.

Saaledes er der i en forlængst forsvunden Tid sörget
for Menneskeslægten ved at samle de oprindeligen i den
hele Jord- og Klippebund adspredte Metaller, men
Opdagelsen, Udbrydhingen og Bearbeidelsen af disse Malme,
inden de fremkomme som reent Metal, er et vanskeligt
Arbeide, der for nærværende Tid fordrer alle de
Hjelpemidler, som den chemiske og mechaniske Technik tilbyde
Mennesket. Paa et tidligere Udviklingstrin vilde en saadan
Bearbeidelse af Malmene have været aldeles umulig, og
Overgangen fra den til Steenredskaberne knyttede Cultur
til den, der stötter sig paa Metaller, maa antages at have
været en Umulighed, hvis Mennesket strax skulde gaae
over til Bearbeidelsen af Malmene. Ogsaa her har Naturen
sörget, thi den har tilberedt og saa at sige udsmeltet
enkelte Metaller under særegne Forhold, saaledes at de vare
let tilgjængelige for Mennesket og kunde benyttes næsten
uden andre Hjelpemidler.

Kobberets Svovlforbindelser have den særegne
Beskaffenhed, at de, udsatte for Luften, blive oplöselige, og alt
Vand, der kommer fra Kobberbjergværker, hvor Mennesket
ved sine Gange og Stoller, Strekker og Schachter har skaffet
Luften en saa at sige uhindret Adgang til Malmmasserne,
indeholder mere eller mindre oplöst Kobber. Den Virkning,
som en galvanisk Ström udover paa Kobberoplösningerne
ved at udskille metallisk Kobber, og som nu finder en saa
udstrakt Anvendelse i Galvanoplastiken, yttrer sig ogsaa i
Jordlagene selv, og saasnart ikkun den ringeste galvaniske
Ström gjennemtrænger en Kobberoplösning, vil der udskilles
metallisk Kobber. Denne Virkning finder ved Menneskets
Forsorg Sted ved alt Grubevand, som kommer fra
Kobberbjergværkerne, idet man lægger Stykker gammelt Jern i
Vandledningerne; efter nogen Tids Forløb optager man meer
eller mindre store Klumper af Kobber af disse Ledninger.
Samme Virkning frembringes umiddelbart ved Naturen i alle
större eller mindre Kobbergange eller Kobberlag, som findes
paa Jorden. Den Deel deraf, som forekommer nær ved
Overfladen, bestaaer tildeels af metallisk Kobber, rede ved
Bearbeidelse til strax at levere Redskaber, og saaledes fandt
Europæerne, da de i det forrige Aarhundrede först bleve
bekjendte med den nordlige Deel af Nordamerika, uhyre
Klumper af det reneste metalliske Kobber liggende paa
Overfladen af Landet. Naar vi tage alt det tidligere anförte i
Betragtning, kunne vi neppe nære nogen Tvivl, at lignende
Forhold i en ældre Tid have fundet Sted i Skandinavien,
eller i den sydlige Deel af England, hvor vi ikkun finde
Kobberet som Malm. Da man for nogle Aar siden opdagede
de mærkværdige Lag af gediegent Kobber ved Övresöen i
Nordamerika, fandt man tillige mange Tegn paa, at Indianerne
med deres ufuldkomne Hjelpemidler havde forsögt at
lösbryde Stykker af dette Metal. Det gediegne Kobber, som
tidligere fandtes i Europa, er forlængesiden forsvunden.
Udenfor Europa finder man det endnu hist og her, hvor
Europæerne eller deres Afkom endnu ikke have taget
Besiddelse af Landene. Men den Tid ligger uden Tvivl meget
nær, hvor det metalliske Kobber ikke mere vil forekomme
paa Jordoverfladen i saadanne Masser, at de kunne have
nogensomhelst practisk Betydning, og at Kobberet til de
Anvendelser, vi gjöre af dette Metal, maa vindes ved
Bjergbygning og udskilles ved sammensatte metallurgiske
Processer. Mennesket behöver ikke længere at overlade til
Naturen at udskille Kobber, og den Nödvendighed med sin
egen Klögt og Dygtighed at erstatte, hvad Naturen tidligere
frembragte ved sine store Kræfter, har bragt Menneskeslægten
et Skridt videre.

Endnu har Mennesket de af Naturen samlede Malmlag
at holde sig til, men ikke faa af de berömteste og vigtigste
Bjergværker ere udtomte. Mennesket har enten forbrugt
al den tilstedeværende Malm, eller Resten findes i en
Dybde og under Forhold, som gjör den utilgjængelig for os.
Saaledes vil det lidt efter lidt gaae med alle europæiske
Bjergværker. Aartusinder ville udentvivl medgaae, förend
vi have forbrugt alle de Skatte, som Naturen i tidligere
Jordperioder har samlet til os. Da vil Mennesket være
nödsaget til ogsaa her at træde i Naturens Sted og selv
at samle, hvad denne har adspredt, men enhver stor,
almindelig Vanskelighed bliver, allerede medens den
overvindes, til en lige saa stor Löftestang for Menneskeslægtens
Udvikling.
<chapter name="Nogle kritiske Undersøgelser med Hensyn
til Tragoedien Macbeth af Etatsraad, Prof. Hauch">
<table o>
<td c><h2>Nogle kritiske Undersøgelser med Hensyn
til Tragoedien Macbeth.</h2>
<td c>Af Etatsraad, Prof. <b>Hauch.</b>
<td c>———
</table>

<big><b>D</b></big>et vilde vel ikke falde saa vanskeligt at bevise, at hvert
af Shakspeares Hoveddramaer, ligesom det viser os en ny
Side af og afslörer nye Afgrunde i den menneskelige Sjæl,
ogsaa med Hensyn til Stiil og Diction er forskjelligt fra de
andre. Saaledes tör vi neppe paastaae, at der i Macbeth
findes den höitopblussende Pathos som i Kong Lear, eller
at der findes den vidunderlige Farveglands som i Romeo
og Julie. Ligesaalidet finder man den dialektiske Klögt
deri som i Hamlet, hvor den skjærende Ironie tidt træder
i Handlingens Sted; heller ikke findes her den
overströmmende Humor og den komiske Styrke, som findes i flere
af Shakspeares historiske Dramaer, og i andre af hans
Arbeider; og dog mangler der i denne Digtning hverken
Pathos eller Ironie, men de ere som oftest af en
eiendommelig Art: Ironien ligger skjult i Handlingens Dyb, og det
Pathetiske har en dunklere Colorit end sædvanlig, og synes
mere at gaae i Dybet end i Höiden, mere at höre Natten
end Dagen til.

I denne Tragoedie har Dictionen med Hensyn til
Hovedpersonerne en dobbelt Characteer. Naar Macbeth og
hans Hustru ere i Selskab med Andre, da er deres Tale
som oftest forstilt, undertiden smigrende og sögt, saa at


man vel mærker, at den Regel her er anvendt, som en fransk
Statsmand skal have udtalt, at Ordet ikke blev os givet for
at aabenbare, men tværtimod for dermed at skjule vort
Hjertes Mening. Dette gjelder dog vel mest om den förste
Halvdeel af Stykket. Naar Macbeth er alene derimod, eller
naar han er sammen med sin Hustru, eller naar han
pludselig overvældes af den hemmelige Magt i sit Indre, da
forandres Udtrykket aldeles; da klinger det snart som Suk og
Klage af en forvildet Aand, snart som Trods og
Tænderskæren fra Afgrunden, ja undertiden er det, ligesom om en
Vulkan aabnede sig, hvorigjennem Flammer fra
Underverdenen sögte Vei til Lyset, og udbredte Rædsel og Forfærdelse
i Tilskuernes Sjæle, hvergang de bleve synlige.

Denne Diction er sikkert ikke uden alvorligt Overlæg
valgt af Digteren; for at fatte dette, ville vi forelöbig kaste
et Blik paa Macbeths Characteer og aandelige Stilling.

Der gives et Begreb, som man först i senere Tid har
begyndt at anvende paa æsthetiske Gjenstande; da dette
Begreb imidlertid meget træffende betegner den Persons
Væsen, som vi her fornemmelig skulle sysselsætte os med,
saa ville vi heller ikke tage i Betænkniug at dvæle nogle
Öieblikke derved, det er nemlig Begrebet om det Dæmoniske.

Det Dæmoniske er det Tillukkede, har en af vore
Tænkere sagt, og det er ogsaa vist, at det Tillukkede er nær
forbundet dermed, men dog mene vi, at dette Udtryk ikke
ganske udtömmer Begrebets Natur, desuden er Udtrykket vel
altfor almindeligt, thi det passer ogsaa paa flere Characterer,
der ikke ere dæmoniske, jeg vil her kun som Beviis henpege
paa de Characteerskildringer, der forekomme i de gamle
islandske Sagaer.

Det Dæmoniske har naturligviis sin Oprindelse fra
Ordet Dæmon, der her betyder en falden Aand. Det maa
da vel betegne noget Væsentligt, der er fælles for slige
Aander. Men nu hörer det jo efter Sagnet til disses Væsen,
at de, uagtet de efter deres Oprör bleve nedstyrtede i
Afgrunden, dog engang havde deres Hjem i de himmelske
Boliger. Dette kunde de nu vel vanskelig glemme, og Sporet
deraf kunde beller ikke saa let forsvinde. Ifölge heraf blev
der da en Glands tilbage paa Dæmonernes Vinger, der midt
i Mörket vidnede om Lysets Herlighed.

Der findes et Sted i den ældre Faust (vi tale her om
den gamle Folkecomoedie), hvori der, hvis vi ikke ganske
tage feil, gives et slaaende Billede paa den Sag, vi her
omtale. Der forekommer nemlig en Scene, hvori Faust
forlanger af Djævelen, at han skal sige ham Noget om
Tilstanden i Himlen, hvilken han dog vel maa kjende, da han
selv engang har været der. Den onde Aand vil ikke gjerne
dertil, men da han endelig maa give efter for Faust, der nu
har Magten over ham, siger han: Hvis der gik en Stige fra
Afgrunden til Himlen, og hvis hvert Trin derpaa var belagt
med Rageknive, der gjennemskare min inderste Marv, saa
vilde jeg dog gaae derop, for saaledes omsider at naae til
Himlen igjen.<footnote>Da jeg ikke har den gamle Folkecomoedie til min Disposition,
saa kan jeg ikke citere ordret, men dog mener jeg, at det
Væsentlige i Indholdet temmelig nøiagtig er gjengivet.</footnote>

Heri mene vi, at det Dæmoniskes Væsen og den store
Modsigelse, der ligger deri, i et anskueligt Billede er udtrykt.
Det bestaaer altsaa deri, at Aanden i en selsom Forvirring
förer Krig imod det, hvorfra dog dens egentlige Liv har
sit Udspring. Hermed have vi tillige bestemt den Virkning,
som en dæmonisk Natur frembringer, naar den faaer Lov
til at raade; thi deri bestaaer netop denne Virkning, at vi
blændes af den Glands, som Dæmonen endnu har beholdt
tilbage, og at vi gribes af en aandelig Svimmelhed, hvori
vi — skjöndt en hemmelig Stemme tilhvisker os, at det
Hele er et bedrageligt Skin — dog bilde os ind at finde
Lyset i Mörkets Boliger, og at see Himlens Herlighed afspeilet
i det Svælg, der ligger allerlængst derfra.

Det Dæmoniske er saaledes begrundet i en uhyre
Selvmodsigelse, der vel endog betragtet fra et höiere
Synspunkt, nærmer sig til Vanvid. Det maa nödvendig vise sig
sönderrevet, eftersom Kampen mellem to modsatte Retninger
udgjör dets Væsen. Dette maa igjen afstedkomme en uhyre
Smerte, og uagtet denne vel hos enkelte mere overfladiske
Naturer kan være paataget og fremkunstlet, saa er den dog
hos de betydeligere Repræsentanter i denne Retning sikkert
virkelig tilstede: thi hvilken Tilstand kan vel være
smerteligere end den, hvori en mægtig Aand anvender al sin Kraft
for at ödelægge den Verden, hvorfra denne hans Kraft har
sit Udspring?

1 den Tragoedie, vi her skulle sysselsætte os med,
staaer nu netop Hovedpersonen som Repræsentant for en
saadan dæmonisk Aandsretning; ja vi troe ikke at gaae
forvidt, naar vi paastaae, at dette Drama, forsaavidt det
indenfor de jordiske snevre Grændser er muligt, giver os et Billede
af hiin store Urtragoedie, hvori Dæmonerne oprörte sig imod
den höieste Gud. Idetmindste ligner Macbeth Dæmonernes
Överste deri, at han, uagtet han i Begyndelsen lyser med
en Glands fremfor Tusinde, ikke er fornöiet hermed, men
gribes af hiin Modsigelsens Aand, der viser ham hans
Storhed i hans Fordærvelse. Men i det han nu med forbryderske
Hænder griber efter det Höieste og vender sig mod den
milde Hersker, der har overöst ham med Velgjerninger,
nedstyrter ogsaa han i en bundlös Afgrund, og dog udgaaer
der endnu en Glands fra Afgrunden, og der opstige Suk fra
Dybet, der ligesom stræbe hen til den Verden, hvorfra han
ved sin Forbrydelse er udstödt.

Det falder af sig selv, at man ikke maa udstrække
Sammenligningen videre, end Forholdene tillade; thi vi have
jo her ikke med overjordiske Aander, men med jordiske
Characterer at gjöre, blandt hvilke selv de Höieste og
Ædleste maae være beheftede med Stövets Indskrænkninger og
Mangler.

At nu en Characteer af det Slags, vi her omtale, tillige
som oftest maa være tillukket, det ligger vistnok i Sagens
Natur; thi det Dæmoniske har jo sit egentlige Hjem i
Afgrunden, og hvor det virkelig og for Alvor er tilstede, der
maa der ogsaa være Tanker i Sjælen, der minde om
Dæmonernes Frafald. Men hvo der grubler over Sligt, han tvinges
naturligviis til i mange Tilfælde at yttre sig med Forbehold,
og han vil, hvis han ellers er sig selv mægtig, have een
Tale for Verden og een for det afsides Lönkammer.

Heraf bliver det da begribeligt, hvorfor Dictionen i
Macbeth, idetmindste hvad Hovedpersonen angaaer, er saadan,
som den er; thi naar Fremmede ere tilstede, maa han stræbe
at afveie sin Tale saaledes, at ingen Uvedkommende skal
gjette, hvad der forberedes i hans Sjæl; naar han derimod
er alene med sig selv eller med sin Hustru, eller naar han,
uagtet Andre ere nærværende, dog overvældes af den
hemmelige Magt i sit Indre, da aabnes den vilde Vulkan i hans
Bryst, da fortrænger tidt det ene Billede det andet, ligesom
Skyer, der jages af Stormen, da höre vi dette bestandige Ja
og Nei ved Siden af hinanden, denne Selvmodsigelse, hvori
endog Afgrundens Magter maae afgive Vidnesbyrd om Lysets
Herlighed.

Iövrigt har der heller ikke i den senere Tid manglet
paa Skildringer af en saadan Sjælstilstand, og da de Digtere,
der leverede disse Skildringer, som oftest ikke vare ganske
uberörte af det Onde, de fremstillede, saa kunde det ikke
feile, at de, naar de saaledes med Talent gjengave den
Adsplittelse, under hvilken de selv til en vis Grad lede,
ogsaa maatte frembringe en stor Effect. Denne
Hemmelighedsfuldhed, disse Blink fra Afgrunden, der pludselig igjen aflöses
af Mulm og Dunkelhed, disse Rædselsskrig af en Sjæl, der
sönderrives i sit Indre, og der saaledes i sin Fortvivlelse vel
er istand til at finde Udtryk, som ellers kun de mægtigste
Genier kunne raade over: alt dette maatte nödvendig gribe
Tilhörerne og fængsle deres Opmærksomhed. Men den
Forskjel er der dog mellem Shakspeare og hine Digtere, at
disse som oftest selv ere smittede af det Dæmoniske,
hvorimod han, uagtet han dybere end nogen Anden har
fremstillet det, dog (ligesom ogsaa Göthe i sin Faust) staaer
udenfor det, og selv er aldeles fri for den Svimmelhed, det
medförer.

*

Angaaende det Factiske, der ligger til Grund for denne
Tragoedie, maae vi bemærke, at Shakspeare, der vel veed
at skjelne mellem den ydre Virkelighed og den indre
(poetiske) Sandhed, ingenlunde retter sig saa ubetinget efter de
historiske Traditioner, som man undertiden har paastaaet.
Han har tværtimod, især i de Dramaer, hvori det Historiske
blander sig med det Romantiske, taget sig store Friheder i
denne Henseende. Dette er ogsaa Tilfældet i denne
Tragoedie, hvori han, for at sammentrænge det Hele, saaledes
som den dramatiske Fremstilling fordrer det, har
sammentrukket flere Feltslag til et eneste, og hvori han har sat
Macdowalds Oprör som ligetidigt med den norske Konges
Indfald i Skotland, uagtet der (efter Boethius og Holinshed,
der vare Shakspeares Kilder) laae flere Aar imellem disse to
Begivenheder. I Fremstillingen af Banquos Characteer
afviger han ogsaa fra Historien; om de Grunde, der bragte
ham hertil, skulle vi senere tale.

Vi gaae nu over til Tragoediens Exposition, som
indledes af tre Troldqvinder, der under Torden og Lyn træde
frem. Denne hele Scene bestaaer efter den engelske Original
kun af tolv korte Linier; vi erfare, som det ved förste Öiekast
synes, intet Andet deraf, end at der holdes et Slag, som vi
kort efter ogsaa paa en anden Vei underrettes om, og at
Troldqvinderne ville möde Macbeth paa Heden ved
Solnedgang, hvilket vi jo veil naar Tiden kom, uden en slig forelöbig
Beretning selv vilde kunne see.

Med Hensyn til den ydre Fremstilling synes da denne
Scene temmelig överflödig, med Hensyn til det Indre
derimod mangler den ikke Betydning. Disse Væsener, der
ligesom Dæmonernes Hunde ere istand til at spore det Onde,
hvor det, om ogsaa kun hemmeligt, er tilstede, hendrages
nu ved deres Instinct paa Macbeths Vei; derved give de os
et Varsel om, at noget Ondt, trods hans Helteseier og al
den ydre Herlighed, hvori han fremtræder, dog maa gjære
i hans Indre. Men idet Digteren henpeger herpaa, giver
han os tillige et Vink om disse Qvinders Væsen, der,
ligesom vilde Ravne, drages til Valpladsen og lugte Forraadnelsen,
for den endnu er synlig udvortes. Iövrigt dvæle de kun
et Öieblik, som sagt, og synes at fare forbi ligesaa hurtig,
som Uveiret, der fölger dem.

Disse Qvinder ere da ikke Dæmoner, idetmindste ikke
i den Betydning, vi udviklede ovenfor. De have aldrig seet
de himmelske Boliger, og have da heller ikke nogen Glands,
der minder om en svunden Herlighed. Ikke destomindre
staae de dog i Forbindelse med Dæmonernes Verden, og
tilsidst udtale de ogsaa et Par Ord, der synes at hentyde
herpaa. „Smukt er stygt”, sige de, „og Stygt er smukt”.
I disse Ord er netop den Modsigelse tilstede, der udgjör
de faldne Aanders Væsen. Denne Modsigelse, denne
Svimmelhed, hvori det Hæslige skal synes ham smukt, ville de
nu ogsaa udvikle hos Macbeth.

I den næste Scene see vi den Side af Maleriet, der er
vendt mod Verden, og det er, ligesom om vi lyttede til
Rygtets Tunger, der forkynde Macbeths Heltedaad over Landet.
Vi see her först den gamle Konge (Duncan), der af en
hjemvendende Kriger erfarer, hvad der er foregaaet i Slaget,
hvori Macbeth og Banquo strede mod Oprörerne. Denne
Scene vinder endnu i Liv derved, at det er en Kriger, der
er bleven saaret i Slaget, der fortæller den. Det er nemlig
klart, at denne Mand er i en feberagtig Spænding; saaledes
vorder da den stærke Pathos, hvori det ene Billede
fortrænger det andet, og hvori det, der alt er skeet, igjen,
ligesom Syner, iler os forbi, en Slags Indledning (som ogsaa
Tieck bemærker) til den febervilde Diction, der saa ofte
vender tilbage i denne Tragoedie. Desuden er der Noget
deri af hiin pompeuse Stil, hvori Rygtet ved slige Leiligheder
pleier at tale. Tilsidst bliver Krigeren udmattet af sine Saar,
saa han maa standse midt i Fortællingen, og saa vi et
Öieblik lades uvisse om Slagets Udfald. Derved foröges
Spændingen, indtil omsider en af Rigets Fornemme (Thanen af
Rosse) kommer og forkynder, at Seieren er vunden; til samme
Tid erfare vi, at Thanen af Cawdor, der tidligere stod i höi
Anseelse hos Kongen, har deeltaget med i Opröret,

Da Dramaets Væsen er Handling og Bevægelse, saa maa
vel og den Exposition ansees for den bedste, i hvilken enten
Expositionen selv bestaaer i Handling, eller hvori, naar en
forelöbig Fortælling behöves, denne igjen fremkalder en
Handling hos den, der hörer derpaa ; thi saaledes absorberes
det Episke selv i det Dramatiske og gaaer over deri. Med
denne Art af Exposition er det, vi her have at gjöre. Mod
Scenens Ende siger nemlig Kongen til Rosse, efter at have
befalet Thanen af Cawdors Död: „Hils Macbeth med hans
forrige Værdighed. Hvad han har tabt, skal Macbeth vinde.”
Hvorledes denne Bestemmelse igjen griber dramatisk ind i
Macbeths Liv, forbeholde vi os senere at omtale.

Nu henlægges Scenen paa en Hede, hvor vi see de tre
Troldqvinder igjen. Den förste Troldqvinde lover, at hun,
for en ringe Fornærmelses Skyld, vil forfölge en Sömand og
skade ham saameget, hun kan, Hun vil seile efter ham i et
Sold, som en Rotte uden Hale, og ængste ham med Storm
og Uveir saameget, som hun formaaer. Derefter fremviser
hun en Finger, der har tilhört en skibbrudden Lods, og som
hun sandsynligviis vil bruge til sine Aandebesværgelser.

Saaledes see vi alt her, hvad der ligger i
Conseqventsen af slige Skabningers Natur, at de finde deres Glæde i
del Stymprede og Sönderbrudte, i det, der er revet ud af
den organiske Sammenhæng, hvortil det hörer; thi da disse
Qvinders hele Digten og Tragten gaaer ud paa at virke for
det Onde, at tilintetgjöre Harmonien i Alt, hvad der lever:
saa maa ogsaa det, hvori denne Harmonie allerede er brudt,
være det, der mest stemmer med deres Væsen; det
Legemlige staaer her kun som et Billede paa den aandelige
Forstyrrelse, de önske at anrette,

Nu höre de pludselig Trommelyd og mærke, at Macbeth
nærmer sig, de række da hverandre Haanden og dreie sig
ni Gange i en Tryllekreds, hvorefter Macbeth og Banquo
træde ind.

Macbeths förste Ord er her ikke uden Betydning. „Saa
smuk og styg en Dag,” siger han, „har jeg aldrig seet.”
Han udtaler her langt Meer, end han selv i dette Öieblik
veed; thi denne Dag, paa hvilken han har vunden sin
skjönneste Seier, skal tillige blandt alle dem, han hidtil har
oplevet, blive den hæsligste, eftersom han först paa denne Dag
for Alvor skal give sig i de fristende Dæmoners Vold.

Men disse Ord ere og i en anden Henseende af
Vigtighed; thi Macbeth varierer her (uden at vide det) de
Udtryk, som Hexeqvinderne i den förste Scene have brugt.
Her er da den samme Leeg med Modsætningen mellem
Smukt og Stygt (<i>fair and foul</i>), og det antydes allerede ved
de valgte Udtryk, ja selv ved den blotte Klang deraf, at der
er en hemmelig Forbindelse mellem Troldqvindernes og
Macbeths Tankegang. Men er dette saa, da maa der være
noget Ondt skjult i hans Sjæl, thi kun med det Onde kunne
disse Væsener sympathisere, og kun dette kan virke
tiltrækkende paa deres Natur.

I det förste Öieblik see Macbeth og Banquo ikke
Troldqvinderne, men strax efter faaer den sidste Öie paa dem
og udbryder: „Hvo ere disse, saa visnede, saa vilde i deres
Dragt? de ligne Ingen, der paa Jorden boe, og dog de staae
derpaa,”„ o. s. v. Macbeth og Banquo nærme sig begge,
som Tieck vist meget rigtig bemærker, til den magiske Kreds,
som Troldqvinderne have slynget, men rimeligviis træder
kun Macbeth ind deri, Banquo bliver staaende udenfor;
herved angives allerede den forskjellige Virkning, Trylleriet
frembringer paa dem,

Nu henvende de tre Qvinder deres Ord til Macbeth,
Den Förste siger; „Held Dig, Macbeth, Than af Glamis!”
Den Anden: „Held Dig, Macbeth, Than af Cawdor” Den
Tredie: „Held Dig, Macbeth, der engang skal vorde Konge!”

Den Förste udtaler altsaa Noget, der alt var skeet, og
som idetmindste var Macbeth selv bekjendt; den Anden
udtaler det, der vel var skeet, men som han endnu ikke vidste;
den Tredie udtaler derimod Noget, der ikke blot var ham
ubekjendt, men som heller ikke endnu var skeet, men först
skal skee i Fremtiden. Fra det Bekjendte gaae de over til
det, der snart skal blive ham bekjendt, og derfra igjen til
det, som en fjernere Fremtid skjuler. Men naar nu Macbeth
kort efter erfarer, at den anden Toldqvindes Ord vare
ligesaa sikkre, som den Förstes, saa maa han jo derved ogsaa
ledes til den Tro, at den Tredies Ord heller ikke ville svigte,
og saaledes fanges i det Net, de have udkastet for ham.
De to förste Troldqvinders Udsagn danne da ligesom
Underlaget, ved hvis Hjelp den egentlige Spaadom först kan
frembringe den tilsigtede Virkning.

„Hvorfor forfærdes Du?” spörger Banquo; „vækker det
Din Frygt, hvad der dog klinger saa smukt?” Derpaa vender
han sig selv til Spaaqvinderne, og spörger dem, om de ikke
ogsaa have Noget at sige ham. De hilse ham da med den
Spaadom, at han skal være mindre end Macbeth og dog
större, mindre lykkelig og dog lykkeligere, at han vel ikke
selv skal vorde Konge, men dog skulle de, der nedstamme
fra ham, bære Kongekronen. Men da nu Macbeth vil vide
nöiere Besked og spörger om, hvorledes han kan blive Than
at Cawdor, da Thanen af Cawdor dog endnu lever, og
hvorledes han skal blive Konge, hvilket ikke er mindre utroligt,
da overlade de det til Fremtiden at svare paa hans
Spörgsmaal, og forsvinde.

Ligesom den hele Plante allerede er hemmelig og
uudviklet tilstede i Fröet, saa at Intet kan fremvoxe deraf, hvad
der ikke allerede som Anlæg laae skjult i dette Frö, saaledes
gaaer det ogsaa med et ægte dramatisk Kunstværk; thi
ogsaa dette er en Organisme, hvori Enden allerede uudviklet
og som Anlæg i Begyndelsen maa være tilstede. Hvad nu
nærværende Tragoedie angaaer, saa vil det fölgende vise,
at det her omtalte Moment netop er det, hvori hiint Frö
udkastes, og hvortil Alt, hvad der tidligere er skeet, kun var
en Forberedelse.

Det er kun faa Ord, der vexles imellem Macbeth og
Banquo, efterat disse Troldqvinder ere forsvundne. „Jorden
har Bobler ligesom Vandet,” siger Banquo, „disse vare
saadanne, hvorhen svandt de?” - „I Luften,” svarer Macbeth,
„og hvad der var legemligt, smelted hen som Aandepust i
Vinden,” o. s. v. Saaledes taler den, der virkelig har
oplevet, hvad han omtaler. I disse korte og afbrudte Udtryk
faae vi et sandt Billede af det, der opfylder deres Indre,
en lang Beskrivelse vilde her have slaaet det Hele ihjel.

Nu komme to skotske Herrer (Rosse og Angus) fra
Kongen og bringe Macbeth det Budskab, at han virkelig er
bleven udnævnt til Than af Cawdor. Naturligviis gjör dette
Budskab et overordentligt Indtryk paa ham. „Glamis og
Than af Cawdor,” siger han, „det Höieste staaer end tilhage.”
Kort efter synker han saa stærkt hen i sine Drömme, saa
han aldeles ikke synes at mærke, at de Andre ere tilstede.
„See, hvor han staaer henrykt [<i>rapt</i>]” udbryder Banquo. -
„Vil Skjebnen have mig til Konge,” siger Macbeth ved sig
selv, „saa kan Skjebnen krone mig, selv om jeg intet gjör
dertil.” Det er en af disse bedre Tanker, som af og til
kæmpe mod hans forbryderske Villie, men som tilsidst dog
ikke kan standse den.

Hvad der gjelder om det dramatiske Kunstværk i
Almindelighed, gjelder ogsaa om hver enkelt Characteer deri,
eftersom hver af disse jo ogsaa bör være en i sig sluttet
Organisme. Med andre Ord: den förste Indtræden af en
Characteer er det egentlige fri Moment deri, der bestemmer
de övrige, hvilke nu med indre Nödvendighed maae udvikle
sig heraf<footnote>En tilsyneladende Undtagelse forbeholde vi os siden at
betragte.</footnote>.

Det er derfor ikke uden Grund, at Digteren alt i
Begyndelsen viser os Macbeth saaledes hensunken i sine
egne Tanker, at han ganske glemmer den ydre Verden
om sig; thi saaledes som vi her i Begyndelsen see ham,
saaledes vedbliver han at vise sig igjennem det hele Stykke,
kun med den Forskjel, at det, som her var blot Vink og
Antydning, senere fremtræder i fuld Udvikling med alle sine
Consequentser.

Men er dette saa, da see vi allerede her et af
Beviserne paa den forvildede Tilstand og den store
Selvmodsigelse i Macbeths Sjæl; thi han offrer hele sin indre
Verden, som han dog ifölge sin indadvendte Characteer
fornemmelig er henviist til, for den ydre Glands, som han
ifölge sit Væsen er bortvendt fra; saaledes mærke vi da
ogsaa i det Fölgende, at han neppe seer den Pragt og
Glimmer, der omgive ham, medens han næsten bestandig,
selv midt i Verdens Tummel, er alene med sine rædselfulde
Tanker, med det Helvede, han selv har antændt i sin egen
Barm.

Uagtet Macbeth og Banquo udvortes opleve meget
Lignende, og uagtet de begge hilses med Spaadomme, der
vel ere istand til at virke paa deres Ærgjærrighed og friste
dem til det Onde, saa mærke vi dog snart en
gjennemgribende Modsætning imellem dem. Macbeth giver nemlig
efter for Fristelsen, hvorimod Banquo, uagtet heller ikke
han, som vi skulle see, ganske gaaer fri for det Ondes
Anfægtelser, dog seirer derover. Deraf kunne vi vel med
temmelig Sikkerhed slutte, at der, som vi alt ovenfor med
andre Grunde troe at have godtgjort, har været en
tidligere Disposition hos Macbeth (en hemmelig Fordærvelse i
hans Sjæl), der gjorde ham mere modtagelig for det Ondes
Smitte, og at denne Disposition ikke saaledes har været
udviklet hos Banquo.

Men hvorfor fremstilles blot Macbeth her som den, der
lod sig forlokke til det Onde, da dog Historien lærer, at
Banquo var ligesaa skyldig som han? Dette skeer, siger
Malone (i sine Anmærkninger til tredie Akt af Macbeth), for
at smigre den da regjerende Kong Jacob, der nedstammede
i lige Linie fra Banquo. Hvis Shakspeare havde ladet noget
Væsentligt i sin Tragoedie afhænge af saadanne Grunde, da
havde han ladet sig bestemme af det, der med Hensyn til
hans Kunstværk var aldeles yderligt og tilfældigt, og som
fölgelig den, der i Sandhed skal fortjene Navn af Digter, ikke
bör bestemmes af. Men det er ikke förste Gang, at hiin
Kunstdommer, naar han omtaler Shakspeare, har forvexlet et
ydre Motiv med et indre. Den sande Grund, der bestemte
Shakspeare, var uden Tvivl den, at hans Kunstværk kun vilde
have været ilde tjent med to Helte, der stræbte til et og
samme Maal. Der gives vel faa Digtere, der bedre end
Shakspeare, have begrebet, af hvor stor Vigtighed
Charakterernes Modsætning er, ikke blot for at frembringe de
dramatiske Sammenstöd, men ogsaa for at belyse Grundtanken
fra forskjellige Sider, og for at give den dens fuldstændige
Udvikling. Derfor er det da vel, at han, uden her at bryde
sig om den ydre Historie, lader Banquo seire over Fristelsen,
medens Macbeth ligger under derfor. Om nu Digteren
ogsaa, forsaavidt hans Fremstilling ikke led derunder, kan have
anvendt et Slags Forsigtighed, der mere vedkom hans
Forhold som Undersaat end som Kunstner, det er Noget, som
her aldeles ikke kommer os ved.

Netop i hiint Öieblik, hvori Macbeth og Banquo staae
hinanden saa nær, ligger Grunden til deres fremtidige
Adskillelse; thi Macbeth maa nödvendig foruroliges ved de Ord,
hvormed Spaaqvinderne hilse Banquo, og det saameget
desstærkere, jo mere Tiden lærer ham, at de have spaaet sandt
med Hensyn til ham selv. „De hilsede ham som Fader til
mange Konger,” siger han i tredie Akt, „i min Haand lagde
de kun et ufrugtbart Scepter."

Saa rigt er altsaa dette förste Moment, hvorfra den
egentlige Handling tager sin Begyndelse, at Macbeths Stilling i de
forskjelligste Retninger, med Hensyn til Spaaqvinderne, med
Hensyn til Kongen, med Hensyn til Banquo og med Hensyn
til hans egen hele Fremtid derved bestemmes.

Den næste Scene er ganske lille, den er kun en Biscene,
hvori Handlingen ikke rykker videre frem, og dog fortjener
den vei, at vi dvæle et Par Öieblikke derved; thi det er
ogsaa en af dem, hvori Digteren giver et Beviis paa,
hvilken Rigdom han er istand til at nedlægge selv i de Optrin,
der udvortes synes ubetydelige, og som de fleste Læsere
sandsynligviis ville glide let forbi, uden at værdige dem
nogen synderlig Opmærksomhed.

I denne Scene optræder igjen Kong Duncan med Fölge;
vi erfare nu, at den forrige Than af Cawdor alt har betalt
sit Oprör med Livet. „Jeg har talt med En, der saae ham
döe,” siger Malcolm (Kongens ældste Sön), „og der fortalte,
at han ærlig skriftede sit Forræderi, anraabte Eders Höiheds
Naade og viste dyb Anger. Intet i hans Liv anstod ham
saa vel, som hans Opförsel, da han forlod det.” Denne
Mand altsaa, hvis Sjæl var betynget med en saadan Bröde,
der havde tabt al sin ydre Glands, al sin Anseelse i Verden,
og der maatte lide en bitter og skjændselfuld Död, han kunde
saaledes endnu, uagtet sin svare Synd, haabe, at han skulde
finde Tilgivelse hisset; Macbeth derimod, der havde arvet al
hans ydre Værdighed, der glimrede som en Helt i Verdens
Öine, og der var hædret med sin Konges höieste Gunst, han
skjulte dog det i sit Indre, der var langt forfærdeligere, end
Alt hvad hiin havde gjort sig skyldig i. Hvo, der forstaaer
at skjelne mellem Skin og Sandhed, vilde ikke hellere gaae
Döden imöde, saaledes som hiin i Stövet nedstyrtede Mand,
end han vilde dele den forfærdelige Fortabelse, den
glimrende Elendighed, som deri udvortes lykkelige, den endnu
af Verden höit beundrede Macbeth gik imöde? Rigtignok
udtaler ikke Digteren her sin Mening ligefrem med Ord, men
han lader Gjerningen tale, han opstiller de to Livsbilleder
i deres Modsætning ved hinandens Side, og overlader det
nu til os selv, om vi ere istand til at fölge hans Tanker og
at forstaae hans Mening eller ikke.

Den, der vil læses af Efterverdenen, siger Lichtenberg,
maa ikke fortryde paa at henkaste Vink, hvoraf Andre kunde
udspinde hele Böger, i en eller anden Krog af sit Værk.
Dette kommer man meget ofte til at tænke paa, naar man
sysselsætter sig med Shakspeare. Men det forstaaer sig, for
at kunne henkaste slige Vink, skal man være Herre over
uendelige Rigdomme, en middelmaadig Formue vilde ved en
saadan Ödselhed snart udtömmes.

„Der er ingen Kunst,” siger Kongen mod Enden af den
omtalte Scene, „der lærer os af et Ansigt at udfinde Sjælens
Sammensætning. Han” [den forrige Than af Cawdor) „var
en Mand, paa hvem jeg byggede med ubetinget Tillid.”
Heller ikke disse Ord staae her uden Hensigt. Kongen har
nu seet Exempel paa, hvor farligt det er ubetinget at bygge
paa den, hvis Indre man ikke fuldkommen kjender. Han
var saaledes allerede engang advaret, og dog begaaer han
kort efter den samme Feil med Hensyn til Macbeth, der i
næste Scene træder ind. Han erklærer nu, at han strax vil
besöge Macbeth paa hans Borg; „han er saa ædel,” siger han
til Banquo, „at prise ham, det er min Lyst,” o. s. v.. Hvor
mange Dyder end Kongen forresten har, saa synes det da
vel afgjort, at han neppe skuer ret dybt i deres Hjerter, som
han saaledes uden Forbehold overgiver sig til. Ogsaa her
henpeger da Digteren paa den hemmelige Traad, der
sammenknytter vore Handlinger, saa at selv den, der forholdsviis
maa kaldes uskyldig, oftere, end man troer, ved sin egen
Uforsigtighed og Mangel af Klogskab aabner Porten for den
Ulykke, hvoraf han hjemsöges.

Enhver slig Oplysning med Hensyn til Charactererne
henlægger Shakspeare som oftest til de förste Scener, hvori
disse optræde. I Almindelighed lader han sig her nöie med
korte Antydninger, der ligesom uvilkaarligt springe over
Vedkommendes Læber, og det er kun sjeldent, at han
udbreder sig vidtlöftigere derover. Men hvis vi ere istand til
at forstaae disse Antydninger, da ville vi tidt mærke, at den
hele Characteer alt hemmelig i dem er tilstede.

Nu forandres Scenen til et Kammer i Macbeths Borg.
Lady Macbeth kommer ind med et Brev, hvori Macbeth
melder hende Troldqvindernes Udsagn, og hvorledes disse
allerede tildeels vare gaaede i Opfyldelse. Hun udbryder da:
„Glamis er Du og Cawdor, og skal vorde, hvad Dig er
lovet, dog frygter jeg Din Natur - -Du önsker ei at spille
falsk, og vil dog med Uret vinde. — — Skynd Dig, at jeg
kan helde mit Mod i Dit Öre og betvinge med min kjække
Tunge alt det, der holder Dig tilbage fra at gribe den gyldne
Ring.”

Det synes tidt, som der i dette Drama, hvad vi videre
skulle omtale i det Fölgende, var usynlige Magter tilstede,
der sörgede for, at Beslutning og Udförelse saa hurtig, som
muligt, kunde fölge paa hinanden. Neppe staaer Forsættet
fast i Lady Macbeths Bryst, för ogsaa Leiligheden til
Fuldbyrdelse ligesom af sig selv falder hende i Hænderne. Der
kommer nemlig et Bud, som beretter, at Kongen samme Nat
vil indfinde sig paa Macbeths Borg. Lady Macbeth selv
svimler næsten ved denne Tanke, og vil i Begyndelsen neppe
troe det, men da hun omsider har overbeviist sig derom,
saa udbryder hun i en Monolog, hvori en halv afsindig
Ærgjerrighed synes at have faaet Röst og Stemme,

Det er en bekjendt Sag, at Qvinderne, naar de först ere
skredne ud over Qvindelighedens Grændser og have
tiltrodset sig den Frækhed, som et saadant Skridt forudsætter,
meget ofte gaae videre paa Forvildelsens og Forbrydelsens Vei
end Mændene, og vi behöve blot at henpege paa hine
blodtörstige Skabninger i den franske Revolution, der ledsagede
Slagtofferne til Guillotinen og opförte deres vilde Dandse
derunder, for at godtgjöre vor Paastand. Dette lader sig
vel ogsaa anvende paa Lady Macbeth, der nu med et Slags
vild Besværgelse söger Hjelp hos Dybets Magter. Hun kalder
paa de Aander, der lure paa Mordtanker og beder dem at
fylde hende fra Hoved til Taa med den rædselfuldeste
Grumhed og spærre hver Adgang for Medlidenhed; ja hun
opfordrer dem til at komme til hendes Bryst og til at drikke
hendes Mælk som Galde. Saaledes vil hun da, som det lader,
fylde de onde Aander med en endnu bittrere Grusomhed,
end den, hvoraf de tidligere vare gjennemtrængte. Denne
convulsiviske üiction höre vi flere Gange i hendes Mund,
naar det gjelder om at kæmpe mod Macbeths bedre Natur,
og om at overvinde den Sky for det Onde, der endnu i
Begyndeisen kunde standse ham paa hans Vei.

Vi begribe da vel, at hun, hvis Sjæl er saa overfyldt
med onde Tanker, og der har saa faa Betænkeligheder med
Hensyn til Udföreisen deraf, maa virke med stor Kraft paa
Macbeth, uagtet han, eller snarere netop fordi han, endnu
ikke er sunken saa dybt som hun; thi den faste Characteer
har bestandig (saavel i Godt som i Ondt) en stor Overvægt
over den vaklende.

Hvad der endnu formerer hendes Magt over ham, er,
at han netop vender hjem i det Öieblik, da hendes vilde
Ærgjerrighed har naaet den frygtelige Höide, vi ovenfor
omtalte. Hun modtager ham strax med en Lykønskning til
hans tilkommende Storhed. Macbeth bekræfter da
Efterretningen om Kongens Ankomst. „Og naar vender han tilbage?”
spörger hun. „I Morgen, saa tænker han,” svarer Macbeth.
„O, aldrig skal Solen skue denne Morgen,” svarer hun igjen.
Herpaa giver Macbeth et halvt undvigende Svar: „Vi skulle
tale videre derom.” Dette passer meget godt til den Vaklen,
der endnu er i hans Sjæl. Lady Macbeth synes imidlertid
vis paa sin Seier, og formaner ham blot til, at han ikke skal
lade sit Aasyn vække Frygt og Mistro; derefter gaae de
begge bort.

Naar vi nu ville betragte de Scener, hvori Macbeth
allerede för Mordet fremtræder, saa ville vi see, at selv der,
hvor udvortes Lidet eller Intet skeer, er der dog en
bestandig indre, sjælelig Bevægelse, saa at han aldrig staaer ganske
paa samme Plads mod Enden af en Scene, som i
Begyndelsen deraf.

Denne indre Udvikling er vel ogsaa det Væsentlige i
det sande Drama, det er ligeledes den, der giver den
egentlige og sande Spænding; thi den sande dramatiske Virkning
kan, ifölge det ovenfor Udviklede, neppe bestaae deri, at
Optrin henkastes paa Scenen, der aldeles ikke have deres
Udspring i det Foregaaende, og der blot skulle bringe
Tilskuerne til at studse, dette kan höist hun fortjene Navn af
den slette Overraskelse; men den opstaaer snarere deraf,
at det, som uudviklet er i Stykkets og Characterernes
Begyndelse, lidt efter lidt udfolder sig og træder frem i sin
Udvikling. Med andre Ord: Digteren maa udfolde det Hele
saaledes, at Tilskueren eller Læseren, uagtet der er en streng
indre Nödvendighed, hvormed det fremvoxer af sin dybeste
Grund, dog ikke desmindre gribes af den poetiske Kraft og
Fylde, hvormed det skeer. Da fremtræder nemlig den sande
Overraskelse, ligesom i et Tordenveir, hvori man længe har
seet Skyerne samle sig og vorde dunklere, og hvori man
dog tilsidst gribes og overvældes af den uhyre Magt og den
majestætiske Rædsel, hvormed Udbruddet kommer, saa at
Forventningen paa engang baade opfyldes og overgaaes.

Uagtet Coloriten i dette Drama nödvendig, ifölge dets
Indhold, maa være dunkel, saa har Digteren dog sörget for,
at et og andet lysere Solglimt, hvor det er muligt, kunde
bryde igjennem. Et saadant Lysglimt see vi i den fölgende
Seene, der iövrigt kun bestaaer i faa Linier, og der, ifölge
denne Tragoedies sammentrængte Natur, vanskelig kunde
være længere.

I denne Scene kommer Duncan, ledsaget af sine
Sönner, af Banquo og flere fornemme Herrer, for at gjeste
Macbeth, og standser nu et Öieblik udenfor hans Bopæl. Han
bemærker da, at Luften er mild, der omgiver den.
„Sommergjesten, den tempelbeboende Svale viser ved sin
Forkjærlighed til Stedet, at en himmelsk Duft aander her,” svarer
Banquo, „der er ingen Fremspringning, Frise, Pille eller
Vraa, hvor ikke denne Fugl har bygget sin hængende Seng
og Vugge.”

Uden ligefrem at udtale det, henpeger da Digteren her
igjen paa, hvorledes Skin og Sandhed staae i Modsætning til
hinanden. De förste af Slottets Beboere, som Kongen möder,
ere netop de Fugle, der fremfor alle kunne betragtes som
Sindbilleder paa Gjestfrihed. Denne Gjestfrihed har maaskee
ogsaa i forrige Tider hersket her, men nu er Alt forandret.
Udenfor tyder Alt paa Fred og venlig Modtagelse; indenfor
ere de prægtige Haller forvandlede til Skjulesteder, hvor
Mordets Aander, som Lady Macbeth nylig paakaldte, og de
Rædsler, der flygte for Dagslyset, have fundet et passende
Hjem. Men her ligesom ovenfor taler Digteren til os i Tegn
og Billeder, og det overlades atter til os selv, om vi kunne
forstaae dem eller ei.

Muligt er det, at der endnu ligger noget Meer i denne
Scene, dog vove vi ikke at paastaae, at Digteren ligefrem
har tænkt derpaa; det er maaskee snarere Noget, der
ligesom af sig selv fremspringer af Stykkets dybe Grund. Det
forundes nemlig endnu Kongen til Afsked, for han skrider
ind i den Bolig, hvor Döden venter ham, at kaste et Blik ud
over den milde Aften, der gjennemaandes af en himmelsk
Luft, og over hvilken den dalende Sol udkaster sin Glands.
Ligger der ikke heri en sagte Hentydning paa, at han, efter
med sit Liv at have betalt sin jordiske Skyld (sin
Uforsigtighed nemlig, der vel kan forspilde den jordiske Tilværelse,
men ikke den himmelske Fred), skal indgaae i et saadant
himmelsk Fredens Rige, hvorhen Forræderiets Haand ikke
naaer, og hvor et höiere Lys har sit Hjem, af hvilket han
her kun saae en ringe Afglands?

Nu træder Lady Macbeth sin höie Gjest imöde. I denne
Scene söger hun praktisk at anvende de Regler, hun
tidligere har givet Macbeth, og at fremhykle dyb Hengivenhed
og Taknemmelighed; men det lykkes dog ikke ret, thi det
er en sögt og overdreven Tale, hun förer. Og det kunde da
heller ikke være anderledes, hvis Skildringen skulde være
rigtig; thi hvad der ikke kommer fra Hjertet, det söger
bestandig forgjæves at finde det Udtryk, som Hjertet alene kan
give, og hvor Sandhed og Natur mangle, der maa Sminke
træde isteden derfor.

Derpaa gaaer Kongen og hans Fölge ind med Lady
Macbeth. — Strax efter kommer Macbeth, hvis urolige Aand
ikke tillader ham at dvæle i Kongens Nærhed. Nu höres en
af de Monologer, hvori Shakspeare i Almindelighed viser et
saa stort Mesterskab, og hvori der aabenbarer sig Noget i
Macbeths Sjæl, der hidtil ikke ret har faaet Lov til at
yttre sig.

Vi bemærkede ovenfor, at det Moment, hvori en
Characteer fremtræder, maa betragtes som Frihedens, og at
Characteren siden efter med en indre Nödvendighed maa udvikle
sig heraf, „ligesom Uhre,” siger Goethe netop med Hensyn
til Shakspeares Characteertegning, „hvori Uhrkassen og Skiven
ere af Krystal, og hvori Hjulværket, der driver det Hele,
kan sees.”

Dette er nu vel sandt, imidlertid er en Characteer dog
ingenlunde nogen Abstraction, den er ikke noget blot Udtryk
for en eneste Egenskab, for en eneste Stemning eller
Retning. Tværtimod, en Characteer er jo Udtrykket for en
Menneskesjæl; men i en saadan er der jo en Mangfoldighed
af Egenskaber og Anlæg, en Fylde af Kræfter, ja en heel
Verden tilstede, saaledes at et uendeligt Liv, der strækker
sig langt udenfor denne Jord, kan udvikle sig deraf. Men
det gaaer her ligesom i et Musikstykke, hvori, trods al
Mangfoldighed, dog visse Grundaccorder maae klinge igjennem,
eller hvori, uagtet alle Variationer, dog et bestemt Thema
vender tilbage. Til disse Grundaccorder, eller til dette Thema,
svarer nu netop det Charaeteristiske i Sjælen, under hvilket
alt det Övrige maa underordne sig, og det er det, der giver
det Hele sit Præg og sin Holdning.<footnote>Jvf. Vorschule der Aesthetik v. Jean Paul II. § 53.</footnote>

Skal nu saaledes enhver Characteer (som det finder
Sted i Livet, og som det idetmindste tilnærmelsesviis bör
skee i Poesien) være den herskende Magt i hele den Verden,
som Menneskesjælen indeslutter, da kan jo Intet af det, der
hörer til det almindelig Menneskelige, deri ganske mangle.
Fölgelig maa enhver Characteer ogsaa omfatte og beherske
selv det, der, hvis det fik Lov til at raade, vilde danne dens
egen Modsætning. Altsaa vil selv i den Onde Anlægget til
noget Bedre være tilstede, og omvendt: men det kan slumre,
det kan være tilbagetrængt, svækket og undertrykt, ja det
kan være nedsat til saa lav Potens, at det i lang Tid aldeles
ikke mærkes. Ikke desmindre maa der dog kunne
fremtræde Öieblikke, hvori det, som ellers er overvundet, ved
et pludseligt Omslag kan synes at vinde Magten. Saaledes
har jo den Hidsige Öieblikke, hvori han kan synes mild og
stille; den, der kold leger med Tusindes Liv, kan dog
undertiden vise sig skaansom mod en Enkelt, o. s. v. Hvo
der da, saavidt muligt, vil gjengive den hele virkelige Fylde,
som en Characteer omfatter, bör vel ogsaa, naar Leiligheden
er der, tage Hensyn hertil og lade det komme til Orde, der
ellers kun sjelden faaer Lov til at yttre sig.

Denne Modsætning maa vel især gjöre sig gjeldende
hos en Mand som Macbeth, hvis Blik ikke blot er indadvendt,
saa han skuer dybt ned i sit eget Bryst, men som Digteren
desuden alt fra Begyndelsen af har henstillet i et Slags
Dilemna, hvori han efter sin Hustrus Ord, „endnu fölte Sky
for at gjöre, hvad han dog ikke Önskede ugjort.” Dette maae
vi vei erindre, naar vi ville forstaae saavel den fölgende
Monolog som flere Steder, hvor hiin omtalte Modsætning
svagere eller stærkere kommer til Orde.

„Var det gjort, naar det var gjort,” udbryder han, „da
var det bedre, det gjordes strax. — — Han er her med
dobbel Tiltro, först fordi jeg er hans Slægtning og hans
Undersaat, begge stærke mod saadan Daad. dernæst er jeg hans
Vært, som burde lukke Dören for hans Mordere, og ikke
selv före Kniven. Dernæst har denne Duncan baaren sin
Værdighed med saadan Mildhed, — — at Medlidenheden,
som et nögent, nyfödt Barn, ridende paa Stormen, eller
Himlens Cherubim paa Luftens usynlige Gangere, ville blæse denne
Rædselsdaad i Alles Öine, indtil Taarer drukne Vindene.”

Denne Dobbelthed, disse Samvittighedsnag, der endnu
vorde hörlige midt i Fordærvelsen, er det netop, der endnu
længe vækker Interesse for Macbeth, og fremlokker vor
Medlidenhed. Uagtet han alt svimler over Dybets Svælg, saa er
det dog endnu, ligesom om en Engel fra Himlen stod ham
nær og tilbagekaldte Mindet om bedre Tider, og det i Toner
saa dybe, saa indtrængende, saa fulde af Veemod, at vi,
uagtet Alt, hvad der taler derimod, og skjöndt Afgrunden
alt ligger aaben for hans Födder, dog endnu næsten troe
paa Muligheden af hans Frelse.

Efter at hiin Monolog er til Ende, kommer Lady
Macbeth og sporger, hvorfor han har forladt Salen. uYi ville
ikke gaae videre i denne Sag," siger Macbeth, aKongen har
belönnet mig, og jeg har kjöbt mig gylden Agtelse hos Alle, der
bör bæres i sin nyeste Glands, og ikke saaledes kastes bort."

Nu tiltaler hun ham med den bittreste Haan og yttrer
den dybeste Foragt for hans Vankelmod. „Jeg beder Dig,
ti!” svarer Macbeth, „Jeg vover Alt, hvad der sömmer en
Mand, hvo der vover meer, er Ingen.”

Af Alt, hvad han i denne Retning udtaler, mærkes det
vel, at der ikke findes Nogen, der bedre end Macbeth selv
er istand til at tale mod den Udaad, han grubler over. Men
det er dog forgjeves. Det Gode, der rörer sig i ham,
vorder snart dæmpet, saavel af hans egen Ærgjerrighed, som
af den onde Dæmon ved hans Side, saa at han tilsidst ikke
har anden Indvending end de Ord: „Hvis det mislykkes!”
Ogsaa i denne Henseende veed hun at berolige ham, og han
er nu fast bestemt til at fuldbyrde den onde Gjerning.

*

I Begyndelsen af anden Akt træder Banquo ind med sin
Sön (Fleance). Maanen er gaaet ned, det er mörk Midnat.
„En blytung Lyst til Sövn hviler paa mig,” siger Banquo,
„men jeg vil nödig sove. Naadige Magter, dæmper i mig
de onde Tanker, som Naturen giver Plads i Sövne!” Nu
kommer ogsaa Macbeth, og Banquo tilstaaer da, at han nylig
Har drömt om Troldsöstrene. Saaledes see vi vel, af hvad
Natur de onde Tanker vare, som han nylig bad om at
befries fra. Han har staaet altfor nær ved hine Qvinders
Tryllekreds, til at han ganske skulde gaae fri for Anfegtelser
af Ærgjerrighedens Dæmon; men hans ædlere Villie er endnu
saa stærk, at han seirer derover. Saaledes lader Digteren
den ene Characteer tjene til Folie for den anden, for at
denne endnu stærkere kan udpræge sig for vort Öie.

Kort efter gaaer Banquo, og Macbeth staaer alene
tilbage; vi blive da Tilhörere ved en Monolog, der danner et
Sidestykke og dog tillige en Modsætning til den foregaaende,
og hvori de onde Tanker bryde frem med en saadan Magt,
at vi vel see, der nu ingen Mulighed er til at standse ham
paa den Vei, han vil gaae.

Der gives et Slags Naturalisme, der vei ogsaa af og til
i vor Tid gjör sig gjeldende, og som ligefrem forlanger, at
Monologen skal udelukkes af den dramatiske Fremstilling, da
jo dog Ingen i Virkeligheden taler saaledes med sig selv. Dette
beroer uden Tvivl paa en Forvexling af den ydre Virkelighed
med den indre Sandhed. I den ydre Virkelighed anvendes
Ordet ofte, som vi alt tidligere have bemærket, til at skjule
det, der boer inderst i Menneskets Bryst, og til at lade et
betydningslöst Skin træde i Sandhedens Sted. Men nu er det
jo netop en af Digterens vigtigste Opgaver at adsprede dette
Skin, det er hans Pligt at gjengive Menneskets Historie i
dristigere Stiil og med dybere Træk, saa at alt det
Uvæsentlige, den ydre Convenients, de hule Phraser, hvormed
Menneskene saa tidt söge at bedrage hverandre, blive til Skamme
og vises i deres Intethed, og saa at kun den indre Sandhed
bliver tilbage. Digteren, der laaner selv de lavere
Naturskabninger Ord og Tale, for at de derigjennem kunne
udtrykke deres Væsen, skulde han ikke have den samme Ret
med Hensyn til Menneskenes ellers skjulte Tanker? Vel er
det sandt, at Mennesket sjelden, naar det er alene, udtaler
sine Tanker höit, saaledes som Dramatikerne lade det skee,
men det tænker dem dog, og Digteren gjör ikke Andet end
at lade disse Tanker fremtræde hörlige for os. Idet vi
saaledes lytte til Sjælens stille Hvisken i Eensomheden, til
Hjertets hemmelige Tale med sig selv, lære vi först ret at
forstaae den dybeste og förste Grund til de Handlinger, der
siden fremtræde; og vi behöve blot at læse denne Monolog,
saavelsom den, vi ovenfor omtalte, for at see, hvad
Monologen kan blive til under en god Digters Hænder, og hvor
umuligt det vilde være ved noget andet Middel saa
fuldstændigt at belyse de hemmelige Labyrinther i Sjælen, som
Vedkommende gjerne vilde dække med Tausheds Nat.

I denne Stund, da Macbeth er alene med sit blodige
Forsæt, er det ligesom Mordtanken traadte ud af hans Bryst
og svævede som en Vision for hans Öie. Han seer nemlig,
eller troer at see, en Dolk i Luften, der synes, at ville lede
ham paa Vei; han griber efter den, men forgjeves.
Pludselig troer han at see Blodsdraaber derpaa, som ikke för vare
der. Men strax efter siger han: „Der er ikke nogen saadan
Ting, det er mit blodige Arbeid, som lærer mit Öie dette.”
Nu trænge Billederne frem af hans Sjæl, ligesom Febersyner,
de udföres mange Gange kun halvt, og det ene slippes for
det andet. Den, der vil kalde dette ucorrect, viser kun, at
han ikke er istand til at fölge Digteren. Her er
Ucorrectheden netop det Correcte; de drömmeagtige, hurtigvexlende,
sönderbrudte, halvudförte Billeder ere netop det sande
Udtryk for den febervilde, halvafsindige Tilstand, hvori
Macbeth nu befinder sig. Omsider hörer han en Klokke slaae.
„Klokken kalder mig,” udbryder han, „hör den ikke, Duncan!
det er dens Gravlyd, der stævner Dig til Himlen eller
Helved!” Med disse Ord iler han bort for at udföre Mordet.

At Macbeth har denne Vision, at han seer denne Dolk,
kan meget godt forklares paa den naturlige Vei af hans
exalterede Stemning, og det saameget deslettere, da det
synes ganske i sin Orden, at en saadan indadvendt
Characteer, der lever mere i sine mörke Drömme end i den ydre
Virkelighed, billedlig anskuer sine egne Tanker. Imidlertid
kunde dog Sagen ogsaa betragtes fra en anden Side. Mellem
en slig colossal Forbryder og mellem de onde Aander i
Dybet kunde der vel, ifölge den Tankegang, der ligger til
Grund for dette Digt, være knyttet et Baand, der ved slige
vigtige Leiligheder maatte drage dem frem af deres Skjulesteder.
Der findes jo virkelig Steder i dette Drama, hvor det synes,
som om Afgrundens Porte vare sprungne op, og som om
Syner fra Underverdenen stege frem deraf, viste sig et
Öieblik og forsvandt uden Hensyn til Andet, end til de
hemmelige Love og Tiltrækninger, de ifölge deres Natur maae
lyde. Hvis noget Lignende nu ogsaa her var Digterens
Mening, da kunde man vel tænke sig, at en usynlig Skare var
tilstede, der holdt Dolken i Veiret for Macbeths Öine og lod
Blodsdraaberne komme frem derpaa, og skred foran ham
paa den Vei, der förte til Kongens Kammer. Overhovedet
tör man vel paastaae, at de meest poetiske Fremstillinger i
denne Retning ere de, der tillade en dobbelt Forklaring; at
iövrigt Forbrydere med stærk Phantasie let blive Visionairer,
derpaa kan man anföre flere Exempler.

Da Macbeth selv siden efter siger, at han er stegen ned
fra Kongens Værelse, maa man vel antage, at denne ligger
ovenpaa, og at Macbeth stiger op for at naae hans
Kammer<footnote>Jvf. Tiecks Bemærkninger til Schlegels Overs. af Shakspeare.
9de Deel.</footnote>. Naar han er borte, træder Lady Macbeth ind.

„Hvad der berusede dem,” siger hun, „har givet mig
Dristighed, hvad der bedövede dem, har givet mig Ild.”
Altsaa har hun ogsaa legemlig sögt at sætte sig ind i den
berusede Tilstand, hvori hun allerede tidligere aandelig
befandt sig. „Han er ifærd dermed,” bliver hun ved, „Dörene
ere aabne. - - - Jeg har blandet en Drik for dem” (for
Tjenerne), „saa Död og Natur ville stride, om de leve eller ei.”

Nu kommer Macbeth, der troer at have hört Larm, frem
paa en Altan og raaber ned: „Hvem er der? hvad er det?”
Derpaa styrter han ind igjen for at fuldbringe Mordet.
Saaledes antager idetmindste Tieck, og det vilde sikkert gjöre
en stærk dramatisk Virkning, hvis det blev spillet saaledes.
Efter Malone raaber Macbeth hine Ord indenfor i Kongens
Kammer.

Ved dette Udraab forfærdes naturligviis Lady Macbeth.
Det Usikkre i Situationen, hvori Död og Liv, Frelse eller
Undergang afhænger af, om et eneste Fodtrin, om den mindste
Lyd höres eller ei, træder saaledes saa anskueligt, som
muligt frem. „O vee!” udbryder hun, „Jeg frygter, de ere
vaagnede. Forsöget, ikke Gjerningen, styrter os i
Undergang. - Jeg lagde Dolkene færdige, han kunde ikke
forfeile dem. - Hvis han ikke havde lignet min Fader saa
stærkt, da han sov, saa havde jeg selv gjort det.”

Ved disse Ord viser Lady Macbeth dog, hvad vi ellers
kun sjelden see, at der endnu er Noget i hendes Bryst, der
ligner en menneskelig Fölelse. Iövrigt seer man ikke
legemligt, hvad der foregaaer, men man oplever det paa anden
Haand, ved at lytte til hendes Udraab og til hendes afbrudte
Tale, og ved at see hendes Angst. Og dette er sikkert langt
mere poetisk gribende, end det legemlige Syn her vilde have
været; thi det Væsentlige i den dramatiske Handling er,
som sagt, bestandig det, der foregaaer i den menneskelige
Sjæl, og hvad der udvortes skeer, faaer kun sin Betydning
derved, at det enten som Aarsag eller som Virkning knytter
sig hertil.

Her er atter et Beviis paa, at det Ucorreete i visse
Tilfælde kan være det eneste Rigtige. „<sp>Han</sp> kunde ikke
forfeile dem” (Dolkene), siger Lady Macbeth, „hvis <sp>han</sp> ikke
havde lignet min Fader saameget, da havde jeg selv gjort
det. Snart betyder da „<sp>Han</sp>" Macbeth, snart igjen betyder
det Kongen. Denne Forvirring i Talen antyder netop paa
den naturligste Maade den Forvirring, hvori hun er, og den
Hurtighed, hvormed den ene Tanke jager den anden i
hendes Sjæl.

Nu vender Macbeth tilbage. „Jeg har gjort denne
Gjerning,” siger han, „hörte Du ingen Larm?” — Lady Macbeth:
„Jeg hörte Uglens Skrig og Faarekyllinger Klage.” —
Macbeth: „Naar?” — Lady Macbeth: „Nu.” — Macbeth: „Da jeg
steg ned?” — Lady Macbeth: „Ja.” — Af disse Replikker
er det vel aabenbart, at Tieck har Ret, naar han paastaaer,
at baade Macbeth og Lady Macbeth staae ligesom bedövede
strax efter denne Gjerning, og at Ingen af dem i Begyndeisen
ret veed, hvad han selv siger.

Denne Scene maa sikkert henregnes mellem dem, som
neppe nogen Anden, end Shakspeare kunde have skrevet.
Endnu engang, uagtet den uhyre Rædselsdaad alt er
fuldbragt, höre vi hiin veemodige, klagende Röst, der synes at
komme fraoven og fra en bedre Aand, skjöndt den dog
opstiger af Macbeths eget Indre.

Hans Opmærksomhed er her som sædvanligt aldeles
indadvendt, han tænker kun paa, hvad der er skeet. „Det
er et sörgeligt Syn,” udbryder han, „den Ene loe i Sövne,
den Anden skreg Mord.” — Kort efter siger han: „Mig syntes,
jeg hörte en Stemme sige: „Sov ikke meer! Macbeth myrder
Sövnen, den uskyldige Sövn, Sövnen, der udjevner Sorgens
forviklede Traad, Döden i hver Dags Liv, det tunge Arbeides
Bad, de saarede Hjerters Balsom, den store Naturs anden
Anretning, det fornemste Næringsmiddel i Livets Fest.” —
Lady Macbeth: „Hvad mener Du?” — Macbeth: „Det raabte
bestandig gjennem det hele Huus: „sov ikke mere, Macbeth
har myrdet Sövnen; derfor skal Cawdor aldrig sove meer,
Macbeth skal aldrig sove meer.”

Hvilket dybt Vidnesbyrd imod sig selv giver han ikke
i disse Ord! Men til samme Tid er det ogsaa, ligesom hans
gode Engel, der vidste, hvad der i ham er gaaet til Grunde,
endnu til Afsked istemmer en höi Klagesang over ham. Lige
til Enden af denne Scene höre vi endnu disse gribende og
veemodige Toner, siden forstumme de, og der höres snart
en anden Röst, der er meget forskjellig fra dem.

Ogsaa Lady Macbeth har igjen et Öieblik, hvori hun
maa give Sandheden dens Ret. „Denne Gjerning maa ikke
betragtes paa saadan Viis,” siger hun, „thi saaledes vil det
gjöre os vanvittige.”

Disse sagte Vink om at noget Menneskeligt ogsaa rörer
sig i hendes Bryst, ere med Hensyn til den senere
Udvikling af hendes Characteer af stor Vigtighed, thi kun ved
Hjelp af dem knyttes der en Forbindelse mellem hendes
tidligere Væsen og den Tilstand, hvori hun viser sig kort för
sin Död.

Medens Lady Macbeth er gaaet op i Kongens Værelse,
for at lægge de blodige Dolke tilbage, som Macbeth i sin
Forvildelse har bragt ned, höres der en Banken paa den
söndre Port; neppe er da Gjerningen skeet, för det er
ligesom Nattens Aander ikke længer vilde skjule den. Nu
vender Lady Macbeth tilbage. „En Smule Vand,” siger hun,
„vil rense os fra denne Daad, hvor let er den da!” Macbeth
har dog en anden Mening derom. „Kan hele den store
Neptuns Ocean,” udbryder han, „vaske dette Blod af min Haand?”
„Væk Duncan op med Din Banken,” siger han tilsidst, idet
han gaaer bort, „jeg vilde önske Du kunde det.”

Derefter træder en Portner ind, i hvem Shakspeare
rimeligviis har villet give os et Billede paa den Tilstand,
hvori det hele Tjenerskab befinder sig. Iövrigt söger han
tidt ved slige Scener at give et Slags Hvilepunkt, hvor Sjælen
igjen kan aande friere og samle Spændkraft til det, der
forestaaer. De plumpe Indfald, hvori denne Portner giver sin
Ærgrelse Luft over at være bleven forstyrret i sin Ro,
hentyde just ikke paa, at Digteren i ham har villet fremstille
nogen ideal Skikkelse. Schiller (der ikke ynder slige
Fremstillinger, hvori den lavere Natur uden Slör er gjengivet, og
hvori Digterens fornemste Fortjeneste bestaaer deri, at
Billedet ligesom er skaaret ud af Livet selv) har i sin
Oversættelse af Macbeth henstillet en anden Figur i hiin Portners
Sted. Schillers Portner er en from Mand, som det lader,
der synger en gudelig Sang og ingenlunde vil lukke Porten
op, för den er til Ende. Den Sang, han synger, er ogsaa
virkelig smuk saaledes, som man kunde vente den fra en
saa stor Digters Haand, om den derimod saa ganske passer
her, det er et andet Spörgsmaal.

Hvis Portneren havde været saa gudelig stemt, som
Schiller skildrer ham, saa vilde han rimeligviis have vægret
sig for at drikke formeget, han vilde da vel ogsaa have
vaaget ved Kongens Værelse, idetmindste vilde han have
været paa sin Post i den tidlige Morgenstund, endnu för den
Tid, da Kongens Mænd kunde ventes. Men man kan da
ogsaa være temmelig sikker paa, at Lady Macbeth ikke i en
slig Nat vilde have betroet Portnerembedet til en saadan
Mand, der let kunde have forstyrret hendes hele Plan. I
hendes Interesse laae det snarere at vælge en Drukkenbold
til Portner, som hun let kunde bringe i samme Tilstand,
hvori hun havde bragt Kongens Kammersvende. Dette har
hun ogsaa gjort, derom vidner den Omstændighed, at han
endnu ikke har sovet Rusen ud; den Portner derimod, som
Schiller har sat istedenfor hiin, vilde rimeligviis have givet
den hele Tragoedie en anden Vending. Dette er atter et
Beviis paa, hvor farligt det er at ville corrigere Shakspeare;
thi hans Blik gaaer som oftest en Deel dybere, end de troe,
der paatage sig at forbedre hans Skildringer eller at sætte
noget Andet i deres Sted.

Det er ikke saa sjeldent hos Shakspeare, at han
nedlægger en alvorligere Betydning i det, der ved förste Öiekast
seer ud som et löst henkastet Indfald, og som endog den,
der udtaler det, ikke anseer for andet. Saaledes anstiller
nu Portneren paa sin Viis Betragtninger over det Arbeide,
en Portner maatte have ved Indgangen til Helvede. Hvad
han i den Anledning siger, synes kun en plump Spög, og
dog er der en rædselfuld Alvor skjult bagved; thi indenfor
den Port, han selv vogter, ligger der jo nu virkelig et Helvede,
hvis man tör kalde det Sted saa, hvor onde Aander boe.

Omsider lukker han op, og Macduff og Lenox, der skulle
afhente Kongen, træde ind. Kort efter kommer Macbeth.
Macbeth stiger op i Kongens Værelse, og nu fölger
Opdagelsen af Mordet. Macduffs Rædsel udtaler sig igjennem den
vildeste Pathos, han kalder Kongens Sönner og Banquo frem
af deres Sovesteder, ligesom det var Aander, han vilde mane
frem af Graven. Hans Ord danne en stærk Modsætning til
de velvalgte oratoriske Floskler, hvori Macbeth stræber at
udtrykke sin Sorg, og der vidne om, at han har forberedt
sig i Forveien paa, hvad han vil sige. Allerede noget
tidligere har Lady Macbeth indfundet sig. Der ligger en dyb
Ironie i de Ord, hvormed Macduff tiltaler hende, skjöndt den
er ham selv ubevidst: „O, milde Frue! I tör ikke höre, hvad
jeg kunde sige; at gjentage det for en Qvinde vilde være
et Mord.” — Nu fortæller Macbeth, at han har dræbt
Kammersvendene, som han ansaae for Ophavsmændene til
Mordet. „Hvi har I gjort del?” spörger Macduff. Disse Ord
synes alt at röbe en begyndende, skjöndt usikker Anelse
om Macbeths Misgjerning. Kongens Sönner lade et Par Ord
falde, hvoraf man vel mærker, at ogsaa de have en Anelse
om Sandheden. De troe sig ikke længere sikkre paa denne
Borg og beslutte at flygte, den Ene til England, den Anden
til Irland.

*

Senere stræber Macbeth at vælte Skylden for Duncans
Mord over paa hans Sönner, og da disse ere flygtede, og
da han er den, der efter dem nærmest er i Slægt med den
Afdöde, saa lykkes det ham virkelig at blive valgt til Konge
i dennes Sted. Saaledes see vi ham nu i tredie Akt smykket
med den kongelige Krone, og saaledes er da ogsaa
Troldqvindernes sidste Spaadom med Hensyn til ham gaaet i
Opfyldelse.

Udvortes har han da naaet den höieste Glands, indvortes
er Forholdet anderledes. Den forrige Konge er vel ryddet
af Veien, og hans Sönner, paa hvilke den ovenomtalte
Mistanke hviler, synes at have forspildt deres Bet. Men Banquo
lever dog endnu i höi Magt og Anseelse; ja Troldqvinderne
have endog forudsagt, at hans Afkom engang skal arve
Thronen. Vare deres Spaadomme om Macbeth sande, saa kunne
de ogsaa (jvf. ovenfor) have spaaet sandt om Banquo. Men
der er endnu en anden Grund, hvorfor Macbeth maa frygte
Banquo; thi denne har staaet ham altfor nær i det Öieblik,
da den Tanke at myrde Kongen for förste Gang antog en
bestemt Skikkelse i hans Indre. Han maa bestandig ængstes
for, at Banquo dengang har seet ham for dybt i Kortene, at
han har læst i hans Blik og i hans Sjæl, ja, at han maaskee
endog har hort et eller andet mistænkeligt Ord, der ufrivilligt
er undsluppet Macbeths Læber, og at han saaledes aner Noget
om den Forbrydelse, hvorved denne har banet sig Vei til
sin höie Værdighed. Macbeth kan saaledes ikke have Ro;
Synet af Banquo maa bestandig vække hans Mistanke, og
Kronen maa synes at vakle paa hans Hoved, saalænge denne
Mand lever, og saalænge det endnu er muligt, at hans
Efterslægt kan finde Plads paa Jorden.

Det forholder sig ogsaa virkelig saa, at Banquo aner
Meer, end Macbeth kan være tjent med. „Du har det nu,”
siger Banquo i Begyndelsen af tredie Akt, „Konge, Cawdor,
Glamis, Alt, hvad Tryllesöstrene lovede, og jeg frygter, Du
har spillet det skjændigste Spil derfor.”

Kort efter træder Macbeth ind med sin Hustru.
Macbeths Tunge leger nu den glatteste Leeg for at gjöre Banquo
sikker. Han indbyder ham til et stort Gjestebud, der skal
holdes samme Aften. „Her er vor förste Gjest,” siger han.
„Hvis han manglede, da vilde der være en Klöft i vor store
Fest,” siger Lady Macbeth. Midt under al sin Höflighed
veed dog Macbeth ved henkastede Spørgsmaal at lokke ud
af Banquo, at han rider ud om Eftermiddagen, og at han
ikke vil komme tilbage, för efterat Mörket er frembrudt.
„Bliv ikke borte fra vor Fest,” siger Macbeth, og denne
Indbydelse faaer en ganske egen Betydning ved det, der siden
skeer. Macbeth taler nu om det grusomme Mord, som
Duncans Sönner efter hans Paastand have övet, og tillige om
de underlige Rygter, som de med Hensyn til dette Mord
udbrede, „Fölger Fleance” (Banquos Sön) „med Eder?”
spörger han tilsidst. Dette bekræfter Banquo, og kort efter
tager han Afsked.

Vi behöve vel ikke her at udvikle, at denne Smidighed,
hvormed Macbeth i Forbigaaende med smaa Spörgsmaal,
som han tilsyneladende ligegyldig henkaster, faaer Kundskab
om det, som han allerhelst önsker at vide, at dette, sige vi,
ligesom det röber et dybt Kjendskab til den menneskelige
Sjæl fra Digterens Side, tillige afgiver et stærkt Vidnesbyrd
om Macbeths voxende Færdighed i den Forstillelseskunst,

„I Banquo er vor Frygt rodfæstet,” siger han kort efter,
da han er alene, „i hans kongelige Natur hersker det, der
kan vække Frygt. - - - Der er Ingen, uden ham, hvis
Væsen jeg ængstes for.” Nu taler han om Troldqvindernes
Spaadomme med Hensyn til Banquo. „Hvis det er saa,”
bliver han ved, „har jeg for Banquos Afkom plettet min Sjæl,
for dem myrdet den naaderige Duncan, alene for dem givet
min evige Juveel til Menneskenes fælles Fjende, for at gjöre
dem til Konger; - - - heller end det skal skee, da kom
Skjebne! da udæsker jeg Dig paa Liv og Död.”

Nu kommer et Par Mordere, som Macbeth har bestilt.
Digteren har ikke holdt dem meget höit. De ere skildrede
som ganske almindelige, næsten slöve Forbrydere. „Jeg er
en Mand,” siger en af dem, „som Verdens nedrige Puf og
Stöd have saa forbittret, saa det er mig ligegyldigt, hvad jeg
gjör, for igjen at trodse Verden.” Den anden taler omtrent
paa lignende Viis. Shakspeare er uden Tvivl her bleven
Sandheden troere end de Digtere, der bestandig skildre
slige Mennesker som höist mærkværdige og usædvanlige
Characterer: de löbe kun med i det Slettes Flok, det er det
Hele, og de danne saaledes en stærk Modsætning til
Macbeth, der rigtignok staaer som en herskende Dæmon i
Forbrydelsens Rige, naar man sammenligner ham med disse
Mænd.

Men her mærkes atter den dybe lronie, hvoraf det hele
Drama er gjennemtrængt, og der ikke udtales ligefrem med
Ord, men ligger i Begivenhederne selv; thi den, der staaer
höiest i Forbrydelsens Rige, han staaer tillige lavest, naar
han betragtes i Sandhedens Huulspeil. Denne Magthaver, der
er smykket med en Kongekrone, han, der baade i ydre Glands
og i aandelig Udvikling rager saalangt frem over disse Mænd,
hvilke han kun betragter som usle Redskaber for sine Planer,
og der ogsaa virkelig henhöre til Udskuddet af den laveste
Almue: han synker dog i Grunden dybt under dem; thi
han maa lyve for dem, han maa bedrage dem og före dem
bag Lyset, han maa bilde dem ind, at Banquo har forfulgt
dem og været Aarsag til al deres Modgang; kun saaledes troer
han nemlig, at han ret kan opflamme dem til den Udaad,
de ifölge hans Villie skulle begaae. Det viser sig da atter
her, at den, der stræber efter Höihed og Hæder paa den
Vei, Macbeth gaaer, han kjöber dem med den dybeste
Fornedrelse, og han beiler egentlig til sin egen Skam og
Undergang.

För vi gaae videre, ville vi standse her et Öieblik, for
at kaste et Blik paa de forskjellige aandelige Stadier, som
Macbeth og den Qvinde, der har saa stor Andeel i hans
Forbrydelser, til forskjellige Tider under det Heles Udvikling
gjennemlöbe.

Ikke blot för Mordet paa Kongen, men endnu i den
mærkværdige Scene, der fölger derefter, er der en stærk
Vaklen, en stærk Kamp imellem det Onde og det Gode i
Macbeths Indre, hvilken vi tidtnok have gjort opmærksom
paa. Hos Lady Macbeth derimod mærke vi kun lidet til en
saadan Kamp, skjöndt vel enkelte Vink henpege paa, at der
er Noget i Grunden af hendes Sjæl, der misbilliger hendes
Opförsel. Som oftest viser hun dog kun i Stykkets
Begyndelse en exalteret Iver for, at den onde Gjerning skal
udföres; ved denne Iver vinder hun et saadant Herredömme
over Macbeth, at hun egentlig i den förste Tid maa ansees
som det Heles styrende og ledende Midtpunkt.

Men dette forandrer sig siden. Allerede mod Enden
af anden Akt fremtræder han med langt större Sikkerhed.
I den tredie Akt, efterat Banquos Mord er besluttet, sees
dette endnu stærkere. Denne Gang handler han ganske paa
egen Haand, han trænger ikke længere til Lady Macbeths
Understöttelse, ja han stræber endog at skjule sit Anslag for
hende. Efterat Mordet paa Banquo alt er besluttet, og
Morderne ere udsendte for at fuldbyrde det, beder han hende
endnu at vise Banquo Opmærksomhed, og om at udmærke
ham ved Ord og Blik, skjöndt han veed, at hun aldrig skal
see ham meer. Kort efter röber han sig rigtignok og
tilstaaer, at hans Bryst er fuldt af Skorpioner, saalænge
Banquo og hans Sön leve. Men da hun nu vil give ham Raad
i denne Sag, ligesom tidligere, saa mærker hun vel, at det
ikke længere behöves. Alt, hvad hun kan henpege paa, har
han alt selv besörget. Og da hun nöiere vil vide Besked
om, hvad han har for, svarer han: „Bliv Du uskyldig og
vær uvidende, ligetil Gjerningen er fuldbragt.” Det viser
sig allerede her, at hun nu kun indtager en underordnet
Plads der, hvor hun tidligere var vant til at indtage den
förste.

Saaledes gaaer han ogsaa siden bestandig sin egen
Vei, og uagtet den store Rift i hans Sjæl, den indvortes
Adsplittelse, som alt i Begyndelsen er angivet, aldrig ganske
forsvinder, saa tiltager dog hans Forhærdelse bestandig, og
hver ny Blodskyld, hvormed han besmitter sig, synes ogsaa
at foröge hans dæmoniske Trods imod det Gode.

Ganske anderledes gaaer det med Lady Macbeth. Hun,
som i Begyndelsen syntes at ile foran ham paa det Ondes
Vei, trænges siden, som sagt, lidt efter lidt tilbage. Hendes
Rolle bliver nu kun den, saavidt muligt, at dække hans
Skyld for Mængdens Öine og at vedligeholde den udvortes
Afstand. Tilsidst synes hun reent at forsvinde fra Verdens
Skueplads; dog herom forbeholde vi os endnu at tale et
Par Ord, naar vi see hende igjen for sidste Gang. Her
ville vi kun tilföie, at Digteren, idet han saaledes lader
Macbeth og Lady Macbeth beskrive hver sin Bane indenfor
det Ondes Sphære, derved tillige angiver de særegne og
forskjellige Virkninger, som en slig colossal Forvildelse maa
frembringe paa den qvindelige og paa den mandlige Natur.
Hun synes i Begyndelsen at gaae endnu videre end han,
men hun mattes og holder ikke saa længe ud; ja tilsidst
hentæres hendes jordiske Kraft aldeles, saa hun svinder hen
ligesom en Skygge. Han derimod, der er dannet af et fastere
Stof, gaaer den modsatte Vei, han forhærdes bestandig meer
i sin Synd, og tilsidst vorder han saa haard, at man kommer
til at tænke paa Troldene i vore gamle Eventyr, hvis Trods
og vanvittige Lidenskab gik saa vidt, at de omsider, som
der fortælles, flöi bort i Flint.

Iövrigt udvikler Macbeths Fremtid sig med stedse
voxende Hastighed, det gaaer med ham som med en synkende
Steen, hvis Fart bestandig tiltager, jo nærmere den kommer
til Afgrunden.

Kort efter at Morderne ere udsendte, falder Banquo for
deres Haand; Fleance, hans Sön, frelser sig derimod ved
Flugten.

I det fölgende Optrin see vi et stort Selskab hos
Macbeth, i hvilket de fornemste skotske Herrer (Thaner) ere
forsamlede. Paa hans Anmodning tage de Alle Plads, selv
bliver han staaende, og hans Plads er endnu ledig. I
Begyndelsen stræber han at vise Opmærksomhed for sine
Gjester; men nu sees en af Banquos Mordere ved
Indgangen, og pludselig afbryder han sin Tale og henvender sig
til ham.

Synet af denne Mand, paa hvis Pande der endnu er
Mærker af Mordet, og med hvem Macbeth indlader sig i en
hemmelig Samtale, maa nödvendig vække Forbauselse hos
de tilstedeværende Fremmede, og denne hans Opförsel
danner ligesom Indledningen til al den Rædsel, der snart skal
fölge. Morderen gaaer imidlertid, og Lady Macbeth minder
nu sin Gemal om den Höflighed, han skylder den Kreds,
han har samlet om sig.

Macbeth vil da sætte sig i Kredsens Midte, men nu
opstiger Banquos Aand og indtager den Plads, der var
bestemt for ham; Aanden er usynlig for alle de Andre, og
Macbeth selv bemærker den heller ikke i Begyndelsen.

„Her er nu Landets ædleste Smykker samlede, naar
kun ikke vor Ven Banquo savnedes,” siger Macbeth. Men
da han nu vil tage Plads, faaer han Öie paa Banquo. Da
bryder den indre Rædsel frem med en saadan Styrke, at
han glemmer alle Hensyn. „Du kan ikke sige, at jeg gjorde
dette,” udbryder han: „ryst ikke Dine blodige Lokker imod
mig!” - - „Blod blev ogsaa udgydt i fordums Tid, men
da var det Brug, at naar Hjernen var udslagen, da var
Manden död, og det var Enden derpaa, men nu stige de
igjen op af Gravene med tyve dödelige Saar i Hovedet og
drive os fra vore Sæder, det er mere selsomt end sligt et
Mord.”

Lady Macbeth söger at berolige Gjesterne og siger, at
slige Anfald vare Noget, som Macbeth allerede fra sin
Barndom af havde været udsat for. I dette Öieblik synes hun
ogsaa at vinde noget af sin Magt tilbage, som hun tidligere
havde over ham. Nu forsvinder Aanden. Men da Macbeth
har fattet sig, og da han vil drikke paa sine Gjesters og
især paa Banquos Sundhed med de Ord: „Var han dog
her!” da er han der ogsaa og sidder igjen paa Macbeths
Plads. Da vender ogsaa Macbeths Rædsel forstærket tilbage:
„Væk! lad Jorden gjemme Dig!” udraaber han, „marvlöse
ere Dine Been, Dit Blod er koldt, og intet Blik er i Dit
Öie,” o. s. v.

Kort efter forsvinder Aanden igjen, men Lady Macbeth
anseer det dog ikke for raadeligt længere at holde Gjesterne
tilbage, de spredes da med Forfærdelse, og saaledes slutter
denne Scene, som vi skulle ledsage med nogle faa
Bemærkninger.

Hidtil have vi i dette Drama kunnet adskille en
aabenbar og en hemmelig Handling. Hiin foregaaer ved det fulde
Dagslys, og i den deeltage ogsaa de Personer, der ligesom
mere höre til Stykkets store Omkreds. Men indenfor denne
er en trangere Kreds, hvori Macbeth og Lady Macbeth
bevæge sig, og hvori ogsaa de dunkle Magter fra en anden
Verden synes at gribe ind. Til denne indre Kreds höre
Macbeths Monologer, hans Sammenkomster med Lady
Macbeth, naar alle Uvedkommende ere fjernede, og
fornemmelig de hemmelige Scener om Natten för og efter Kongens
Mord, m. m.

Baade Macbeth og Lady Macbeth ere dæmoniske
Personer, og i disses Væsen ligger det jo at virke i det Dunkle,
og om ogsaa Enkelte tidligere have anet Noget om det, der
var foregaaet, saa havde de dog ingen Vished derom.

Men i denne Scene forandres Forholdet aldeles. Da
Banquos Aand viser sig for Macbeth, da gribes han aabenbar
af hiin aandelige Svimmelheds- eller Vanvidsaand, der
allerede hemmelig maa være tilstede, for at slige Handlinger
som hans kunne begaaes, og der tvinger ham til at udtale
det höit og lydeligt, hvad han dog allernödigst vilde röbe;
da aabner det Krater sig i hans Indre, hvorigjennem
Underverdenens Flammer, der för brændte useete i Dybet, finde
Vei til Dagens Lys. Saaledes vorder det aabenbart og
sikkert, hvad der tidligere syntes uvist. Fra dette Öieblik af
kunne hans Forbrydelser ikke længere skjules; thi der er
tusinde Tunger, der nu udbrede dem over Landet.

Sammenligne vi det, som Macbeth her udtaler, med det,
som tidligere rörte sig i hans Bryst, saa see vi vel, at vi
have med den samme Person at gjöre, men tillige ville vi
dog ogsaa mærke en Forskjel. Den gamle Dobbelthed viser
sig endnu, han er endnu en Visionair, der bortrykkes fra
den ydre Verden, for at anskue de Syner, som hans
ængstede Samvittighed enten foregjögler ham, eller som hans
Færd virkelig fremkalder af Aandernes Land. I denne
Henseende har han ikke forandret sig. Dog synes det, at hans
Pathos her er af en anden Art end tidligere, da han endnu
var istand til at föle virkelig Anger. Nu er det ikke Anger,
men Forfærdelse, det er Dæmonernes Rædsel, naar de höre
Dommens Torden over deres Hoveder. Denne Rædsel
forbinder sig siden ogsaa med Trods, og saaledes vedvarer
det, til Enden kommer. Iövrigt mærkes allerede dette Slags
Pathos i hiin Monolog, da han, som han meente, saae Dolken
svæve i Luften kort för Kongens Mord.

Ligesom Synet af denne Dolk, saaledes kan ogsaa Synet
af Banquos Aand meget godt forklares paa den naturlige
Vei. Tieck antager ogsaa, at dette Gjenfærd ikke er Andet
end Macbeths Sjæleangst, der ligesom træder ud af hans
Indre og vorder anskuelig for hans og Tilskuernes Öine.
Imidlertid var det vel muligt, at Shakspeare her havde
villet fremstille et virkeligt Gjenfærd. At det kun er synligt
for Macbeth alene, er intet tilstrækkeligt Modbeviis; thi
ogsaa den Aand, der viser sig for Hamlet, er jo, da han seer
den anden Gang, kun synlig for ham alene. Desuden griber
jo Trvlleverdenen virkelig paa flere Steder ind i det Drama,
vi her have at gjöre med. Vi maae ogsaa vel erindre, at
Macbeth tidligere, uagtet han alt havde besluttet Banquos
Mord, dog havde taget Löfte af ham, at han skulde komme
til hans Gjestebud, og nu kommer han ikke blot, som det
lader, men han synes endog at tvinge Macbeth til at udtale
sin Forbrydelse lydeligt i Alles Paahör, og han griber
dramatisk ind i Handlingens Gang; thi vi kunne vel antage, at
Thanernes senere Frafald for en stor Deel er begrundet i
denne Scene.

Saaledes bliver Banquo langt fordærveligere for Macbeth
efter sin Död, end da han levede; istedenfor de Faa, der
dengang anede hans Forbrydelse, er der nu en tallös Mængde,
der ikke længere tvivler derpaa, og den Gjerning, hvoraf
han haabede Seier over sin farligste Fjende, den fremkalder
netop nye Farer og nye Fjender i tusindviis. Saaledes
afspeiler sig ogsaa her den store Hovedtanke, der gaaer
igjennem det hele Digt, at Macbeth netop söger sin Sikkerhed
der, hvor kun Usikkerhed og tilsidst en evig Undergang er
at finde.

Da nu Macbeth seer, at hans egen Udaad ikke er
tilstrækkelig til at skaffe ham den Sikkerhed, han attraaer, saa
beslutter han at tage de onde Aander med paa Raad og at
söge Hjelp i Trolddommens Verden. Med andre Ord, han
beslutter at besöge de tre Spaaqvinder og haaber saaledes
atter, ifölge den aandelige Svimmelhed, hvoraf han er
betagen, at finde Frelse der, hvor den evige Fortabelse boer.

Forelöbig blive vi Vidner til en Scene mellem
Troldqvinderne og Hekate, der synes at være deres Herskerinde.
Idet vi saaledes see Troldqvinderne i Forbindelse med et
mægtigere dæmonisk Væsen, saa opstaaer tillige Tanken om
en heel Kjæde af slige Væsener, hvoraf det ene rækker det
andet Haanden, og der rimeligviis strækker sig ligened til
det Ondes Midtpunkt. Hekate er vred, fordi de paa egen
Haand have fristet Macbeth; hun vil selv have Deel i dette
Værk og lover at gribe en dunkel Dugdraabe, der hænger
paa Maanens Horn, hvilken, destilleret med Tryllekunst, skal
kalde listige Aander frem, der ved deres Blændværk skulle
styrte ham i Forvirring og Undergang.

Heraf maa man da formode, at de Syner, der siden
sees, ikke ere blotte Drömme, udklækkede i Macbeths egen
Hjerne, men at det er virkelige Aander, der vise sig. Men
er dette saa, da kunne jo vel baade Banquos Aand og hiin
Dolk, der syntes at svæve i Luften, have været meer end
selvskabte Billeder af Macbeths Indbildning. Dog vove vi
her Intet at afgjöre, thi det Hele lader sig, som sagt, forklare
baade paa den ene og paa den anden Vei.

*

I Begyndelsen af fjerde Akt see vi de tre Troldqvinder
ved deres Hexekjedel. Allerede tidligere have vi bemærket,
at de fandt deres Glæde i det Sönderrevne, i det, der var
udtraadt af den organiske Forbindelse, hvortil det engang
henhörte; dette aabenbarer sig endnu stærkere her. Alt,
hvad der er afrevet og hæsligt, og hvad der trodser den
oprindelige Harmonie, Alt, hvad der er forkeert og unaturligt,
og hvad der træder fjendtligt op mod Livet, er her, med en
forbausende Magt i Phantasien, samlet og finder nu Plads,
i denne Kjedel. Vi skulle kun som Pröve anföre det
Væsentligste af det Tryllevers, som den tredie Spaaqvinde
fremsiger:
<poem>„Dragens Skæl og Ulvetand,
Hexemumie, Svælg og Mave
Af den glubske Havets Hai,
Skarntyde, ved Midnat plukket,
Gedens Galde, Taxens Green,
Knust, da Maanen var formörket,
Jödens Lever, Tyrkens Næse,
Læben af en vild Tartar,
Fingren af et nyfödt Barn,
Myrdet af sin Moders Haand,
Kastet i en muddret Gröft,
Gjöre Gröden tyk og seig,
Föi saa Tigrens Tarm dertil,
Saa er Kjedlens Indhold færdigt.”</poem>

„Jeg mærker paa en Krillen i min Tommelfinger, at
noget Ondt nærmer sig,” siger endelig en af Troldqvinderne,
og nu træder Macbeth ind. Dette beviser da, at de vel ere
istand til at spore det Onde i Frastand, hvilket igjen taler
for, at det er den tidligere Fordærvelse i Macbeths Indre,
der allerede i Begyndelsen af Tragoedien virkede paa deres
Instinct og hendrog dem paa hans Vei

„Hvad nu, I hemmelige, sorte Midnatstrolde?” spörger
Macbeth, „hvad gjör I her?” — „Et Værk uden Navn,” svare
de. Han besværger dem da i de stærkeste Udtryk, at de
hvad der saa skal fölge derpaa, skulle svare ham paa hans
Spörgsmaal. De henvise ham til deres Mestere, og nu
opstige paa deres Kald, flere Syner af Hexekjedelen, blandt
hvilke de tre förste især ere af den Art, at Enhver, der
fatter Meningen deraf og ikke vil lukke sine Öine for
Sandheden, vel skal erkjende, at Shakspeare (hvad dog vel Mange
ville ansee for et Paradox) ved sin Tankedybde rager
ligesaa höit frem over de fleste andre Digtere, som ved sin rige
Opfindelseskraft og ved sin mægtige Fremstillingskunst.

Vi ville her forelöbig med Hensyn til disse Syner holde
os til den Forklaring, som de engelske Kunstdommere
(Upton og Steewens) give, som man dog vel neppe vil beskylde
for, at de lode deres Indbildningskraft altfor stærkt skyde
Töilen: Det förste Syn (et bevæbnet Hoved) forestiller
symbolisk Macbeths eget (afhuggede) Hoved; thi saaledes see
vi det tilsidst i Macduffs Haand. Det andet Syn (et blodigt
Barn) forestiller Macduff, der blev skaaren ud af sin Moders
Liv. Det tredie Syn (et kronet Barn med et Træ eller en
Green i sin Haand) forestiller Malcolm, der lod sin Hær
bedække sig med Grene for at skjule deres Marsch, og som
bliver Konge i Skotland efter Macbeths Fald. Dette er de
ommeldte Kunstdommeres Mening om disse Syner, og det
vilde falde vanskeligt at have nogen anden Mening derom.

Det förste Syn, det bevæbnede Hoved, der da er et
Billede paa Macbeth selv, maa vei ogsaa afspeile hans egen
hemmelige Mistanke. „Vogt Dig for Macduff!” siger det, „for
Fifes Than!” Derpaa synker det igjen ned. Da dette Syn
nu netop henpeger paa den Mand, der skal blive ham
farligst, saa lader det virkelig, som om det vilde give ham et
venligt Raad. Dette synes ogsaa at fölge deraf, at det er
en Afspeiling af hans eget Jeg. Derfor svarer Macbeth, da
han hörer dets Advarsel: „Du har berört min egen Frygt.”

Ganske anderledes forholder det sig med de to næste
Syner; de forestille Macbeths uforsonligste Modstandere og
vise sig derfor fjendtlig sindede mod ham. De raade ham
nemlig netop til det, hvormed han allermindst kan være
tjent. Det andet Syn (det blodige Barn, Macduff) siger:
„Vær blodig, fræk, forvoven! — — Ingen af Qvinde födt
skal skade Macbeth.” — Det tredie Syn (det kronede Barn
med et Træ i Haanden, Malcolm) siger: „Vær lövehjertet,
stolt! — — Macbeth skal aldrig overvindes, indtil den store
Birnams Skov kommer til Dunsinans Höie.” — De fjendtlige
Syner stræbe saaledes ved deres Ord at dysse hans Sjæl i
en fordærvelig Sikkerhed; det beslægtede Syn advarer ham
derimod og viser ham, fra hvilken Side Faren truer.

Men der er endnu en dybere Tanke skjult i disse
Aandebilleder; thi de vidne alle tre om den store Modsigelse, der
ligger i det Ondes Væsen, og om den Dobbelthed, hvormed
de dunkle Magter bedrage ham. De tale nemlig ikke blot
med Ord, men ogsaa med Tegn, eller rettere sagt, med deres
egen Tilstedeværelse. Medens det förste Syn (det afhuggede
Hoved) advarer ham for Macduff, viser det tillige ved sin
Nærværelse, at denne Advarsel ikke skal gavne ham; thi
det forestiller jo netop Billedet af hans eget Hoved saaledes,
som det skal blive, naar det er truffet af Macduffs Sværd.
Medens det andet Syn (det blodige Barn) forsikkrer ham om,
at Ingen af Qvinde födt skal skade ham, saa fremstiller det
netop i og ved sig selv Billedet af den, der ikke er födt af
en Qvinde, og som altsaa ganske vist vil kunne skade ham.
Medens endelig det tredie Syn siger, at han Intet har at
frygte, för Skoven bevæger sig mod Dunsinan, saa viser det
netop symbolisk ved det Træ, det bringer med i sin Haand,
at Skoven engang skal komme til at bevæge sig.

Ifölge det Ovenanförte antyder endog det Aandesyn,
der synes venlig stemt imod Macbeth (Billedet af hans eget
Selv), at der bagved dets Omhu ligger en fjendtlig Ironie,
eller idetmindste en fjendtlig Nödvendighed, skjult; thi den
Onde er kun tilsyneladende sin egen Ven, men i Grunden
handler han dog fjendtlig mod sig selv. Saaledes
fremkalder nu ogsaa Macbeth, idet han giver sin Forbittrelse
Luft imod Macduff, netop den Skjebne, han vilde forebygge;
og overhovedet henpege alle tre Aandesyner med
hemmelige Tegn, som Macbeth ikke fatter, paa den uundgaaelige
Undergang, hvortil hans Handlinger maae före ham.

Da han vil höre Mere af det förste Syn (af sit eget
Billede), siger en af Troldqvinderne; „Han lader sig ikke
befale; her er En, der er mægtigere end han.” Da stiger
det blodige Barn (Macduffs Billede) frem. Deri ligger jo
atter den Betydning skjult, at Macduff skal seire over
Macbeth; thi kun saaledes kunne vi forstaae det Udsagn, at
Billedet af hiin er mægtigere, end Billedet af denne.

Hvilken Tankedybde ligger da ikke til Grund for disse
Billedsyner! Enhver, som vil efterlöese denne Scene, skal
finde dette bekræftet; og dog have Tusinde (mellem hvilke
jeg ogsaa selv maa regne mig) læst og seet Macbeth mange
Gange, uden at ane eller idetmindste uden tilbörlig at
gjennemforske den Fylde, der i disse Syner ligger skjult; og
saaledes vil der sikkert i denne Digters Arbeider endnu
findes mange uudforskede Dybder, der vente paa den fjerne
Fremtid for at afslöres.

Tilsidst forlanger Macbeth at vide, om Banquos Afkom
virkelig nogensinde skal herske over Riget. Da synker
Tryllekjedelen, maaskee (som Tieck mener) fordi nu Sandheden
skal komme frem uden Dobbelthed. Der viser sig da en
lang Række af Konger, den sidste med et Speil i sin Haand,
hvori endnu flere kunne sees, omsider fölger Banquo selv.
Den Tilfredshed, som de foregaaende Syner havde vakt i
Macbeths Sjæl, viger nu for den vildeste Lidenskab, og da
derefter Troldqvinderne forsvinde, og da han tillige erfarer,
at Macduff er flygtet til England, saa sværger han, at han
ikke vil tænke Noget i Fremtiden, uden at Udförelsen strax
skal fölge derpaa. Efter dette Besög hos Troldqvinderne
bliver han endnu grusommere end för; han har nu indaandet
Dunsterne af Hexekjedelen; det er ligesom om alt det, der
legemlig var tiisfede i den, nu var optaget aandeligt i hans
Sjæl; saa at han ogsaa i Menneskenes Verden maa stræbe
at frembringe den samme Rædsel og Forstyrrelse, som hine
sönderrevne og hæslige Gjenstande, hvormed Hexekjedelen
var fyldt, i deres Kreds bare Vidnesbyrd om.

Ligesom paa saamange andre Steder i dette Drama
ligger her Sandheden skjult under den dristigste Digtning; thi
det synes virkelig, naar vi betragte denne Side af Livet, som
om der var dunkle Magter, der kom Mennesket imöde paa
Halvveien til Afgrunden og styrkede dets onde Begjærlighed
og forvandlede den til et Slags Naturdrift, saa at Friheden
tilsidst viger for en forfærdelig Nödvendighedj og saa at man
vel kan sige: Til Dybet gaaer man kun den halve Vei, den
halve glider man imod sin Villie.

Et af Hovedresultaterne, som vi kunne uddrage af denne
Hexescene, er det, at Forbrydelsen, gjennemført i al sin
Conseqvents, tilsidst maa vise sig som det vildeste Vanvid;
men til Grund for dette Vanvid ligger igjen en uhyre Synd.

Den næste Scene foregaaer i Macduffs Borg, hvorfra han
selv er flygtet. Vi blive her Vidner til en Samtale mellem
hans Hustru og hans lille Sön, hvis barnlige Uskyld danner
et idyllisk Modbillede til de dunkle Scener, der gaae foran
og fölge efter. Men snart indfinde Macbeths Udsendinge sig,
og saavel den ulykkelig Moder, som alle hendes Börn, falde
nu som Offere for Tyrannens Hevn.

Tilsidst i denne Akt see vi endelig Forberedelserne til
den Reaction, der ikke kan udeblive. Scenen flyttes til
England, hvor den unge Prinds Malmcolm og Macduff komme i
Samtale med hinanden. Vi have tidligere været Vidner til,
hvorledes det Onde udviklede sig i Macbeths Indre, her see
vi Virkningerne deraf i det Fjerne. Macbeth har saa tidt
sögt at lokke den unge Prinds i Garnet ved forræderske
Kunster, at denne har fattet Mistillid til alle dem, der söge
at vinde hans Tiltro. Först efter en lang Prövelse fatter han
omsider Tillid til Macduff.

Maaskee kunde man dog mod denne Prövelse indvende,
at den er noget for lang paa dette Sted, hvor det Hele bör
sammentrænges mod Enden, og efterat saa mægtige Scener
ere gaaede i Forveien. Det er ogsaa vanskeligt at troe, at
Macduff, der dog af Rygtet maa have erfaret Noget om Prinds
Malcolms Opförsel i England, saaledes ubetinget skulde fæste
Lid til at den Slethed og Fordærvelse, som denne her finder
for godt at tillægge sig selv.

Nu komme nye Efterretninger fra Skotland, og Macduff
hörer med Forfærdelse, at hans Hustru og alle hans Börn
ere myrdede; han söger at trænge Smerten tilbage, men af
enkelte Vink og Udbrud mærker man dog vel, hvor dybt
han er greben i sit Inderste. „Bring ham blot indenfor
Længden af mit Sværd,” siger han, „og hvis han da undslipper,
da, Himmel, tilgiv ham!” — Da nu hele Skotland kun venter
paa et Vink for at afkaste Tyrannens Aag, og da desuden
titusinde Englændere staae beredte til at fölge Malcolm, saa
beslutter han ufortövet at rykke ind over Grændsen og at
angribe Macbeth.

*

I Begyndelsen af femte Akt kommer der en Scene, hvori
Lady Macbeth, efterat vi i længere Tid ikke have seet hende,
igjen viser sig for os. Först höre vi af en Samtale mellem
en Læge og en af hendes Kammerfruer, at hun gaaer i
Sövne om Natten; derpaa træder hun selv frem som
Sövngængerske.

„See,” siger Lægen, „hvor hun vrider sine Hænder!” —
„Det er hendes sædvanlige Viis,” svarer Kammerfruen: „jeg
har seet hende blive ved dermed i et heelt Qvarteer.”

Nu begynder Lady Macbeth at tale; „Her er en Plet
endnu. — — Bort, fordömte Plet! — Et, To. Nu er det
Tid at gjöre det. Fy, min Gemal, fy! En Soldat, og
frygtsom! — Men hvo skulde have troet, at den gamle Mand
havde havt saa meget Blod i sig?”

Det er en vanskelig Sag at gjengive Enkeltheder i denne
Scene, hvori hvert Ord har den dybeste Betydning.
Saameget er vist, at Lady Macbeth ikke længere tilhörer den
Tid, hvori hun træder frem; den er for hende ikke til.
Derimod er der en ganske anden Tid, der nu i et bestandigt
Kredslöb vender tilbage til hendes Forestilling, og hun lytter
endnu til de Timeslag, der klang i hiin Nat, da Mordet
foregik, og skjöndt de længst ere bortveirede i Luften, saa
gjentages de dog endnu bestandig for hende. Saaledes vandrer
hun alt her som et Gjenfærd, der hörer hjemme i en anden
Verden, og hendes Blik er stedse henvendt paa den
længstforsvundne Time og paa den længst begaaede Forbrydelse,
denne er for hende det eneste Nærværende, og den
frembringer et langt stærkere Indtryk paa hende nu, end den
frembragte i hiint Öieblik, hvori den skete; thi der er
vaagnet en Stemme i hendes Bryst, der i fordums Tid kun lidet
mærkedes, og den har nu faaet en Kraft, som hun i hine
Dage aldeles ikke troede paa Muligheden af.

„En Smule Vand,” sagde hun i hiin blodige Nat, „vil
vaske os reen for denne Gjerning, hvor let er den da!” Nu
hedder det derimod: „Endnu lugter det her af Blod; al
Arabiens Rögelse vil ikke gjöre denne lille Haand vellugtende.”
— Disse Ord knytte sig ganske nær til, hvad Macbeth i hiin
Nat sagde: „Vil hele den store Neptuns Ocean vaske dette
Blod af min Haand?”

Saaledes har den dybtskuende Digter ogsaa her
henpeget paa den indre Traad, der forbinder, hvad der
udvortes synes adskilt ved Aar, og han antyder den lignende
Sjælstilstand, der til saa höist forskjellige Tider finder Sted
hos dem begge, med Billeder, der, skjöndt de ogsaa synes
forskjellige, dog ligne hinanden, og der i Grunden betegne
det Samme.

Baade hos Macbeth og Lady Macbeth er der en
Adsplittelse i Sjælens Dyb; det er da naturligt (jvf. hvad ovenfor
er sagt om det Characteristiske), at det, der i Almindelighed
hos dem er undertrykt, til andre Tider kan komme til
Herredömmet; hos ham skeer dette fornemmelig i en tidligere
Periode, hos hende mærkes det kun lidt i Begyndelsen, men
destomere i hendes allersidste Tid.

„Tilsengs, tilsengs!” udbryder hun omsider, „det banker
paa Porten, kom! — Hvad der er skeet, det kan ikke gjöres
uskeet. Tilsengs, tilsengs!” Derefter gaaer hun bort.

Ifölge hvad hun saaledes udtaler, kan man vel ikke
tvivle paa, at hun i Drömme gjennemlever alt det, som
foregik i den Nat, da den gamle Konge myrdedes. Hun, hvis
Samvittighed taug om Dagen, drives nu op ved Nattetid for
at give Vidnesbyed om sin Bröde. Naar hun selv sover, da
vaagner hiin Magt. Denne Modsætning lader sig vel
gjennemföre videre: Naar den endnu dybere Sövn kommer, med
andre Ord, naar Döden indtræder, da vil hendes
Samvittighed uden Tvivl vaagne til et endnu stærkere Liv. Ja
rimeligviis er den Dröm, vi ere Vidner til, en af dem, der alt mere
höre Döden end Livet til. Hun döer jo ogsaa kort derefter,
og vi kunne da vel antage, at vi her have seet et Væsen,
hvis Regnskab alt er afsluttet hiinsides, og som alt her
begynder at bevæge sig i den Bane, der hisset er hende
anviist. Saaledes skal hun da, som en dybsindig Tænker siger<footnote>Martensens Dogmatik, S. 572.
</footnote>,
gaae igjennem Aartusinder, bestandig alene, med Öinene
heftede paa sin Forbrydelse.

Denne Scene er stedse bleven betragtet som noget af
det Ypperste, den dramatiske Poesie har fremstillet, og uagtet
flere slige drömmevandrende Forbrydere sidenefter ere
skildrede, saa kan der dog neppe selv fra de bedste Digteres
Haand opvises Noget, der i denne Retning kan sammenlignes
dermed.

Hvad der end staaer tilbage (den egentlige Katastrophe),
kunne vi vel i Korthed omtale, thi den er kun det
nödvendige Resultat af det, som allerede tidligere fuldstændig i sin
Grund er tilstede.

Vi höre nu, at en stor Deel af de skotske Thaner have
forladt Macbeth, der har befæstet Dunsinan, hvor han mener
at kunne trodse sine Fjender, thi han stoler fornemmelig paa
Aandernes Spaadomme. „Lad dem Alle flye!” siger han;
„til Birnams Skov vandrer til Dunsinan, kan jeg ikke smittes
af Frygt.”

Tieck bemærker, at Macbeths Sprog efter hans sidste
Sammenkomst med Troldqvinderne har forandret Natur. „Om
det ogsaa för var dunkelt og febervildt,” siger han, „saa var
det dog storartet og tragisk; nu derimod er der kommet
Noget ind deri, der kunde kaldes forrykt, og selv naar
Tanken er ophöiet, saa hyller den sig dog ind i lave
Talemaader.” Paa flere Steder spores virkelig noget Saadant, skjöndt
det dog ikke synes mig saa gjennemgribende, som Tieck
antager.

En egen Blanding af Lidenskab med Lyst til at udtrykke
sig i lave Billeder yttrer Macbeth deels i en Samtale, som han
sildigere har med Lægen, deels i en lille Scene med en
Tjener, der bringer Efterretning om Fjendens overlegne Styrke.
„Djævelen brænde Dig sort,” siger han, „Du melkeblege Skurk!
Hvor har Du faaet Dit Gaaseblik fra?” Saaledes bliver han
ved, saalænge Tjeneren er tilstede.

„Jeg har levet længe nok,” siger han kort efter, „og
hvad der skulde fölge den höie Alder, som Ære,
Kjærlighed, Lydighed, Venners Skare, det maa jeg ikke tænke
paa; i disses Sted Forbandelser, ikke lydelige, men dybe,
Smiger, Mundsveir, som Hjertet gjerne vilde negte, men ikke
tör”, o. s. v.

Her hæver Dictionen sig atter, her höres en Gjenklang
af de Toner, der engang bevægede hans Bryst ; det er et af
disse Lynglimt, i hvilke han selv klart og skarpt seer, hvortil
hans forkerte Stræben har fört. Den gamle med Fortvivlelse
blandede Trods vender dog snart tilbage. „Jeg vil kæmpe,”
siger han, „til alt Kjödet er hakket fra mine Been. Giv mig
min Rustning!”

I en af de fölgende Scener höres Qvindeskrig indenfor,
derefter meldes det, at hans Hustru er död. „Hun skulde
være död senere,” svarer han; „da havde der været Tid for
saadant Ord.” Der findes neppe noget Sted i det hele Drama,
der stærkere vidner om, hvor ligegyldig, hvor forhærdet,
hvor kold for enhver Anden hans Sjæl er vorden, end netop
dette. Hun var jo dog hans eneste Fortrolige,
Deeltagerinde i hans Ærgjerrighed, i hans grusomme Planer, i hans
falske Glands, i hans förste dunkle Forbrydelse, hende
havde han dog vel engang paa sin Viis elsket, og nu har
han intet Meer at sige ved hendes Död, end disse knapt
tilmaalte, koldt henkastede Ord. Derefter fölger en bitter
Reflexion over Livets Intethed: „Alle vore Gaarsdage have
lyst Narre paa Veien til den stövede Grav. Livet er et
vandrende Skyggebillede, en Comoediant, som bryster sig en
Stund paa Scenen og derefter ikke höres meer. Det er et Eventyr,
fortalt af en Dosmer, fuldt af Larm og Raseri, der Intet
betyder.” Saaledes maatte det vel forekomme ham, der selv
havde tilintetgjort Alt, hvad der er det Væsentlige i Livet,
og solgt det for en glimrende Rög, som nu ogsaa henveires
i et Intet.

Kort efter erfarer han, at det, som han ansaae for
umuligt, dog er skeet: Malcolm har befalet sine Soldater at hugge
Grene i Skoven og at dække sig dermed, for at skjule deres
Marsch, og nu kommer der et Bud, der melder, at Birnams
Skov virkelig bevæger sig. Macbeth bliver rasende derover
og slaaer Budet, der bringer Efterretningen. „Jeg begynder
at frygte Djævelens tvetungede Tale.” siger han omsider.
Derpaa befaler han at ringe med Stormklokken og drager ud
med sin Hær, for at vove den sidste Kamp.

Den næste Scene foregaaer paa Valpladsen. Den Lön
skjænker dog Digteren Macbeth, fordi han engang har været
en Helt, at han i hans sidste Öieblik lader ham stride med
Tapperhed; men det er rigtignok kun Fortvivlelsens Tapperhed.
Omsider möder han Macduff; han vil helst undgaae ham,
fordi, som han siger, hans Sjæl var altfor betynget i
Forveien med deres Blod, der tilhörte ham.

Disse Ord ere den sidste Mindelse om, at der engang
slog et menneskeligt Hjerte i Macbeths Bryst; dog kan det
ogsaa være, at det er et advarende Instinct, der bringer ham
til at skye Macduff. Men da nu denne ikke desmindre vil
tvinge ham til Kamp, siger han: „Det nytter ei, jeg bærer
et fortryllet Liv, der ikke viger for Nogen, der er födt af
en Qvinde.” — „Saa mistvivl om Din Tryllekunst!” svarer
Macduff, „og lad den Engel, Du har tjent, sige Dig, at
Macduff för Tiden blev skaaren af sin Moders Liv.”

Da mærker Macbeth, at Alt er tabt, og at de onde
Aander have drevet et falsk Spil med ham. Han vil i
Begyndelsen ikke stride, men forbittret over Macduffs haanende
Ord, forsöger han endnu det Sidste, og de gaae kæmpende
bort.

Nu kommer Malcolm med sine Feltherrer og en Deel af
Hæren, og vi höre, at Slaget er vundet. Kort efter træder
Macduff ind med Macbeths Hoved (der saaledes minder om
hiint Billede, der opsteg af Hexekjedelen). Alle gaae nu
bort for at bivaane Prinds Malcolms Kroning; dermed slutter
Stykket.

Som et mærkværdigt Tillæg til den vidunderlige Rigdom,
dette Drama indeholder, ville vi endnu hentyde paa, at det
efter alle de Forbrydelser, Macbeth har begaaet, dog tilsidst
er Mordet paa den værgelöse Uskyld (Macduffs Börn), der
væbner Hevnerens Sværd imod hans Hoved. Dette er den
sidste Draabe, der bringer det fyldte Kar til at flyde over.

Ifölge det, der ovenfor er udviklet, kunne vi vel med
Grund paastaae, at der i dette Drama er en streng
Retfærdighed tilstede, hvorigjennem en höiere Verdensorden gjör
sig gjeldende. I det Hele vilde det ikke falde vanskeligt at
bevise, at der tidt findes en gammeltestamentarisk Strenghed
hos Shakspeare; der er det hos ham, der minder om
Propheternes Tale, ja undertiden er det, som om vi hörte de
dybe Basuntoner paa Dommens Dag. Men neppe höre vi
dette stærkere i nogen af hans Tragoedier, end netop her,
hvor Intetheden af den jordiske Glands, som Mennesket
kjöber med sin Sjæls Tab, saa anskueligt som muligt er
stillet os for Öie.

Saaledes underviser Poesien ligesom Verdenshistorien
selv, ikke ved at prædike Moral ligefrem i Ord, men ved
at oplukke Livets Bog for os, og ved at lade Menneskets
Handlinger udvikle sig i deres Conseqvents, saa at Enhver,
der har Öine, kan see, hvortil de före.

Men ogsaa Digteren kan, med Hensyn til sin Kunst, lære
Meget af dette Drama; han kan hlandt Andet lære, hvilken
Rigdom, der kan nedlægges i et Digt, og at dette ikke skal
være liigt en Dögnflue, der kun lever et Öieblik, men at
der skal være en saadan Dybde deri, at man oftere, selv
naar man kjender det, med Glæde vender tilbage dertil,
ligesom man med Glæde vender tilbage til et ypperligt
Maleri eller til et fortræffeligt Billedhuggerarbeide. 1 ethvert
Digterværk, der med Rette skal kunne vente at overleve sin
Tid, skal da vel ogsaa være Noget, der kan fængsle selv
den overfladiske Tilskuer, Noget, der glæder Alle; men der
skal tillige være Mere; ja de virkelig store Digtere nedlægge
undertiden en saa betydningsfuld Verden i deres Digte, saa
at det Dybeste deri undertiden oversees af den Slægt, med
hvilken de leve, og först opdages af de fölgende.
Shakspeare, om hvem det med Hensyn til andre selv gode
Digtere gjelder, hvad der fortælles om Diana og hendes Nympher,
at hun ragede et Hoved frem over dem alle, har fremfor de
fleste Andre forstaaet denne Kunst, og dette viser sig neppe
stærkere i nogen af hans Tragoedier, end i den, vi her have
gjennemgaaet.

Men, kunde man til Slutning spörge: Lægges der ikke
her og andensteds langt flere Tanker ind i Shakspeare, end
han selv nogensinde har tænkt paa? Om han har tænkt
sine Tanker ligefrem, eller om han blot har anskuet dem
billedligt i Begeistringens Öieblik, dette kunne vi aldeles
ikke vide. Vi have her ikke med Digteren, men kun med
hans Kunstværk at gjöre, og deri ligge ikke blot de Tanker,
vi have fremhævet, men mange fleer endnu, som vi maatte
gaae forbi med Taushed. Hvorledes de ere komne derind,
det vilde man först forstaae, naar man kunde udforske de
uendelige Dybder i Geniets Indre. Iövrigt sees det paa
mange Steder, at den egentlige Reflexion var meget stærk
hos Shakspeare, men selv om det kunde bevises, at han
ikke havde tænkt sine Tanker saaledes, som Philosopherne
tænke deres, men at han havde tænkt i Tankebilleder, saa
mene vi dog her at have beviist, at Tanken i disse Billeder
tidt er ligesaa mægtig, som den Phantasie, hvoraf de
gjennemströmmes, og som enhver anden Evne i den store Digters
Sjæl.
*
</chapter>
<chapter name="Tale i det norske Studentersamfund">
<h2>Tale i det norske Studentersamfund.</h2>
<table o>
<td c>13<sup><small>de</small></sup> Januar 1854.
<td c>Af Prof. <b>J. S. Welhaven.</b>
<td c>———
</table>

<big><b>D</b></big>en Fest, der samler os i Aften, har man kaldt en Fest til
Fædrenes Minde; men Benævnelsen træffer ei den
Hovedtanke, som her er gjældende. Man har derfor sagt, at dette
vor Midvinters Möde er kommet bort fra sin förste Hensigt
og angaaer nu især en Interesse, der ei stemmer med
Festens Anlæg. Ja, for Mange er det vel endog uvist, om
her er nogensomhelst sand Interesse tilstede, — uvist om
denne Fest er mere end Gjentagelsen af en selskabelig
Sammenkomst, hvis Betydning altid har været tvivlsom.
Om nu denne Opfatning maa tænkes udenfor vor Kreds,
tör man da ogsaa troe, at den har været ganske uden
Indflydelse paa de Forsamlede?

Saadanne Betragtninger, mine Herrer, synes vistnok lidet
festlige. Den Stemning, kunde man sige, hvormed en Höitid
skal feires, maa ei beröres af Tvivl, og allermindst af Tvivl
om selve Festens Væsen og Betydning. Opgiv heller, hedder
det, frivilligt disse Sammenkomster, siden de mangle den
naturlige Betingelse. Ja dette er jo ofte nok sagt baade i
Spot og Alvor.

Er det da maaskee bedre, naar Festen alligevel feires,
at dölge Tvivlen, der træder os nær, og at forudsætte hos
de Forsamlede hiin ublandede Stemning, som et overordentligt


Optrin, eller en sikker Stræben eller et stort Haabs
Opfyldelse fremkalder? Nei, Sandheden gjör fri. Det maa komme
an paa, hvad Sandheden, som jeg her föler den, giver mig
at tale.

I Nordens tre Riger feirer den academicke Ungdom denne
Dag, med Tanken paa en nöiere Forbindelse mellem disse
beslægtede Folk. Ja Tanken er der, hvad vi saa end mene
om Stemningens Art og Styrke; den har nu engang givet
Festen til Fædrenes Minde Præg og Retning. Og sandelig,
den Tanke er gammel; den levede hos Fædrene langt
tilbage og gik i Arv gjennem Slægterne, ofte gjemt, men
aldrig glemt. Den har været i Slummer, men da har den
haft sine Drömme; den er bleven fortrængt mellem andre
mægtige Indtryk, men saa er den kommet igjen, just lig en
gammel Erindring, som et Nyn, en Duft kan vække til nyt
Liv. Mangen Gang har den i det Skjulte rystet Norden og
bragt det til hadefuld Splid istedetfor til Enighed. De
Samtidige mærkede ei altid Bevægelsen i Grunden, men
Enhedstanken var dog den dybtliggende Ild, der fremkaldte
Rystelsen. Hvor ofte har den ikke dannet og omdannet disse
Rigers Forholde! Snart har den været almindelig, om end
kun dunkelt, udbredt over Folkene, snart finde vi den
ligesom indkoglet i kronede Hoveder, hvor den gribes af
Kamplyst, Klogskab eller Ærgjerrighed. Tager man den bort af
vort Nordens Historie, da er ogsaa Traaden tabt og det Heles
Betydning forringet.

Men det gjælder at gjenkjende denne Tanke i dens
mangehaande Former og Indklædninger; thi af de
forskjellige Tider og Omstændigheder, gjennem forskjellige Organer
og Betingelser har den taget foranderligt Præg og Farve.
Den er lig hine Oldsagnets Helte, som efter Faldet gjenfödes
under et nyt Navn og til nye Skjæbner, men dog med
samme Grundkraft, for at udfægte de langvarige Kampe.
Denne Enhedstanke har sine Perioder i Politik, i Videnskab
og Literatur, i selskabeligt Samqvem. I alle disse Retninger
er dens Opgave ved hver ny Fremtræden anderledes stillet,
skjöndt i sit Væsen uforandret. Selv naar den hviler i
Mellemrummene mellem dens stærkere Yttringer, medens den
synes opgivet som et forfeilet Indfald, medens Tidsaanden
og Omdömmet gaaer den imod, finder den dog altid sit
Udtryk. Enkelte Forskere eller Digtere fremkalde den, om
og blot som et skuffet Haab eller som Skimtet af en fjern
Fremtid, og saaledes giver den, gjennem de mangfoldige
Midler, altid Livstegn og er aldrig ganske uden Vidnesbyrd.

Og den tiltager i Kraft, den udvikler mere og mere sit
Væsen. Selv paa den Modstand og Uvillie, den nu kan
vække, mærker man dens Indflydelse. Naar den fremstilles
som et Nutidens Paafund, som en Partisag, opkommet i et
forbigaaende politisk Veir og siden ved kunstige, lokkende
Midler udbredt over Norden i mangehaande Kredse, da seer
man deraf, at denne Tanke, om end miskjendt, dog finder
den Opmærksomhed, som en ualmindelig Fremgang har til
Fölge. Lad det være sändt, at den i vor Tid har knyttet
sig til et særeget politisk Forhold og faaet Opsving derved -
de maa ogsaa deri dens dybere Begrundelse sees; denne
Tanke kan gribe Öieblikket, fordi den aldrig er fjern, den
slaaer ud i vor Stammes alvorlige Tilstande og Livsyttringer,
fordi den er i Roden; den udbreder sig med Kræfternes
Frigjörelse; den arbeider i det Skjulte og aabenbart, og Ingen
skal sige, at den blot er et Skin, fordi den ogsaa kan spille
og forlyste sig i Lyset.

Nei, den Tanke, der forsamler os iaften, er sand og
alvorlig; den er intet Hjernespind, ingen forfængelig
Flyvetanke fra igaar eller idag. Jeg stoler paa dens Kraft til mere
og mere at trænge frem og befæste sit Rige.

Og alligevel har jeg talt om Tvivl, der omgiver og
hemmer den, om en usikker Stemning ved denne vor
Midvinters Fest, der dog skal betegne det tredeelte Nordens
Samklang. Hvorfra kommer denne Tvivl, skjöndt vi mene
at have Erkjendelsen, hvorfra denne snigende Ulyst, der saa
brat kan fölge paa Enhedstankens gladeste Udbrud og vil
trænge ind i vor Forsamling? Ak, mine Venner, Tvivl er i
Luften; vi indaande og vi udaande den; den tilhorer Tidens
Atmosphære. Til denne Tids Mennesker kom store og
vidtgribende Goder og end flere Bebudelser om Sandheder,
der skal aabenbares, om vidunderlige, allerede forberedte
Fremskridt paa alle Culturens Veie; men til os kom ogsaa
en Tvivlens Aand, saa egen i sit Væsen, at vi maaskee
endnu ei rigtigt forstaae at benævne den. Det er ei
nysforledne Tiders Tvivl om det Oversandselige og Evige, en
Tvivl, der ledede ind i munter Livsnydelse, og som
forkyndte en Levnetsviisdom med lemfældige Opgaver. Tvivlen
i vor Tid slaaer sig ei saaledes til Ro, den vil
gjennemtrænge Alt, drage alle Forhæng tilside: den seer Skuffelser
og Idoler overalt, og den seer ind i sin egen Tomhed.
Tvivlen er kommet os i Blodet som en Feber, der baade
ægger og udmatter. Den bringer Folkene til at staae
bævende og ubestemte for deres indre Opgaver, og den
opbruger Kræfter, hvorved de skulde löses. Den antaster
Grundsynet, Sammenholdet i den Enkeltes Selvbetragtning
og driver ham miströstig ud i Mængdens Bevægelse.
Forunderlige Tid med en Afmagt, som alle föle, og dog
Frembringer af saa mange Storverker! Om disse Gjerninger er
der Tale overalt, og Alverden priser dem; men de modsige
ei det Tidens Tegn, jeg her har nævnt. De ere Travlhedens,
det udadvendte Livs Verker, stærke Vidnesbyrd om hvad
Slægtens forskende og higende Aand formaaer; men Sjelenes
pinlige Uro har Deel i disse Frembringelser, hvorunder
Fornemmelsen af vor Tids moralske Krisis ligesom döves og
fordeles.

Den Tanke, der tilhörer vor Fest, stiller os nu en
Opgave, der just træffer os, som Tidens Börn, paa den svage
Side. Den fordrer endnu ingen iöinefaldende Kampe, ingen
mærkværdige Gjerninger og ingen brat Afgjörelse; den har
ligesaa lidt nye Krav som nye Löfter. Men det kommer an
paa, at Fortröstningen til dens Kraft og Sandhed ei slipper
op i de stillere Dage, eller adspredes under fjernere
Interessers Paavirkning. Det kommer an paa, at man betragter
denne Sag i dens Grundvæsen, uden at forarges ved nogen
særegen Form, som dens Udvikling kan have antaget; der
stilles en Fordring til Sindelaget, at det skal holde fast ved
bestemte Indtryk og varmt omslutte Erkjendelsen; thi kun
derved kan nu det indre Samhold i Norden fremmes og
kommende Alvorsgjerninger i den Sags Tjeneste forberedes.
Men her möde vi det tvivlagtige Væsen uden om os og i
os. Der svigter Noget i vor Modstandskraft mod Spotten
eller Fornægtelsen udenfra, og naar vi saa for at opöve
Kraften vil söge frem til Sagen og gribe den, da er det ofte,
som om denne selv svigter og undviger os. — Ja, mine
Venner, thi vor indre Raadvildhed træder ud som et taaget
Spøgelse imellem os og Maalet og gjör os usikkre i Sigtet!

Saadan, mener jeg, er i Sandhed Situationen. Men
derved har vor Fest ingenlunde tabt sin Betydning og
Virkekraft. Det er godt, at vi kjende og vedkjende os den
usynlige Gjest, der fulgte med i Laget, thi anderledes ere vi ei
istand til at vinde en klarere Stemning, der kan trænge
denne Skygge tilbage. Og hvor sjeldne ere ei det
uforstyrrede Haabs, den glade Opfyldelses Fester! Engang, det
vente vi, skal de ogsaa for vor Sag feires af en lykkeligere
Slægt. Men nu samles vi til gjensidig Forstaaelse og
Bestyrkelse i den Foreningens Aand, der endnu kæmper i
Modsigelsen og endnu ei vil tage ret Skikkelse, fordi det er
Forberedelsens Tider.

Jeg taler ei til Fornægterne og ei til de Ligegyldige, og
jeg förer intet Forsvar for den nordiske Enhedstanke; jeg
mener, at den er hos Enhver af de her Forsamlede, bevæges
i vor Kreds i forskjellige Grader af Liv og Styrke og [paa
mangehaande Maader efter Personlighedens Væsen og
Retning; men jeg önsker hos Enhver at indlægge et Ord for
denne Fællesspire; jeg beder Enhver at frede og bevare
den, at sætte noget af Villiens belivende Kraft mod Tvivlens
Graaveir. der omgiver den, at fremhjelpe dens Væxt og
tillige fordrage dens Udviklings Betingelser, unde den Tid til
at afstreife Svöbene og uddanne sine Organer indtil den Stund,
da Yæxten er fuldendt og bliver synlig for Alverden.

Og her nævner jeg det vanskelige Ord i vore Dage —
det er at vente og være tröstigt virkende under
Forventningen; thi en forunderlig Utaalmodighed har betaget denne
Tids Mennesker. Fra Forskningens Opdagelser, der komme
Slag i Slag og gribe ustandseligt ind i utallige
Frembringelser, fra de mangfoldige Snarveie, der lægges gjennem
Rummet, fra alle disse Befordringsmidler for det udvortes Livs
Digten og Tragten, er der opkommet en Hastighedsillusion,
en rasksvingende Tidsmaaler, der uvilkaarligt anlægges i
alle Sphærer af Menneskenaturens Virken. Men det indre
Sjeleliv i Slægten fölger andre Love og har en
ubestemmelig Tidsdeling. Lad Hurtighedsmidlerne tjene denne skjulte
Aand, men den sætter selv sin Tid, saavel for Lyn, der
nedslaae brat, som for Sæd, der langsomt modnes. Se dog,
hvor seent de store Grundtanker, de rette Livskjerner i
Menneskeheden spire frem, og hör den alvorlige Betragters
Dom, naar han nu holder den ydre Kulturs Fremskridt mod
den indre Forædlings, naar han veier dette Olds ilfærdige
og blendende Forstandstriumpher mod Selvprövelsens og
Selverkjendelsens Fremgang i Slægten, mod den Kraftövelse,
hvorfra Folkene alene kan hente Frelse og ny Ungdom. Ja
denne indre Væxt vil have sin Tid og veed ei af Forhastelse;
men til den maae vi dog betroe Udviklingen af
Foreningstanken i vort Norden.

Over denne Tanke hviler synligt det historiske Alvor,
den er intet beregnet Foretagende, der skal fremmes paa
en given Maade og bringe Udbytte efter en vis Maalestok.
Og hvad der betyder end mere —: vort Anliggende vil ei
tages som et politisk Project, der med eet Slag skal
fuldbyrdes, for at indtræde i en tvetydig Virkelighed. Nei, vi
vide alle, hvor stærkt Aanden i Norden har værget sig mod
denne kortfattede Afgjørelse, værget sig, fast som det kunde
være med Selvforglemmelsens Heftighed; medens den dog
har taalt Politikens halvtlykkede Foreningsforsög, ledet dem
i nye Spor og benyttet dem som kraftige Midler i sin. i den
nordiske Samklangs Tjeneste.

Hvor mærkelig og belærende og hvor rig nu paa
Forhaabning er dog denne Betragtning af de tre Rigers
gjensidige Forhold gjennem den lange Række af Slægtfölger indtil
vort Nu. Vi see, hvor dybt og udholdende denne Livsaare
i Norden er anlagt, hvor undvigende og stridigt den gaaer
for en blind og overilet Berörelse, og med hvilken
organiserende Omhu den atter kan udstrække sine Grene. Det
gjælder da at vente her, saaledes som den, der fatter og
freder det Voxende, forstaaer at vente, det gjælder at vente
i Deeltagelsens Haab og Lyst, og i Sandhedskærlighed, paa
det at den hele Sandhed kan naaes.

Ja, i denne Forestilling er der et rigt Emne for
Eftertanken, som jeg nu blot kan beröre. Jeg taler om at vente,
idet jeg tænker paa dem, der forlange en uafbrudt kjendelig
Fremgang og afgjörende Gjerninger af Forbundsaanden, og
som falde i Uvished om dens Magt og Gyldighed, hver Gang
den synes at standse eller skifte i sine Retninger. Men have
vi da ei tillige at betænke, hvor godt det er, at dette
stræbende Liv i Norden har givet og giver os fremdeles
Ventetid? For Normænd maa denne Betragtning være meget
fremtrædende. Naar vi forestille os Fremtidsbilledet af et
stærkt og enigt Norden, da mene vi ingen ny, uklar Blanding,
ingen Overvældelse, hvorved noget af Folkene trænges eller
fordunkles; thi just for vort Fremsyn staaer Historiens Aand
vækkende og varslende. Vi forestille os altid, saa godt vi
formaae, Billedet af en fri Samvirken af disse Nærpaarörende;
vi tænke os en Tid, da Enhver af dem har faaet Magt og
Klarhed til at kjende og fremstille, hvad der især lever og
rörer sig i Folkets Indre, hvad det i Sandhed er og eier;
da troe vi, at Fællesmærkerne skal træde ud i Enhed, at
Samklangen skal blive reen og fri. Og med denne
Bevidsthed staae vi arbeidende paa vor egen Fostergrund. Ja,
hvad have vi ei her endnu at ophente af Dybene, at samle
og fremelske i Dagen? Hvilken Kamp have vi ei at bestaae
paa vore egne Enemærker med nye Jetter og Dværge, inden
Riget er vundet for Samdrægtighedens Lysaand! Og vi have
allerede seet, hvorledes denne vor Selvudvikling indvirker
paa Brødrefolkene, hvorledes den allerede synes at antyde
Træk, der engang skal tilhore Heelhedsbilledet. Vi mærke,
at den paa visse Punkter ogsaa kan vække Modstand hos
vore Frænder, fremkalde gammel og ny Tvist og finde
mangen uventet Mistydning, Lad det kun ei vildlede vor
Betragtning! Hvo der ved saadanne Erfaringer fristes til Tvivl
over det, vi kalde Nordens store Öiemed, han har ei forstaaet
Opgaven og det Alvor, den kræver, han betænker ei, hvor
fornödent det er at vente i Sandhedskærlighed.

Jeg har hört Formaningen om at tilslöre visse
Spörgsmaal, opgive visse Fordringer for den gode nordiske
Forstaaelses Skyld, og jeg har hört Yttringer af Uvillie over en
Fællesstræben, der saaledes kan falde i Tvistighed. Men
den rette Sands for vort Anliggende afviser saavel
Formaningen som Forargelsen. Fremfor Alt skal Broderaanden i
Norden staae denne Udviklings Pröve. Her angaaer det
Forstaaelsens og Gjensidighedens Forord, der er værd en Tvist,
fordi det siden fjerner Trætte. Mellem Nordens Folk er der
paa saa mangt et Feldt aabenstaaende Spørgsmaal, uklart
Sameie, blandede Interesser. Jo mere Forbundet gjör sig
gjældende, desmere træde disse Punkter frem i Opgaven og
fordre fuldt Lys. Alt dette hörer nöie til den
Selvudgrundelse, som den nordiske Foreningstanke paalægger ethvert
af Folkene, for at de i væsentlig Sandhed og med en klar
Overbeviisnings Kraft skal kunne söge og tilhöre hverandre,
for at de, naar den fælles Fare truer, naar Nordens Samhold
er blevet et Lösen, der gaaer os gjennem Marv og Been,
skal kunne staae sammen i fri og freidig Trofasthed.

Men hvor mangfoldigt og omfattende viser sig nu vort
Anliggende. Det maa föres tilbage mod forgangne Tiders
Dunkeltheder og Forvirring og bekæmpe Fölgerne af saa
mangen uklar Tilstand, det maa möde denne Tids
Anfægtelser, udholde dens prövende Betragtning, forstaae dens
Fordringer! Enhver Deeltagende lære da at fordrage Udviklingens
Langsomhed, lære at vente paa Opfyldelsen, medens han
tillidsfuld söger at forberede den og anskuer den i Haabet!

Og endelig, Betragtningen af den nordiske Opgaves
Stilling i vort Nu er dog ingenlunde nedslaaende. Spørgsmaalet
er til alle Sider vakt og indtræder nu i Overveielser, som
den för neppe har berört. Saaledes ere Forberedelserne
til dets Afgjørelse vidt udgrenede i Norden; de omgive os
overalt og optage selv den modstræbende Gjerning i deres
Kreds. Det er en Væxt af Roden, men i et omarbeidet
Jordsmon, med nye Kraftkilder og under et rigere Lys. Vi stole
paa dens Liv, fordi det er dybt grundet, udholdende og
lovende, — vi vil frede og fremhjælpe det, men vi vide
endnu Intet om Beskaffenheden af den Lövkrone, som Træet
skal hæve over kommende Slægter; bestem den da ei og
bedöm den ei efter dette eller hiint optegnede Rids med
Forgangenhedens eller Nuets Öiemaal — det nytter til Intet.
Her er Liv til nye Former, her skal være Glæde over Væxten!
*
</chapter>
<chapter name="Brev til en svensk Rector">
<table o>
<td c><h2>Brev til en svensk Rector</h2>
<td c><h2><small>om at lære Svensk i danske og norske Skoler og omvendt.</small></h2>
<td c>Af Prof. <b>M. Hammerich.</b>
<td c>————
</table>

<big><b>D</b></big>a vi sidst i en flygtig Samtale kom til at beröre
Spörgsmaalet om, hvorledes Skolerne kunne gjöre deres til, at den
ringe Sprogforskjel mellem Svensk og Dansk ikke skal være
som en Bom for den aandelige Samfærsel, fik jeg Lyst til
ved Leilighed at tage Spörgsmaalet op igjen. Men til at
skrive en Afhandling derom, finder jeg, sandt at sige, Tingen
altfor klar og ligefrem. Indtil videre noies jeg med at skrive
et, maaskee meget for langt, Brev, og jeg glæder mig ved
at skrive det til Dem.

Jeg maa som Forord bemærke, at naar jeg taler om
Dansk, tænker jeg paa det Fælledssprog, som her i Landet
kaldes Dansk og i Norge kaldes Norsk, som begge Folk have
lige Ret til og lige Deel i, og som med sine mangfoldige
Landskabsmaal naaer fra Slesvig op til Nordlandene,
begrændset mod Öst af det svenske Sprog, men ikke mere
forskjelligt derfra, end dette Brev udviser.

Igrunden er det saa let for Danske eller Norske at læse
Svensk og for Svenske at læse Dansk, at de ikke saameget
behöve at lære det, som at overbevise sig om, at de
allerede kunne det. De förste smaa Vanskeligheder ere
imidlertid store nok til at afskrække omtrent hele det læsende
Publikum; Boghandelen (som tildeels gaaer over Leipzig) er


yderst slet forsynet, Anmeldelser af nye Skrifter seer man
ikke til, og saaledes ere Litteraturerne blevne til Indelukker,
hvor neppe Luften kan komme fra det ene til det andet.
Nogle faa Skrifter söges af de vedkommende Fagmænd; kun
ganske enkelte ere optagne saa at sige i Familierne, som
hos os Bellmans Epistler og Tegnérs Frithiofs Saga. Men da
Bellman er Sverrigs ejendommeligste Digter, falder det netop
ved ham noget vanskeligt for os, vei ikke at lee og sörge med
ham og forstaae ham ved en Slags Sympathi, men derimod
at fölge ham Ord for Ord, og man har ikke sjælden
Leilighed til at undre sig over den Resignation, hvormed Sangere
og Tilhörere opfange nogle enkelte Indfald eller Vendinger
og forresten nöies med Duften. Frithiofs Saga er læst af
Mange, — deels i Grundsproget, men deels kun i
Oversættelser, hvoraf der gives ikke mindre end tre. En dansk
Oversættelse af Digtninger som Frithiof! en svensk
Oversættelse af videnskabelige Arbeider som Martensens Dogmatik
eller P. A. Munchs „Forn-Svenskans och Forn-Norskans
språkbyggnad,” skrevet paa Svensk af en norsk Forfatter! Kunde
der være tydeligere Tegn paa, at vore Litteraturer gjensidig
betragtes som fremmede og blot gjennem enkelte Skrifter
af enkelte Forfattere gribe ind i hinandens Udvikling? Det
er paa Tidén, at der skeer en Forandring heri. At
Litteraturerne, der altid trænge til en vid Kreds af Læsere og
Forfattere, vilde vinde ved at gribe inderligt sammen, dette
er dog her en fjernere Betragtning; den nærmere er, at
enhver enkelt Læser vilde vinde ved at have Adgang til to
Litteraturer istedenfor een. Og Adgangen koster saa ringe
Uleilighed, at de Svenske virkelig ikke behöve at have
overspændte Forventninger om Danmarks og Norges Litteratur,
eller vi om Sverrigs, for at kunne önske at faae saa Meget
for saa Lidt. En Betingelse er, at man gjör sig fortrolig
med den paradoxe Sandhed, at det er Mangel paa Dannelse,
naar Svenske ikke forstaae Dansk og Nordmænd eller Danske
ikke forstaae Svensk. Det Övrige vil da snart lægge sig
tilrette. Der vil endnu være Brug for Oversættelser, - af
Folkeskrifter, Skoleböger, Andagtsböger, kort saadanne
Skrifter, som altid maae læses paa Modersmaalet. Men der vil
ikke være Brug for Oversættelserenten af Digterværker eller
af videnskabelige Værker og Afhandlinger eller af de
mangehaande andre Skrifter, som udgjöre den egentlige Litteratur:
dem vil man bedst læse i Grundsproget, og ikke blot de
enkelte, som kunde ventes udgivne i Oversættelse, men de
mange, maaskee ganske andre Skrifter, som man selv udsöger
sig, naar man kommer til at vælge selv.

Vanskelighederne ved at lære Svensk (eller fra Deres
Side Dansk) ere saameget ringere, som det fornuftigviis ikke
kan være Hensigten at lære at tale eller skrive Sproget, men
blot at forstaae det. Ellers vilde ogsaa Svensk noget nær
blive os det vanskeligste Sprog at lære, istedenfor det
letteste. Jeg har endnu aldrig kjendt nogen Englænder,
Tydsker, Franskmand, der selv efter flere Aars Ophold her i
Landet har kunnet tale ordentlig Dansk, og jeg slutter deraf,
at vi Danske heller ikke komme til at tale de fremmede
Sprog saa fuldkomment, som vi undertiden lade os indbilde.
Men Vanskelighederne ved at gjöre et andet Folks
Tungemaal til sit eget staae i Forhold til Afvigelsernes Fiinhed,
og med de smaa, halv umærkelige Forskjelligheder, baade i
Orddannelse og Udtale og Sprogbrug, bliver Tilegnelsen af
vort Södskendesprog næsten til en Umulighed. Det er derfor
heldigt, at den er ganske överflödig, da nemlig Sprogene
staae saa godt sammen, at selv ved en Samtale - endsige
ved en Række Foredrag, som paa et Naturforskermöde, eller
ved en Række Afhandlinger, som i et Nordisk
Universitets-Tidskrift, — kan Hver bruge sit Sprog, uden at Blandingen
har nogetsomhelst Afstikkende ved sig; afstikkende bliver
det först, naar en Dansk vil producere sig i det Svenske
eller en Svensk i det Danske. Denne Harmoni imellem de
skandinaviske Sprog fremhæver Heiberg i et interessant
Foredrag over Bellman (afholdt i Skandinavisk Selskab 1843);
jeg skal her afskrive Stedet: 
<i>„Dersom en Tydsker og en
Dansk gjensidig have tilegnet sig Saameget af hinandens</i>
<i>Sprog, at den Ene forstaaer den Andens, uden dog at
kunne tale det, da kunne de vel ogsaa meddele sig
indbyrdes, idet Enhver benytter sit Modersmaal. Men for dem
selv vil denne Underholdning have noget Ubeqvemt, der
let foraarsager, at man holder sine bedste Tanker tilbage,
og ikke blot for dem selv, men for Trediemand noget
Stödende, der endog bliver af comisk Virkning, og derved
betager Samtalen det Præg af Skjönhed, som den aldrig
aldeles kan undvære. Heraf fölger, at denne
Meddelelsesmaade udelukker den rette ideelle Meddelelse, og blot kan
anvendes utvunget i det reent Underordnede. Man kan
paa denne Maade uden Vanskelighed tale med sin Tjener
og sin Kudsk, man kan spörge om Veien, man kan
kjöbslaae, man kan sige: Giv mig Spise, giv mig Drikke. Men
Udvexling af Ideer kan ikke finde Sted uden med stor
Indskrænkning, og hvorfor? fordi Ideen forsvinder, naar
den sættes udenfor Skjönhedens Element, men her er al
Skjönhed ophævet. Hvor derimod Danske og Svenske
gjensidigt meddele sig, Hver i sit Tungemaal. kan det idethöieste
være i det förste Öieblik, at den uvante Meddelelsesmaade
gjör Samtalen ufri; saasnart denne nok saa lidt er kommen
igang, mærker man ikke mere til nogen Tvang, og selv
om man af og til maa spörge om Betydningen af et og
andet Ord, glemmer man dog ganske, at der her findes
en Skillevæg, og man har Fölelsen af, at der kun tales eet
Sprog.”</i>

Samtalen gaaer let nok, naar den först „er kommen
igang,” men ved det blot litterære Samqvem bliver man
ikke saaledes reven med som ved en Samtale. Lad det i
sig selv være lettere at forstaae Sproget ved at læse det end
ved at höre det tale af Indfödte, - en Forudsætning er det
da i alt Fald, at man kan læse efter den fremmede
Retskrivning. Og saalænge enhver nok saa almindelig Afvigelse fra
Modersmaalet er en Vanskelighed, som det bliver Læserens
Sag at klare, enten ved at gjætte sig frem eller ved at slaae
op i et Lexieon, kan man ikke fortænke ham i, om han
lægger Bogen fra sig med et Indtryk af, at det Sprog vil
han nödig læse. Det er dette der skeer, og deraf fölger
tildeels den nuværende Tilstand. Ved Studentermöderne
og Naturforskernes Moder, ved personlige Besög og
Brevvexlinger ere vi ikke komne videre, end at man i
videnskabelige Tidskrifter endnu velvillig oversætter fra Svensk
paa Dansk eller fra Dansk paa Svensk, og at Litteraturerne
ere ligesom stavnsbundne i det Land, hvor de födes. Men
det Unaturlige heri er blevet föleligere ved disse gjensidige
personlige Tilnærmelser, og dermed have vi en ny
Opfordring til jo för jo heller at fjerne Hindringerne for det
litterære Samqvem, blandt Andet den Hindring, som ligger i
manglende Sprogfærdighed. For strax at springe ned i vor
egen snævre Kreds: det er især Skolerne, der kunne
medvirke hertil, og det ligger ganske paa deres Vei. Hvad der
savnes, er en Veiledning eller snarere en Haandsrækning
til at komme over Begyndelsesgrundene i et Sprog, der
fremfor andre staaer Modersmaalet nær; Ungdommen er den
Alder, da man er bedst oplagt til at lære
Begyndelsesgrunde; Skolen er det eneste Sted, der er indrettet paa at
meddele dem. Derfor paaligger det Skolerne at tage sig af
denne Sag, og de alene kunne, saavidt det behöves, före
den igjennem. Ja, var her Tale om at gjennemsætte en
Grille eller selv en rigtig Tanke, men som endnu ikke havde
udgjæret — en ny Retskrivning efter Rask, et sindrigt norsk
Skriftsprog —, ogsaa Sligt kan for en Deel sættes igjennem
ved Skolernes Hjælp. Men en Skole har ikke Ret til at
hjælpe det frem, för Gjæringen er overstaaet og de
modsatte Meninger forsonede; ellers gjör den Vold paa Tidens
Udvikling og er udsat for at kaste Forvirring ind i den
Slægt, som den skulde veilede. Dog, at Skolen til enhver
Tid maa udelukke, hvad der endnu hörer til de gjærende
Spörgsmaal, og holde sig til det, der har Hævd, er ikke
saaledes at forstaae, at den, under sine Bestræbelser for at
forplante Culturen fra den ældre Slægt til den yngre, skal
være indskrænket til simpelthen at „lade gaae videre.”
Saalænge den er i sund og vaagen Tilstand, har den jevnlig
Noget at omdanne, at afskaffe, at optage af Nyt; sin
Hjemmel herfor maa den vistnok söge i, hvad der har gjort sig
gjældende hos den ældre Slægt, men det er nok, om det
hos denne er tilstede ikke som en Erhvervelse, men som et
Savn; ja de fleste og vigtigste Forbedringer i Skolevæsenet
skyldes netop Fölelsen af et Savn, som den Slægt, der selv
ikke har faaet det afhjulpet, önsker af afhjælpe for den
næste Slægt, Saaledes ogsaa med den lille Forbedring,
hvorom her er Tale. Vore allerfleste Samtidige læse ikke
Dansk og Svensk paa eengang, men kun eet af Sprogene.
Det er godt at kunne læse dem begge. Spörgsmaalet bliver
kun, om Skolen har Plads til det nye Sprog, og Svaret bliver,
at det tager ikke megen Plads.

Saavidt jeg skjönner, vilde det være uheldigt, om svenske
Skoler stillede Dansk og danske eller norske Skoler Svensk
som et særskilt Fag, — en meget fordringsfuld Stilling for
Begyndelsesgrundene af et Sprog, man tildeels kan i
Forveien ved at kunne sit Modersmaal. Baade fra den
sproglige og litterære Side betragtet har det sin naturlige Plads
som et Led af Underviisningen i Modersmaalet; thi her bliver
det selv stöttet og baaret, og ved at fremkalde oplysende
Sammenligninger kaster det atter Lyset tilbage paa
Kjendsgjerninger i vort eget Sprog, som ellers ligge for os i en
dunkel Umiddelbarhed. Övelserne maae gaae ud paa, deels
ved Oplæsning at lære Skrivemaaden og Udtalen at kjende,
deels ved Oversættelse og anden Tydning at gjöre sig
fortrolig med de jevnlig tilbagevendende Gloser, de
almindeligste Böiningsformer, de staaende Egenheder ved
Tillempelsen af det fælleds Ordforraad, saa at man let
gjenkjender sine hjemlige Ord under den fremmede Paaklædning.
Saadanne Övelser ville have bedst Fremgang i en af de
höiere Classer, naar Sprogsandsen allerede er vakt ved
Underviisning i fremmede Sprog, og naar ogsaa den litterære
Sands er vaagnet; thi den, der föler sig tiltrukken af
Indhold og Fremstilling, kommer ikke blot lettere gjennem de
förste Vanskeligheder, men föler selv, at de ikke ere store,
og griber efter enhver Oplysning, der kan lette Forstaaelsen.
En 20 Timer paa Skolen og vei omtrent halvt saa mange
til Hjemmearbeide er Alt det, der behöves for at naae det
dobbelte Formaal: at overvinde den naturlige Skyhed for
Sprogets fremmede Tilsnit og eengang for alle at komme
saa vidt i Sprogfærdighed, at man uden Uleilighed kan læse
paa egen Haand. Der stilles heller ikke store Fordringer
til Lærerkræfterne. Den, der er Lærer i Modersmaalet og
dets Litteratur, bör ikke være uden Kjendskab til det
nærmeste Sidesprog, og hvis han er det, maa han for sin egen
Skyld haste med at indhente det Forsömte. Her kunde
Udtalen blive til Anstöd, dersom der var nogen Grund til og
nogen Udsigt til at komme til at udtale som en Indfödt; men
de finere Egenheder i Tonefaldet kommer man vanskeligt
efter, naar man ikke vil nöies med Carricaturen, og det
Nödtörftige er snart indövet. I Alt, hvad der hörer til at opfatte
de sproglige Egenheder og forstaae ikke blot Meningen, men
Udtrykket fra Ord til Ord, har Læreren saa afgjort Forspring
ved sin almindelige Dannelse, at han med ringe Möie vil
kunne gjöre denne nye Green af Underviisningen Fyldest.
Enhver, der har forsögt det, vil sande, at den, ved
middelbart at opklare Modersmaalets Bygning og Sprogbrug og
tillige minde om dets ældre Skikkelse, om Dialekterne o. d.,
giver et Vederlag, der ligefrem kommer Underviisningen i
Modersmaalet tilgode. Der fordres altsaa hverken store
Opoffrelser eller store Forberedelser. Men et ringe Antal Timer
maae Skolerne afsee, og da hele den dannede Befolkning
har billigt Krav paa at hjælpes ud over sin danske, norske
eller svenske Provincialisme, saa gjælder Opfordringen et
stort Antal Skoler, ikke blot de lærde Skoler (og
Gymnasierne), men ogsaa Real- (og Apologist-)Skolerne, ikke blot
Drengeskoler, men fuldt saa vel Pigeskoler: enhver Skole,
hvor der foruden Modersmaalet endnu læres et eller mange
fremmede Sprog, maa ogsaa have Plads for det, der af dem
alle först ophörer at være fremmed.
Jeg troer, at vi ere enige i alle Hovedpunkter:

1.  <sp>Det hörer med til Dannelse for Svenske at
forstaae Dansk (eller Norsk), for Normænd og
Danske at forstaae Svensk.</sp>

2.  <sp>De skulle ikke tale eller skrive Sproget, men
forstaae det; indbyrdes bruge de hver sit eget
Modersmaal.</sp>

3.  <sp>I alle Skoler, hvor man lærer fremmede Sprog,
maa der i en af de höiere Classer læses
(gjensidig) Svensk eller Dansk.</sp>

4.  <sp>Denne Læsning maa helst sættes i Forbindelse
med Underviisningen i Modersmaalet.</sp>

Ved at holde disse Punkter ud fra hverandre kan man,
naar Nogen er uenig, lettere erfare, hvor Uenigheden
begynder: om den allerede begynder med den förste Sætning,
eller maaskee först med den sidste.

Er man enig i Grundsætningerne, vil Fremgangsmaaden
let give sig, saa forskjellig den ogsaa kan blive efter
Skolernes Forskjellighed og det Antal Timer, man tager i Beslag.
I överste Realclasse, hvor jeg underviser i Modersmaalet,
har jeg anvendt 2–3 Timer om Ugen i et Par Maaneder til
Övelser i Svensk, for eengang for alle at gjöre det
læseligt. Disciplene ere i 15 Aars Alderen og have forinden i
flere Aar lært Tydsk, Fransk og Engelsk. Vi læste först
nogle Timer i „Udvalgte Stykker af den svenske Litteratur,”
udg. af det Skandinaviske Selskab, af hvilke Skolen har
anskaffet et Antal Exemplarer til Udlaan; her findes de Ord,
en Dansk ikke strax gjenkjender, oversatte under Texten,
og paa förste Blad gives i al Korthed Oplysning om
Retskrivning, Udtale m. m. Derfra gik vi meget snart over til vor
egentlige Læsebog i Svensk, som Disciplene selv anskaffe,
nemlig Runebergs „Fänrik Ståls sägner”. Disse klare,
livagtige Billeder fra den nyere Tids Historie, afvexlende i
Stemning som i Rhythmer og anlagte med en særegen Gave
til at gribe, bevæge, overraske, ere ikke mindre tiltalende
for Ungdommen end for os Ældre. De vække ved Indhold 
og Behandling saamegen Deeltagelse, at man uvilkaarlig
drages fremad, gjennem det ene Digt efter det andet. Men de
have tillige det Fortrin at være classisk udarbeidede, paa
eengang friske og naturlige som en Folkedigtning, modne og
gjennemførte som et Kunstdigt; derfor kan man standse og
stirre paa Enkelthederne, gjentage og atter gjentage, uden
at man let skal faae formeget deraf. Desværre er dette
sjældne Egenskaber, især ved en Skolebog, og dog saa
vigtige baade for Lærere og Disciple. — Hvad
Underviisningsmaaden angaaer, gjælder det jo her som altid om at lade
de forskjellige Sider af Kundskaben eller Færdigheden
skifteviis blive til Hovedsag, og i det Hele taget at forene
Afvexling i Midlerne med Stadighed i at forfölge det samme Maal.
Snart gaaer Fordringen og Forberedelsen ud paa at læse op
og oversætte i Sammenhæng, snart at gjöre Rede for de
vanskeligere Gloser enkeltviis; snart at lære et Digt ordret
udenad (som „Sven Dufva”, „Fänrik Stål”, en Snees Linier
ad Gangen), snart blot at gjenoversætte fra Dansk paa Svensk,
hvorved den mechaniske Færdighed i at huske Lydenes Række
ikke kommer til Hjælp saaledes som ved Udenadlæren;
enkelte Gange er et Vers opgivet, som siden skulde nedskrives
bogstavret efter Dictat. For saa vidt er der drevet Stiilövelse,
baade mundtlig og skriftlig, men kun for at skjærpe
Opmærksomheden for de staaende Afvigelser i Lyd eller Stavemaade
saavelsom for Ord og Former, som en Læser maa være
sikker i, naar han ikke altformeget skal gjætte sig frem efter
Meningen. Det Nödvendigste om Böiningsformerne bliver
fremhævet leilighedsviis, uden Brug af Sproglære; da P. A.
Munchs „Sammenlignende Fremstilling af det danske, svenske
og tydske Sprogs Formlære” er indfört i Classen, er der
Leilighed til senere at faae de spredte Iagttagelser
sammenstillede og gjenkaldte i Erindringen. Under Tydningen har
man iövrigt meest at skaffe med det Lexicalske, og her kan
man som oftest gjöre et tidligere Bekjendtskab gjældende,
selv ved Ord, der i förste Öieblik synes fremmede: saaledes
sige vi hos os ikke „yrke”, men vel i Sammensætning
„örkeslös”; vi sige „forleden Dag”, men bruge ikke Ordet „forlide”,
som imidlertid ogsaa forekommer i ældre Dansk; Ordet
„hinne”, i Betydning af at naae, er almindeligt i Sydsjælland
(og derfra optaget f. Ex. i et Digt af Chr. Winther); vi sige ikke
„klarne”, „trætne”, men med selvsamme Afledning „blegne”,
„vaagne” o. s. v. Oftest ligger det Fremmede ikke engang
i Glosen selv, men kun i den videre eller snævrere
Afgrændsning af dens Bemærkelse: hos Dem bruges „styng” om et
Stik i Almindelighed, hos os kun om Sting i Siden eller med
Synaalen; vi bruge Talemaaden „finde Sted”, hvor De sige
„äga rum”; i og for sig ere Ordene lette at gjenkjende.

At saaledes gjerne Rod, Afledning, Grundbetydning ere
fælleds og derimod Sprogbrugen forskjellig, giver Sproget
længe en vis halv drillende, halv tiltrækkende Nyhed, som
vækker Opmærksomhed for det fremmede Udtryk, men
tillige middelbart for det eenslydende Udtryk i Modersmaalet.
Idet Læseren maa lede sig frem ved Hjælp af sit danske
Modersmaal, nödes han idelig til at see dybere ned i det,
netop for at kunne finde sig tilrette med den afvigende
svenske Sprogbrug, der ikke er Andet end en ny Udvikling
af de fælleds Spirer i Sprogene. Han kommer altsaa bedre
ind i selve det Sprog, der er hans daglige
Meddelelsesmiddel, men derved har lidt Skaar i sin naturlige Egenskab af
Billedsprog. Som jeg i flere Smaaskrifter har sögt at
udvikle, er det et ikke uvæsentligt Formaal for Underviisning
i Modersmaalet som Sprog betragtet, at oplive Sprogfölelsen
ved at minde om Ordenes Grundbetydning og oprindelige
Sammenhæng, der forglemmes over den tilvante Sprogbrug.
Forsaavidt man da jevnlig bliver mindet herom under
Læsningen af Svensk (saavelsom af Dansk fra tidligere Perioder),
er det ikke nogen Opoffrelse at læse Svensk i de danske
Timer. „Modersmaalets Ordforraad bliver mere
gjennemsigtigt og levende,” og med det Samme lærer man et nyt Sprog.
Begge Dele skeer ved den stadige Sammenligning mellem
Sprogene, som foretages under Form af Oversættelse fra
Svensk paa Dansk, kun at den bliver paa eengang saa tro
og saa reen, at den kan fortjene sit Navn. Det
gjennemgaaende Fæltedsskab i Ordforraad frister til en Fordanskning,
som nærmest bestaaer i at omsætte Lydene fra svenske til
danske. Men en saa magelig Oversætten slöver Föleisen for
Modersmaalets Sprogbrug og förer hverken til at forstaae
fuldstændigt, hvad der læses, eller til at iagttage den
indbyrdes afvigende Talebrug. Dette fortjener saameget mere at
fremhæves, som Oversættelsen altid kommer til at optage den
störste Deel af Underviisningstiden. Den er som Skoleövelse
det bedste Middel til at sætte Ungdommen istand til at
undvære de litterære Oversættelser, der hidtil have færget et
og andet enkelt Skrift over fra Naboriget paa den anden
Side Sundet.

Saavidt jeg veed, er der læst Svensk i flere af vore
Skoler; men det skulde læses i dem alle og ligeledes fra
Deres Side. Det er omtrent lige let og lige vigtigt for os at
lære Svensk og for Dem at lære Dansk. Om der er
Hindringer og Vanskeligheder, som vi ikke have, er mig ikke
bekjendt; det gjælder da i alt Fald kun om at rydde dem
tilside Jeg forbliver o. s. v.

Svar udbedes.

*
</chapter>

<chapter name="Om Disputereövelser ved Universitetet">
<table o>
<td c><h2>Om Disputereövelser ved Universitetet.</h2>
<td c>Af Prof. <b>M. Hammerich</b>.
<td c>————
</table>

(Ved en Bekjendtgjörelse af 19de Mai d. A. angaaende nogle
Forandringer i Reglerne for de akademiske Graders Erhvervelse, er
der aabnet Udsigt til en tidsvarende Ordning af dette Anliggende.
Da jeg anseer Disputationsvæsenet for at være af stor Betydning for
det akademiske Liv, og da der nu ved en ny Foranstaltning er vakt
Deeltagelse for de derhen hörende Spørgsmaal, har jeg fundet
Anledning til at gjentage et Forslag om frivillige Disputationsövelser,
der har været udgivet som sidste Afsnit af en pædagogisk
Afhandling „<sp>Om det mundtlige Foredrag, Kbhvn. 1841</sp>”, et Skrift,
som neppe vil være kommet mange af Tidskriftets Læsere ihænde.
Ved Gjennemsynet har jeg af flere Grunde indskrænket mig til
enkelte Forkortelser og Omsætninger, som kun vedkomme
Udtryksmaaden; hvor noget Nyt tilföies, skeer det i en Anmærkning.

Ved <sp>Kjöbenhavns Universitet</sp> medförer en akademisk Grad
tillige Adkomst til at holde Forelæsninger og Øvelser ved det
vedkommende Facultet, uden videre Ansættelse eller Bevilling. Den, der attraaer
at tage en Grad, maa have bestaaet Embedsexamen med bedste
Characteer eller en tilsvarende Conferents. Graden erhverves ved
en af ham selv forfattet videnskabelig Afhandling, som, naar den er
antaget af Facultetet og derefter udgivet i Trykken, bliver
underkastet offentlig Dröftelse: undertiden disputeres der ikke over
Afhandlingen selv, men over vedföiede Theses. Naar ogsaa det
mundtlige Forsvar findes fyldestgjörende, er Graden dermed erhvervet
(jvf. Forordning af 9de Januar 1824). Hidtil skulde Afhandlingen
være skreven paa Latin, og kun som en Undtagelse er det (siden
1836) af og til indrömmet at skrive den paa Modersmaalet. Men
ifölge Bekjendtgjörelsen af 19de Mai 1854 bliver det herefter en fri
Sag at skrive Afhandlingen enten paa Dansk eller paa Latin. Det 

mundtlige Forsvar skal derimod endnu föres i det latinske Sprog, dog
at Ministeriet er bemyndiget til, efter Emnets Beskaffenhed m. m. {<at
indrömme Tilladelse til Benyttelse af Modersmaalet ved
Forsvarshandlingen”.

Ved <sp>Christiania Universitet</sp> har Disputationen for Grad fra
först af været ordnet ligesom hos os og havt omtrent samme
Udviklingsgang. Allerede siden 1ste Januar 1846 har det staaet den
Disputerende frit for, saavel ved Forsvaret som i Afhandlingen at benytte
enten det norske eller det latinske Sprog. Naar Afhandlingen er
antaget, og för han stedes til at forsvare den, skal han holde tre
Pröveforelæsninger, een over et selvvalgt Emne og to over opgivne
Emner, deraf den ene med en Frist af 8 Dage, den anden efter
nogle Timers Forberedelse (jvf. Lov af 17de Septbr. 1845 og
Reglement for Doctorander af 5te Juni 1847). Ved de <sp>svenske
Universiteter</sp> er Forholdet temmelig afvigende, idet navnlig Magistergraden,
der kun meddeles hvert 3die Aar, men da til Mange ad Gangen og
saameget höitideligere, er knyttet til en omfattende Examen i
philologiske, mathematiske, historiske og andre philosophiske Fag,
hvorimod selve Disputationen behandles som et underordnet Led af
Pröven, og Forsvarshandlingen gjerne dreier sig om et af en
Universitetslærer forfattet Arbeide eller et Brudstykke deraf. Det vilde være
velkomment for mange af Tidskriftets Læsere, at blive fuldstændig
oplyste om Disputationsvæsenets Ordning ved de svenske
Universiteter og om de Önsker, som muligviis maatte röre sig, denne Sag
vedkommende.)

Naar vi kaste et Blik over Universiteternes Historie for at
iagttage, hvorledes disse Höiskoler for Tanken og Ordet have
virket til forskjellige Tider, og naar vi da sammenligne deres
tidligere Indretning, som den endnu for en Deel bestaaer
ved de engelske Universiteter, med den senere, der har sit
Mönster i de tydske, er det fornemmelig tre Punkter,
hvorved denne adskiller sig fra hiin: det akademiske
Corporationsvæsen er lidt efter lidt gaaet sin Oplösning imöde;
Fagdannelsen, som den i al sin Specialitet meddeles ved de
enkelte Faculteter, optager de Studerendes Kræfter fremfor
den almindelig humanistiske og philosophiske Dannelse; og
hvad Læremethoden angaaer, forholde de sig aldeles
receptive under deres Studier, medens Universitetet drager
Omsorg for at tilfredsstille denne Receptivitet i
Overeensstemmelse med Fordringerne ved den endelige Examen, men
forresten ligesaa lidt anviser dem til selvvirksomt at behandle
videnskabelige Gjenstande, som overhovedet giver sig af med
at anordne deres Studieplan og controllere deres Privatflid.
I ingen af disse Henseender kunne vi önske den ældre
Tilstand tilbage, men den lader det derfor ikke mangle paa
Vink til velgjörende Reformer. Det er det sidste af hine tre
Punkter, <sp>Productivitetens Udelukkelse</sp>, der her maa
tildrage sig vor Opmærksomhed. Og da den akademiske
Frihed med Hensyn til Studeringerne er saa ubunden,
som man vel kan önske sig, paaligger det Studenterne selv
at raade Bod paa de Mangler, som i denne Henseende kunne
have indsneget sig.

I de rabbinske Höiskoler var det Skik, at Disciplene
selv grebe ind i Underviisningens Gang ved at æske deres
Lærers Forklaring over vanskeligere Dele af Lærdommen; i
Grækernes philosophiske Skoler anvendtes fornemmelig den
katechetiske Methode: Læreren var den Spörgende og ledede
Undersögelsen igjennem Spörgsmaal og Svar til det Maal,
han havde foresat sig. Men begge disse Methoder forudsætte
baade en snævrere Kreds af Disciple og et nöiere Forhold
imellem dem og deres Lærer, end der i Reglen forekommer
ved et Universitet, og vi see dem derfor sjælden anvendte
udenfor Skolerne. Skulle Studenterne tage virksom Deel i
Underviisningen, maae de ved Siden af Universitetslærernes
sammenhængende Foredrag indrette sig et Slags indbyrdes
Underviisning, ligeledes under reent akademiske Former.
<sp>Disputatorierne</sp>, der havde saa stor Betydning i
Middelalderens akademiske Liv, vare ikke Andet end en saadan
indbyrdes Underviisning. I videre og engere Kredse, for
lukkede og aabne Döre, blev der holdt Disputationer,
Definitioner og Declamationer; Baccalaureerne opponerede eller
modererede ved Scholarernes, Magistrene ved
Baccalaureernes Actus. Disse Övelser udgjorde en Deel af den daglige
Underviisning; de savnedes ei heller ved den höitidelige
Overgang imellem de forskjellige akademiske Grader, som
alle de Dygtigere pleiede at gjennemgaae; og det kan ikke
være paafaldende, at Stridigheder, der satte de akademiske
Lidenskaber i Bevægelse. som Religionsstridighederne paa
Reformationens Tid, bleve forhandlede mundtlig ved
offentlige Samtaler. Ogsaa ved Kjöbenhavns Universitet lagde man
Vægt paa disse Övelser. Det blev Professorerne indskjærpet,
flittelig at lade sig finde ved <b><i>actibus disputatoriis</i></b>, samt
paasee, at Tiden ikke optoges med lange Indledningstaler, og
at efter <b><i>opponentes ordinarios</i></b> ogsaa <b><i>auditorium</i></b> blev udæsket;
navnlig vare Communitetsalumnerne forpligtede til ved
Middags- og Aftensbordet at afholde snart <b><i>disputationes</i></b>, snart
blotte <i><b>declamationes</b></i>. Saaledes forlöb Aarhundreder. Fra det
akademiske Ridderlivs blomstrende Periode, indtil det fik sin
Nar, sin Martyr, sin Don Quixote — fra Abælard indtil
Erasmus Montanus — har Disputationsvæsenet vistnok i mange
Maader skiftet Forhold til Videnskabeligheden, men ikke
opgivet sin Plads blandt de akademiske Studier, og selv i vort
Aarhundrede har det ikke blot været indskjærpet i ormstukne
Fundatser, men der har ogsaa dannet sig nye
Privatselskaber, der endnu satte sig til Opgave: <b><i>Latine et logice disputare</i></b>.
Dog har det allerede længe sygnet, og i vore Dage kan det
neppe regnes blandt de Levendes Tal.

I Studenternes videnskabelige Samfundsliv, hvis det er
tilladt at laane dette Udtryk fra forbigangne Tider, hersker
der en <sp>dyb Taushed</sp>. De samles paa Forelæsninger, mere
for at skrive op, end for at höre. Derfra trække de sig
tilbage, hver til sin Celle, for at læse. De enkelte
Skriveövelser, hvor saadanne holdes, benytter man kun som en
Forberedelse til den tilstundende Examen, hvorfor det heller
aldrig falder nogen Candidat ind at besöge dem. Tilmed
blive jo Deeltagerne ikke bragte i nogetsomhelst gjensidigt
Forhold ved at forfatte en skriftlig Udarbeidelse, enddog de
skrive over samme Opgave, ved samme Collegiebord, under
samme Professor. Hvad dernæst Examinatorierne angaaer,
er det klart, at disse, som en af Universitetets underordnede
Foranstaltninger, hvor desuden Examinator maa være
Hovedpersonen, lige saa lidt fortjene at fremhæves, naar de ere
meget, som naar de ere lidet besögte, da der dog i förste
Tilfælde ikke kan tilbydes de fleste Deeltagere Andet, end
at være Tilhorere. I denne Henseende har i alt Fald det
private Manuductionsvæsen nok saa meget at betyde. Men
Sammenkomster af de mere begavede Studenter, hvor det
er Hensigten ikke at lære, hvad man ei veed, men at öve
sig i at anvende, hvad man veed, ikke at overhöres, men
selv at bringe videnskabelige Spörgsmaal under Forhandling,
saadanne Sammenkomster höre ikke længer til Dagens
Orden. Nu disputeres der alene <b><i>pro gradu</i></b>, da nemlig
Universitetslovene i dette Stykke ikke ere blevne moderniserede.
Endog i Stiftelser, hvor det fundatsmæssig er paalagt
Alumnerne at anstille baade Disputations- og Declamationsövelser,
har man i de sidste Aar ikke mærket til dem. Saaledes
hedder det i Fundatsen for Borchs Collegium § 10: „Med
<b><i>exercitiis disputatoriis</i></b>, <i><b>declamationibus</b></i> og <b><i>precibus solennibus</i></b>
(paa hvilcke og <b><i>Ephorus</i></b> under Tidén vilde lade sig finde)
forholdis det som med <b><i>Alumnis in Collegio Walchendorffiano</i></b>;”
— man kan ikke nægte, at der hermed bogstavelig forholdes
i det ene Collegium som i det andet — „dog at <b><i>Ephorus</i></b>
haver indseende dermed, at de med Flid udferdige deris
<i><b>Exercitia</b></i>, og intet <b><i>Valde protritum</i></b>, eller af anden laant,
eller sammen flichet fremföre. Yndskede og vel, at det
<i><b>Ephoro</b></i> maatte behage, self at give dem et <b><i>Thema</i></b> til
<i><b>Declamationerne</b></i>, som kunde skærpe deris <b><i>Judicium</i></b>, saasom: <b><i>Qvld
opportune potuerit dicere Eva à serpente jam decepta? Qvid
Hannibal i amisso in Alpibus oculo?</i></b>” — Efterat
Declamationerne for længe siden vare ophörte, blev der i 1835 for
sidste Gang holdt Disputationer paa Borchs Collegium; ved
Communitetet bleve de afskaffede ved den nye Fundats af
1777. Af private Disputereselskaber i gammel Stiil vilde der
end ikke være Ruiner tilbage, hvis ikke flere af de
lovforordnede Examina og navnlig Promotionspröverne endnu bleve
afholdte i en Stiil, hvor en Deel af de gamle Forziringer er
bevaret.

*

Hvad kan nu være Grunden til denne Taushed i det
akademiske Liv? Uagtet en nærmere Udvikling af
Disputationsövelsernes Nytte maa være forbeholden til det
Fölgende, tör vi dog allerede her forudsætte, at Grunden til
deres Forfald netop i vore Dage ikke kan ligge i en
Miskjendelse af den Selvvirksomhed og Samvirken i Videnskabens
og Ordets Tjeneste, der maa betragtes som deres egentlige
Kjerne. Vi maae altsaa meget mere söge Grunden i det
lidet Tidsvarende ved den <sp>Form</sp>, hvorunder det akademiske
Disputationsvæsen er os overleveret fra Middelalderen, og
som man i alle disse Aarhundreder har været vant til at
betragte som uadskillelig fra hine Övelser.

Hvad der först og fornemmelig tildrager sig vor
Opmærksomhed, er Brugen af det <sp>latinske Sprog</sp>. Et fattigt, et
fremmed, et dödt Sprog har hidindtil havt Eneret til at tjene
som Talesprog ved de Studerendes videnskabelige
Forhandlinger. I sin Tid havde det gyldig Adkomst til denne
Rettighed. Da nemlig Videnskabernes Dyrkere udgjorde et Rige
for sig selv, trængte de, som enhver anden Nation, til et
Fælledssprog, og hertil kunde de ikke bruge noget af de
Almuesprog, der taltes i det nyere Europa, hvor det endnu
stod langt tilbage med Civilisationen; ved Universiteterne var
man bogstavelig „saa lærd, at man ikke kunde forklare sin
Mening paa sit Modersmaal”. Da nu den europæiske
Civilisation havde sit nærmeste Udspring i den romerske, og da
Videnskaberne först dyrkedes i den romersk-katholske Kirkes
Skjöd, var det naturligt, at det latinske Sprog fik Hævd iblandt
de Lærde. I vore nordlige Lande med deres gothiske
Sprogarter faldt det rigtignok vanskeligt at lære Latin som et
levende Sprog, men umuligt var det ikke, naar det kun blev
taget itide. Til den Ende pleiede man allerede i Skolerne
at forbyde Brugen af Modersmaalet endog som Disciplenes
Omgangssprog: under deres Lege, under deres fælleds
Maaltider turde de ikke tale Andet end Latin. Efter Odense
Skolelov af 1578 skulde 3 Slag af Riset <b><i>denudato humero</i></b>
tildeles den, der havde talt Dansk ved Communitetsbordet, i
Skolen, Kirken eller andensteds med sine Meddisciple; en
samtidig Lov for Herlufsholms Latinskole byder, ved visse
alvorlige Leiligheder at opregne „af hver Lectie dem, der
have talet Dansk, stimet eller slaats”. Og naar man da fra
Barnsbeen havde vænnet sig til Latinen, blev man heller
ikke under sine senere Studier afvant derfra. Thi det var
dengang baade Videnskabernes og Universiteternes eneste
Sprog. Men da de Lærde begyndte at slutte sig nöiere til
deres Fædreland i Stedet og i Tiden, da begyndte de ogsaa
at tale og skrive deres Modersmaal, og da de classiske
Philologer af gode Grunde forböde dem at bruge Barbarismer
og gave dem de gamle Romeres Skriftsprog til Mönster,
ophörte de at tale og skrive Latin. Nu lyder dette Sprog kun
ved den katholske Gudstjeneste og ved de akademiske
Promotioner. Der gives ikke længer noget særegent Fælledssprog
for de Lærde, men samtlige europæiske Folkesprog, og
deriblandt ogsaa vort eget, ere ophöiede til denne Værdighed.
Forstaaes de ikke uden i Oversættelse paa Modersmaalet, saa
ligger i alt Fald dette Middel nær nok og bliver ogsaa
stadig benyttet; netop under slige gjensidige Krydsninger er
det, at de have udviklet sig saa vidt, at de allerede ere
Videnskabernes eneste Sprog. Men heraf fölger atter, at de
inden föie Tid ogsaa ville blive Universiteternes eneste Sprog.
Thi at der endnu holdes nogle enkelte Forelæsninger og
examineres i nogle enkelte Fag paa Latin, vil, som en ganske
isoleret Forholdsregel, Aar for Aar vise sig besværligere
baade for Meddelelsen og Opfattelsen og altsaa tillige for en
grundig Prövelse, indtil man beslutter sig til hellere at
vedligeholde den Fortrolighed med Latinen, der er saa
uundværlig for enhver Studerende, ved formelig at optage Studiet
af visse latinske Kirkefædre, romerske Retskilder o. s. v. blandt
de akademiske Lærefag<footnote><b>(Senere Anmærkning.)</b> Efterat Brugen af Latin ved
Embedsexamen först var afskaffet for <sp>Medicinerne</sp> (ved Forordning
af 30te Januar 1838) og tildeels for <sp>Juristerne</sp> (ved Forordn,
af 30te Decbr. 1839), blev for disse den sidste Rest, nemlig ved
Pröven i Romerret, afskaffet ved Forordn. af 13de Novbr. 1847;
for <sp>Theologerne</sp> blev Brugen af Latin for störste Delen
afskaffet ved Forordn. af 18de Mai 1847, men ganske ved
Bekjendtgjörelsen af 23de Decbr. 1849, der tillige anordner en
skriftlig og mundtlig Pröve i at oversætte nogle Steder af
Kirkefædrene.</footnote>. Hvor det latinske Sprog blot kan
være til Hinder for Dannelsens Fremgang, bör man lade det
være sig saameget mere magtpaaliggende at afskaffe det,
naar man betænker, at det i Skolen netop dyrkes i
Dannelsens Navn, og naar man forresten vedkjender sig den
Overbeviisning, at det er og bliver dens fornemste Læregjenstand,
en Overbeviisning, der næsten er bragt til at vakle i den
offentlige Mening, især fordi denne sammenblandede dets
Værd som Dannelses- og som Meddelelsesmiddel, og heri
syntes at finde Medhold i den akademiske Praxis. Dog
allerede nu afholdes de allerfleste endog philologiske
Forelæsninger og Pröver paa Modersmaalet; man læser danske
Programmer endog over archæologiske Emner; man hörer danske
Taler ved visse af Universitetsfesterne. Det er da af Alt dette
let at forklare, at Studenterne have opgivet at tale Latin med
hverandre. Men den — man kunde næsten sige
verdenshistoriske — Ideeassociation, der forbinder Forestillingen om
Latintalen og videnskabelig Disputeren, denne Ideeassociation,
der endnu ikke er anfægtet ved nogen offentlig Yttring eller
offentlig Foranstaltning, har umærkelig bragt dem til med
det Samme at opgive deres Disputationsövelser. I denne
Henseende er det ret mærkeligt, at man under de indledende
Forhandlinger om Universitetsreformer i Slutningen af forrige
Aarhundrede paa eengang anbefalede Modersmaalet til Brug
ved Forelæsninger og drev paa Afskaffelsen af Studenternes
Övelser ved Communitetet.

Universitetets offentlige Disputationsacter ere ikke saaledes
beskafne, at de kunne bevise Hensigtsmæssigheden af at
forhandle videnskabelige Spörgsmaal paa Latin. Dette er
maaskee allermest iöinefaldende, naar Forhandlingens Gang
förer En af de Disputerende til at udvikle sin Mening i
Sammenhæng; thi naar de samtale i korte Sætninger, kunne de
hjælpes ad med at bringe Udtrykket tilveie, og lykkes det
dem ikke paa det Bedste, saa kan dette tilskrives deres
Kamp med de Modbemærkninger, der uophörlig anfalde og
ligesom overfalde dem, hvorimod man, under en uforstyrret
Udvikling af deres egne Tanker, seer dem i Haandgemæng
med Sproget. Men saadanne længere Foredrag, der nu ikke
mere höre til Sjældenhederne, ere i sig selv at betragte som
en Indrömmelse til Nutidens Fordringer. Den
Disputationsmethode, der har Hjemmel i Universiteternes ældre Historie,
er streng <sp>syllogistisk-samtalende</sp>. Denne Methode,
hvis Utilstrækkelighed som Dannelsesmiddel for Foredraget
blev afhjulpen ved de ovenomtalte Declamationer, bærer i
alle Maader Præg af sin Tidsalder. Den opkom nemlig paa
en Tid, da Videnskabeligheden saa at sige stod i sit Rusaar,
da Dialektiken som Tænkningens Redskab var nærmeste
Gjenstand for den akademiske Begeistring, forat man, naar
denne Forberedelse var fuldbyrdet, kunde blive istand til
at tænke Sandheden gjennem dens egen Dialektik; hertil kom,
at igrunden Resultaterne stode som det Givne og
Hovedopgaven var at deducere og combinere dem. Dengang var
altsaa Tilhorernes Interesse henvendt paa Disputatorernes
dialektiske Færdighed ; disse prövede Styrke i offentlige Lege,
og den Beundring, man ydede Seierherren, var ligesom et
Offer, man skyldte den guddommelige Kunst, til hvis Dyrkelse
man havde indviet sig. I Overeensstemmelse med
Tilhörernes Fordringer stode nu ogsaa de Disputerendes Præstationer,
og da de ved deres philosophiske Universitetsstudier især
gik ud paa theoretisk og praktisk at finde sig tilrette i
Syllogismer og logiske Formler, kunde de derved bringe det
til sand Virtuositet i at behandle allehaande Argumenter og
paa det Fyndigste at anbringe <b><i>negationem falsi</i></b>,
<b><i>interpretationem obscuri</i></b>, <i><b>distinctionem ambigui</b></i>. Men hvorledes forretter
man <sp>nu</sp> sine <b><i>partes</i></b>? „<i><b>Misere et hæsitanter, absque methodo</b></i>”,
ligesom hiin „Slyngel”, der, da Præses engang distingverede
<b><i>inter rem et modum rei</i></b>, ikke undsaae sig ved at spörge:
<i><b>quid hoc est?</b></i> Imidlertid er dette ikke saa ligefrem at
betragte som en Mangel ved vor Tids Dannelse. Thi uagtet
alle de Hindringer, Brugen af det latinske Sprog lægger i
Veien for en tidsvarende Udvikling af Disputationsvæsenet,
öiner man dog umiskjendelige Spor af en Stræben efter at
disputere grundigt, kun under en ny Form. At man forlader
den gamle, har sin dybeste Grund i vor Videnskabeligheds
Positivitet, sin nærmeste Grund i den Omstændighed, at man
ikke er opdraget ved hiin <b><i>Philosophia instrumentalis</i></b> med alle
dens Formler og sindrige Abbreviaturer. De Disputerende
forstaae ikke længer at tale fyndigt i Spørgsmaal og Svar;
de gaae mere ud paa at overbevise Modstanderen og det
forsamlede Auditorium ved at belyse og begrunde deres
afvigende Meninger, end paa at nöde Modstanderen til Skridt
for Skridt at hjælpe med til sin egen Ödelæggelse og ende
med et <b><i>Victas manus porrigo</i></b>. Men netop i denne
Fremgangsmaade antydes Overgangen fra det Gamle til det Nye, fra en
Styrkepröve i den saakaldte Disputerekunst til en videnskabelig
Discussion, der staaer umiddelbart i Sandhedens Tjeneste.
At det nu saavel for Tilhörerne som for Talerne maa være
langt mere tilfredsstillende at deeltage i en Kamp om
Meninger end i en Strid imellem Personer, behöver ikke noget
Beviis. Skulde der altsaa indrettes Disputereövelser imellem
Studenterne indbyrdes, maatte og vilde man ufejlbarlig slutte
sig til denne nye Retning i det offentlige Disputationsvæsen
og navnlig, isteden for paa gammel Viis at smaatale ligesom
i Akrosticha, indföre en sammenhængende dialogisk
Forhandlingsform, lig den, der nuomstunder er gjældende ved alle
andre Discussioner end de akademiske. Men for denne Form,
end sige for dens Conseqvenser, vilde man dog kun meget
uegentligt kunne siges at finde Mönster i det nuværende
Disputationsvæsen. Thi her forekommer selve den dialogiske
Form endnu kun undtagelsesviis, og den staaer ogsaa i Strid
med de övrige ved Skik og Brug hævdede Former. Atter
her stode vi först paa Brugen af det latinske eller rettere
sagt ulatinske Sprog, i hvilket kun de Allerfærreste kunne
attraae at holde et længere Foredrag. At det fremdeles er
en ubrödelig Vedtægt, at Opponenten eengang for alle
opgjör sit Mellemværende med Præses og efter de gjensidige
Lovtaler enten forföier sig bort eller dog ikke tager videre
Deel i Acten, at den næste Opponent sjælden eller aldrig
optager Traaden fra sine Forgjængere, men indlader sig i
en ny Samtale om andre Materier, at, som en Fölge heraf,
Forhandlingen deler sig i en Række usammenhængende
Smaaforhandlinger, gjör den til noget ganske Andet end en af
Præses fremkaldt Dröftelse af et videnskabeligt
Stridsspørgsmaal. Hertil kommer, at den Skik, at lægge en vidtlöftig
Disputats til Grund for Forhandlingerne, ikke blot bidrager
end ydermere til at sprede dem og gjöre dem
usammenhængende, men meer eller mindre förer dem ind paa de
bedrøveligste Bagateller. Da nu alle disse Vedtægter ere
groede fast i det akademiske Disputationsvæsen, som det
endnu bestaaer og uden synderlige Forandringer har bestaaet
fra Slægt til Slægt, saalænge der har været Universiteter, er
det intet Under, at Forestillingerne om Tingen selv og dens
Form flyde saaledes sammen, at man opgiver hiin, fordi man
finder denne forældet. Allerede den Forestilling, der i
daglig Tale forbindes med Udtrykket: at disputere, viser tilbage
til vor akademiske Praxis.

*

Saaledes staaer de frivillige Disputationsövelsers Ophör
i nær Forbindelse med den Kjendsgjerning, at det
lovforordnede Dispututionsvæsen ikke har holdt Skridt med Tiderne;
thi derved har dette ikke blot unddraget hine det Mönster,
hvorefter de hidtil uden videre kunde forme sig, men ogsaa
hildet og forvirret de Forestillinger om slige Övelsers
Formaal og hensigtsmæssige Indretning, hvilke ellers vilde have
udviklet sig paa en tidsvarende Maade og neppe fört til at
tilsidesætte, men blot til at omdanne, hvad der i sin ældre
Form havde været saa vel beregnet paa Datidens Tarv. I de
foregaaende Betragtninger er alt antydet, hvilke Forandringer
der formeentlig maatte være at foretage med Hensyn til vor
Tid, Forandringer, der allerede ere forsögte i enkelte mindre
Kredse af det akademiske Samfund. Först, at Övelserne
maatte afholdes paa <sp>Modersmaalet</sp> som det eneste Sprog,
hvori man nuomstunder kan tiltale og forstaae hverandre;
dernæst, at deres Form i Almindelighed maatte være den,
der anvendes ved andre Forhandlinger i det videnskabelige
og borgerlige Samfundsliv, nemlig den <sp>dialogiske</sp>, som
ved at tilstede dem, der have Ordet, at tale uforstyrret i
Sammenhæng, tillige opfordrer dem til ikke at tabe det
fælleds Hovedspörgsmaal af Sigte, og gjör dem hver for sig
ansvarlige for Fremstillingens Beskaffenhed. Uden denne
Forhandlingsform vil der vanskelig komme indre
Sammenhæng i de enkelte Oppositioner, end sige indbyrdes
Sammenhæng imellem dem alle; og dette er dog noget nær en
Betingelse for, at saavel de passive som active Deeltageres
Interesse kan holdes vedlige nu, da man ikke bekymrer sig
saa stort om at vide, hvem der er vort Universitets Peer
Iversen. Men med Deeltagernes Interesse staaer og falder
det hele Foretagende. Hertil kommer, at Afskaffelsen af
<b><i>actus declamatorii</i></b>, der vistnok i deres ældre Skikkelse, som
formelige Veltalenhedsövelser, nuomstunder kun vilde være
til Latter, ikke desto mindre har efterladt et Savn, der ikke
bör oversees. At Disputationsövelser, indrettede paa den
her foreslaaede Maade, paa eengang vilde erstatte <b><i>actus
disputatorios</i></b> og <b><i>actus declamatorios</i></b>, kan derfor vel fortjene at
komme i Betragtning.

Næst Forandringen af Sprog og Forhandlingsform ville
de övrige Bestemmelser fälde af sig selv. Saaledes er det,
hvad Sammensætningen angaaer, en Selvfölge, at
Disputereselskaber, der optage Studenter (og Candidater), hvis Studier

ikke höre ind under samme Hovedfag, maae gjöre saa meget
större Fordringer til Medlemmernes Dygtighed og almindelige
Dannelse. Med Hensyn til det active Personale kunne de
ældre Disputatorier tjene til Mönster. Altsaa en Taler (Præses),
Modtalere eller Opponenter, saavel beskikkede som frivillige,
og en Formand til at lede Forhandlingerne. Skulde man
finde det hensigtsmæssigt at bibeholde den ældre
Samtaleform eller overlade det til Hver især at udtale sig snart i
længere Foredrag, snart i Spörgsmaal og Svar, maatte det
naturligviis paaligge Forhandlingernes Leder saameget om
hyggeligere at fölge deres Gang, for at kunne före dem
tilbage fra enhver Afvei, hvorhen Samtalens tilfældige
Vendinger maatte have draget dem med sig. For end
mere at give Samling paa Forhandlingerne og derhos
betage Smaaligheden al Ret til at opholde sig ved
örkeslöse Bagateller, turde det være raadeligst at lægge en
kortelig begrundet eller gjennem flere Undersætninger udfört
Paastand, ikke en heel Udarbeidelse, til Grund for
Forhandlingen. Ved en saadan Thesis vilde man kunne vente sig,
hvad der ikke var at vente ved en Afhandling, at ogsaa de
passive Deeltagere havde gjort sig bekjendte med
Forhandlingsgjenstanden samt Forfatterens Betragtningsmaade, og
derved gjort, hvad der stod til dem, for at kunne blive
opmærksomme Tilhörere. Det Övrige vilde da beroe paa de active
Deeltagere: hvorvidt de overhovedet havde Noget at sige,
der kunde fortjene at höres, hvorvidt de besad den Evne
til at tale paa staaende Fod, som alene giver Ret til at tale
med i Löbet af en sammenhængende Forhandling, og
hvorvidt de ved en grundig Forberedelse havde skaffet sig den
Overlegenhed over Spørgsmaalet, der alene giver Ret til at
tale paa staaende Fod. Hvis det derimod blev almindeligt
i Ordets egentligste Forstand at extemporere, vilde Övelserne
være lige ufrugtbare for Talere og for Tilhörere og kun
forhjælpe dem til i Selskab at spilde deres Tid. Hvad
endelig Forhandlingsgangen angaaer, vilde denne i
Overeensstemmelse med den övrige Indretning bestaae i, at den
der, maaskee i forrige Möde, havde reist Spørgsmaalet, nu
udförte og begrundede sin Paastand i et frit Foredrag, at
andre af Deeltagerne fremsatte deres Indvendinger eller
Tillægsbemærkninger, hvortil hiin, og hvem der ellers antog sig
hans Paastand, gav Gjensvar, og at tilsidst Forhandlingernes
Leder meddeelte en sammentrængt og, hvis han var dygtig
dertil, en raisonnerende Oversigt over Dagens Forhandlinger,
hvorved Spörgsmaalet kom til at staae i det Lys, der var
vundet ved dets Belysning fra modsatte Sider. Naar der
en Tidlang var drevet saadanne Disputereövelser i mindre,
sluttede Samfund, men ikke för, vilde det være önskeligt,
om der leilighedsviis kunde gives dem samme Offentlighed
i det akademiske Samfund, som i sin Tid blev visse
Disputatorier til Deel. Man kunde hermed forbinde det Önske,
at Fundatsen for Borchs Collegium, isteden for at overhöres,
maatte blive opfattet paa en tidsvarende Maade.

Under et Ophold i Oxford for nogle Aar siden havde
jeg Leilighed til at overvære ikke blot nogle af de
gammeldags Actus, men ogsaa en Disputationsövelse i nyere Stiil,
som jeg forresten ikke har seet omtalt i Skrifter, ikke
engang i Hubers udförlige Værk om de engelske Universiteter.
„Scholarerne”, der ellers studere adskilte i forskjellige
«<b><i>Colleges</i></b>» og sjælden forene sig uden til Lysttoure og
Væddroroeninger paa Isisfloden, have nemlig dannet et almindeligt
Discussionsselskab (<b><i>union</i></b>), hvor da, ifölge Oxfords Etiqvette,
hverken Baccalaureer eller Magistre give Möde. Uagtet flere
Hundrede vare forsamlede, blev Roligheden dog kun afbrudt
ved de engelsk-nationale Udraab og Meningsyttringer, som
öiensynlig tjente til at oplive den, der förte Ordet, ligesom
Hesten oplives ved et Pidskesmæld. Forhandlingerne förtes
paa Engelsk og i sammenhængende Foredrag, der formelt vare
rettede til Formanden, et ganske ungt Menneske, som gjaldt
for en af Universitetets dygtigste Studenter og allerede et
Aar havde været Foreningens Formand; hans Forretninger
som saadan bestaae blot i at give Ordet til dem, der have
forlangt det, og overhoved at overholde den parlamentariske
Orden. Allerede i det Foredrag, der fremkaldte
Discussionen, og, som man let kan forklare sig, endnu mere i det
endelige Gjensvar paa Modstandernes Indvendinger, der toges
alle under Eet, udviklede Taleren en Fremstillingsgave, som
hos os vilde vække Opsigt; flere af Modtalerne stode heri
ikke tilbage for ham. Kun Een vidste ikke ret at finde sine
Tanker, men holdt snart inde, da han mærkede, at Tilhörerne
ligesaa godt som han selv fölte, at han her ikke var paa
sin Plads.

Ved Taleøvelser i en Skole kan det være vanskeligt at
træffe den rette Lærer og den rette Methode; men disse
Vanskeligheder stille sig ikke i Veien for Disputereövelser
ved Universitetet. For Methoden finder man Mönstre i hele
det offentlige Liv; Lærere ere alle Deeltagerne indbyrdes for
hverandre. Og tilmed har man her, baade i Ruiner og i
Traditioner, en tidligere akademisk Foranstaltning, til hvilken
man i mange Dele kan knytte sig; det gjælder blot om at
reformere den. Men vil man bevare dens Væsen, maa man
ikke betænke sig paa at forandre dens Form. Den Trang,
der har berettiget den til at være en akademisk
Foranstaltning, Trangen til at lade sine Meninger staae Pröve mod
Andres Meninger og tilegne sig de Aandens Gaver, hvorved
man kan vente at gjöre dem gjældende, denne Trang, der
aldrig er stærkere end i de Ungdomsaar, man tilbringer ved
Universitetet, kommer ikke som fordum tilsyne under
akademiske Former. Man maa gaae til Privatlivet for at
overbevise sig om, at den endnu er levende. Först der seer
man den yttre sig, som den altid har yttret sig, i Samtaler
og ivrige Dispyter mellem Venner og Bekjendte, hvem
personlige Forhold have bragt sammen. Men naar tillige ved given
Leilighed Kredsen udvidedes og flere Kræfter forenede sig i
Videnskabens Navn, naar Samtalen udvikledes til at blive en
Dialog, Dispyterne til at blive Disputationer, da först vilde
hiin Trang og Drift, der staaer saa höit blandt de akademiske
Drifter, blive fuldstændig tilfredsstillet.

*

Hvilket Udbytte der kunde ventes, er antydet i de to
förste Afsnit „Om det mundtlige Foredrags Betydning”; vi
ville blot gjenkalde, hvad her nærmest maa komme i
Betragtning. Hvad altsaa först det <sp>Formelle</sp> ved
Fremstillingen angaaer, er det vistnok kun i en Docent- eller
Lærervirksomhed, at man ligefrem har Brug for den Stiil i
Foredraget, som bliver udviklet ved Disputationsövelser.
Men ligesom Latinskolen ikke blot er en Forberedelsesanstalt
for Sproggrandskere, men, paa Grund af den höiere Sands,
der vækkes ved Omgang med de gamle Sprog og Forfattere,
for samtlige Universitetes Studerende, saaledes ogsaa her.
De forskjellige Arter af Veltalenhed, saavel den kirkelige,
den retslige og den borgerlige, som den akademiske, have
deres fælleds Grundvold i Evnen til at tale klart og
overbevisende, og denne udvikles renest netop under
Behandlingen af Videnskabens Problemer. Naar overhovedet
Fremstillingskunsten til enhver Tid sættes i Forbindelse med det
Stof af Forestillinger, der er modent til at fremstilles, vil
den derved blive istand til at overtage ogsaa et nyt Stof,
der bydes den under samme Vilkaar. Om Forberedelsen
til en anvendt talerisk Virksomhed, som Prædikantens,
Advokatens o. s. v., er der handlet i Begyndelsen af 2det Afsnit.
Men at nu de fleste Studerende see en saadan umiddelbar
Forberedelse imöde, skulde mindst friste dem til at forsömme
den almindelige Forskole. Thi naar den vordende Taler
opsætter Udviklingen af sit Foredrag, indtil han efter fuldendte
Studier kan beregne den paa sit særegne Kald, vil han let
blive fanget i den her gjængse Maneer (Præketone o. s. v.),
og idet han, voxen og uddannet i mange andre Retninger
og forfulgt af sine egne og Andres Prætensioner, dog i
denne Retning endnu er som et Barn, der stammer og ikke
kan tale, er han næsten nödsaget til fra Begyndelsen at lade
sig nöie med Surrogaterne for den mundtlige Veltalenhed
(Udenadslæren, med Hjælp af Papiret o. d.), og er maaskee
for hele sit Liv fördömt til enten at bruge eller savne dem.
At saaledes ved Disputereövelser de Talende öves i at <sp>tale</sp>,
og at tillige af Tilhörerne navnlig de, der agte at fortsætte
Discussionen, öves i at höre, er den ene Side af Sagen.
Den anden Side er, at de Foredrag, hvorom her er
Spørgsmaal, forudsætte en fri og selvvirksom Tilegnelse af et
<sp>videnskabeligt Emne</sp>, der nærmere eller fjernere griber
ind i Univertitetsstudierne. Hvad der i saa Henseende lader
sig sige til Anbefaling for skriftlige Övelser, gjælder i alt
Væsentligt ogsaa de mundtlige; hvorvidt der ved disse
fordres endnu Meer end ved hine, og hvorledes de indbyrdes
forholde sig til hinanden, er omtalt i et foregaaende Afsnit.
Forresten maa det vel ansees for överflödigt, ved
Universitetet at anprise en Selvvirksomhed, som man allerede söger
at forberede i Skolerne.

I disse Retninger have altsaa Disputereövelserne deres
Værd for de active Deeltagere. Men forsaavidt al
Opmærksomhed bestaaer i en stille Efterdannen, hvorved man
tilegner sig en Andens Virksomhed, ville heller ikke de passive
Deeltagere blive ledige; selv et maadeligt Foredrag kan paa
sin Viis være lærerigt nok, fordi man altid lettere bliver
opmærksom paa Mangler og Uvaner hos Andre end hos sig
selv. Betragte vi endnu nærmere Betydningen af, at disse
Övelser anstilles i Samfund, ville vi see dem anbefalede
fra en ny Side. Forhandlingerne ere nemlig baade efter
Indhold og efter Form, baade som videnskabelige
Undersøgelser, der beröre de fælleds Interesser, og som mundtlige
Meddelelser, der henvendes til alle Tilstedeværende,
beregnede paa at gjöre Deeltagerne ligesom interesserede i
Opgavens Lösning og at affordre dem selv Bidrag dertil: skjæve
og eensidige Anskuelser opfordre til Modsigelse, maadelig
udtalte Sandheder efterlade en Tomhed, som Andre ville föle
Trang til at udfylde, men fremfor Alt virker Dygtigheden til
at vække de sovende Kræfter og drage dem ud af deres
indesluttede Væsen. At nu en og anden videnskabelig
Sandhed bliver stillet i et klarere Lys, naar Flere, saaledes
opfordrede, tage Deel i Forhandlingen, er ikke det Vigtigste af
hvad herved bliver opnaaet. Thi uagtet en indbyrdes
Underviisning, som denne, i visse Maader kan være frugtbarere
end enhver anden Underviisning, fordi den er greben d af
den akademiske Ungdoms Sympathier og, som Alt hvad der
tilbydes os af vore Jevnlige, har lettere ved at finde Indgang,
uagtet den navnlig kan tjene til at bringe Videnskabens
eengang vundne Resultater i Omlöb, staaer den dog i saa mange
andre Henseender tilbage for Underviisningsvæsenets övrige
Foranstaltninger (Forelæsninger, Manuductioner, Bibliotheker), og
ved disse kan den ret vel erstattes. Langt höiere maa man
derimod anslaae, hvad Disputereövelser kunne bidrage til at
vække og udbrede den videnskabelige Aand, paa hvis
udbredte Tilstedeværelse en Höiskoles Virksomhed beroer.
Vistnok trænger denne Aand fremfor Alt til Ro, til
Eensomhed, ja — som det i vor Tid ikke vil være överflödigt at
tilföie — til Örkeslöshed, fordi den har en contemplativ Side,
der ikke aabner sig, uden naar de ydre Sandser ere
lukkede; vistnok er det Stof af Kundskaber og Forestillinger,
hvori den lever som Sjælen i sit Legeme, fornemmelig at
indsamle ved boglige Sysler. Men ligesom den ved
Contemplationen vinder Dybde og ved Studeringerne Indhold,
saaledes vinder den Liv og Friskhed ved at paavirkes i det
akademiske Samfund. Med de Paavirkninger ovenfra, af
hvilke man nu fordrer Alt og bestandig vil have Ret til at
vente det Meste, kan det af forskjellige Grunde hænde sig,
at de udeblive i en eller anden Retning, og hvorledes de
end ere beskafne, kunne de ikke gjennemtrænge det
Samfund, der er dem anviist, hvis ikke dette gjör Sit til at
tilegne sig dem og forplante dem videre. Derfor er det
ligesaa vigtigt, som det synes at være naturligt, at de, der studere
samtidig ved samme Universitet, træde i stadig Vexelvirkning,
for at Flere end de Faa, hvem Slægtskab og Venskab
forbinder, og, altsom de mindre Samfund gaae op i större
Samfund, Flere og Flere kunne lære hverandre at kjende paa
Videnskabens Enemærker og meddele hverandre ikke blot
af den Sandhed, de have sögt hver paa sine Veie, men
ogsaa af det aandelige Liv, der er tilströmmet dem under deres
særskilte Studier, der strömmer friskere ved at træde i Berörelse
med et beslægtet Liv, og atter fremkalder nye Livsyttringer,
hvori det samme Kredslöb fortsættes. Og saaledes ville disse
gjensidige Paavirkninger fremme Udviklingen af en
videnskabelig Fælledsaand, til Bedste for de videnskabelige
Interesser, der vist ikke mindre end de selskabelige og
akademiskborgerlige have Krav paa Studenternes Samfundsliv.

*

Endelig er ogsaa det Haab at knytte til de frivillige
Disputereövelser, at de ville forberede en længe savnet
<sp>Reform af den lovforordnede Disputationsact</sp>, ved
hvilken <sp>de akademiske Grader</sp> erhverves. Disse Grader
have vistnok langtfra ikke samme Betydning som dengang,
da <b><i>corpus magistrorum</i></b> var en akademisk Autoritet; men endnu
medföre de den betydningsfuldeste som ogsaa den ældste
af de Rettigheder, hvortil de i sin Tid aabnede Adgang:
Ret til at holde Forelæsninger ved Universitetet. At man
til den Ende ved en trykt Disputats aflægger Pröve paa
sin Forfatterdygtighed og ved en offentlig Disputation paa
sine Gaver til personlig at gjöre Rede for sig, og at disse
tvende Pröver ere saaledes forbundne, at Universitetet
derved tillige kan forvisse sig om den trykte Afhandlings
Authenti, er Alt i sin naturlige Orden. At Promovenderne saa
daarligt komme til at godtgjöre deres Adkomst til at bestige
et Katheder og at saa mange yngre Videnskabsmænd reent
undlade at disputere, ja iblandt dem En og Anden, der
desuagtet er bleven Universitetslærer, er ikke i sin Orden. Det
er en Fölge især af den Passus i „Forordningen om de
akademiske Grader”, der paabyder Brugen af det latinske Sprog.
Thi da det mest kun er Forarbeider og Materialsamlinger,
man kan være tjent med at skrive paa et Sprog, i hvilket
de mangehaande Fiinheder i Ordvalg og Ordstilling, der
paatrænge sig i det Sprog, hvori man tænker, for störste
Delen gaae tabte, saa fölger deraf, at man ved Disputatserne
snarere söger at qvalificere sig som videnskabelig
Arbeidsmand end som Forfatter. At man endvidere anseer latinske
Disputatser for lidet skikkede til at finde Læsere endog blandt
det Publicum, de lettest komme ihænde, sees blandt Andet
af den Skik, der begynder at blive almindelig, at meddele
Disputatserne i dansk Oversættelse, hvilket rigtignok ofte ikke
vil sige Andet end at meddele dem i Grundsproget. Endnu
mindre faaer man ved selve Disputationsacten Leilighed til
at vise sine mundtlige Fremstillingsgaver. Thi, som för er
bemærket, förer den vedtagne Forhandlingsform ikke gjerne
til sammenhængende Udviklinger, og een af Grundene hertil
er, at man, med Undtagelse af nogle Enkelte, især Philologer
og Veteraner, ikke er det latinske Sprog mægtig. Ja, selv
under Samtaleformen, hvor man dog idelig aflöses i at före
Ordet, seer man sig sjælden istand til at tilfredsstille den
förste Fordring til en god Fremstilling, at tale grammatikalsk
og flydende. Af samme Grund udeblive Mange, der ellers
som Opponenter vilde have sat Præses i Virksomhed.
Andre, der ikke kunne udeblive, maae forud tage Timer hos
en Parleur, som om de forberedede sig til at reise
udenlands, og de lægge slet ikke Skjul derpaa. Det er kort sagt
umiskjendeligt, at den offentlige Forsvarshandling, efter at
den i enhver Henseende har mistet sin fordums Grundvold,
staaer i Begreb med at synke ned til en Formalitet og
indtage samme Plads, som den alt længe har indtaget ved de
svenske og de tydske Universiteter. Imidlertid er det
ligesaa vist, at Disputationsvæsenet ved vort Universitet endnu
betragtes med nok saa megen Alvor som andensteds; det
sees af den Kritik, de akademiske Pröveskrifter underkastes,
men ikke mindre deraf, at der, saasnart man blev sig
Promotionsprövens Utilstrækkelighed bevidst, er gjort idetmindste
private Udfald imod den; thi kun ved det, man ringeagter,
er man ligegyldig for, at det tages forfængeligt. Derfor vilde
det ikke være besynderligt, om vort Universitet netop i denne
Retning blev et af dem, der gik foran og viste Veien.

Om at afskaffe Disputationer for Grad burde der aldrig
være Tale, för man kan tilbyde Universitetet endnu bedre
Sikkerhed for, at Forelæsningsretten ikke bliver dem, der
attraae den, enten indrömmet eller forholdt uden efter
akademiske Hensyn. Vil man da tænke paa at erstatte dem
ved almindelige litterære Qvalificationer, maa man ikke
oversee, at disse maatte særlig bedömmes, inden de her kunde
komme i Betragtning, hvorimod det vistnok var en Bisag,
om de udkom under Navn af Disputatser eller ikke. Men en
Skribent som saadan har endnu ikke qvalificeret sig som
Docent. Her falder da Tanken nærmest paa extemporerede
Pröveforelæsninger. Imidlertid er det indlysende, at der
ved disse, især fordi Emnet maa opgives af Andre, fordres
baade Mere og Mindre, end en Privatdocent behöver for at
tiltræde sin selvvalgte Virksomhed, Mere af Repetentens
Adkomster og Mindre af den akademiske Lærers; da han efter
Loven maa have bestaaet sin Embedsexamen med bedste
Characteer eller en tilsvarende Conferents, synes det her
tilstrækkeligt, at han i et Emne, han selv har bragt paa Bane,
kan udvikle og forsvare sin Mening paa staaende Fod<footnote>(<b>Senere Anmærkning.</b>) Ved Christiania Universitet ere, som
foran anfört, Pröveforelæsninger medtagne som et Led af
Promotionspröven, dog kun ved Siden af en akademisk
Forsvarshandling. Da Tanken om <sp>Pröveforelæsninger</sp> ogsaa hos
os er dukket op gjentagne Gange, ikke blot naar der var Tale
om fast Ansættelse ved Universitetet — som er et ganske andet
Spörgsmaal —, men overhoved om Ret til at optræde som
Docent, hvis man föler Kald og finder Tilhörere — hvorom her
spörges —, maa det være tilladt at belyse dette noget nærmere.

Kun de Færreste tænke paa at benytte deres
Forelæsningsret strax efter at have erhvervet den; men de ville indtil videre
frit overlade sig til videnskabelige Studier, de ville maaskee
besöge fremmede Universiteter, og forinden önske de, for deres
egen eller Andres Skyld, at faae deres Adkomst stemplet ved
en akademisk Grad. Fordres der nu til denne, at de skulle
holde Pröveforelæsning over et opgivet Emne i det Fag, de have
valgt sig, saa fordres dermed en Opsættelse, der let bliver det
Samme som en Opgivelse af det Hele. At udruste sig til at
holde Pröveforelæsninger er nemlig ikke Andet end paany at
læse til Examen; thi det Væsentlige ved en Examen er, at man
giver sit Fag op og lader Andre vælge Stedet. Men saaledes
læser man ikke, naar man virkelig kommer til at studere: man
læser ikke et heelt Fag igjennem, men indenfor Fagets Omraade
fordyber man sig i disse eller hine Grundspörgsmaal, som man
selv har faaet Syn for, og ved Siden af dem ligge andre
ligesaa vigtige Spörgsmaal udyrkede, som man maaskee ikke
optager, för man faaer det udvortes Kald til at veilede Andre i
Faget. Den fornödne Sikkerhed for fleersidig Kundskab og
Overblik ligger i, at der fordres Embedsexamen med bedste
Characteer eller en lignende Facultetspröve som Betingelse for
at söge Grad. Og dermed maa man saameget snarere lade det
være nok, som Universitetet jo dog ikke indskrænker
Forelæsningsretten til det enkelte Fag og gjör En til <i><b>Licentiatus juris
Romani</b></i>, en Anden til <b><i>Doctor Matheseos</i></b>, men tilsteder, hvad
der ogsaa jevnlig skeer, at man i sin Tid indbyder til
Forelæsninger i et ganske andet Fag end det, hvori man har disputeret.
Desuden har en Pröveforelæsning over opgivet Emne den samme
Mislighed som en Pastoralseminariums-Prædiken: at det hverken
er den Talendes Hensigt at undervise eller Tilhörernes at lade
sig undervise. Ogsaa dette afholder Mange, især naar de maae
föle sig nye i Kunsten. Det synes kortsagt rimeligt, at en
Bestemmelse om Pröveforelæsninger vilde have den Virkning, at
det overveiende Antal af dem, der sögte akademisk Grad og
Forelæsningsret, blev Candidater, som havde uddannet sig ad
Manuducteurveien.</footnote>.
Dertil kommer, at Pröveforelæsninger ikke vilde have videre
Betydning for Universitetet, medens derimod en tidsvarende
Disputationsact kunde bringe dets bedste Kræfter i gjensidig
Berörelse, og ved at hævde ikke blot Universitetslærerne,
men ogsaa Studenterne <sp>deres gamle akademiske 
Meddomsret over de vordende Docenter</sp>, til Betryggelse
for Overbestyrelsen som for dem selv, vilde opbyde dem
til virksom Deeltagelse og saaledes gjöre Forhandlingerne
frugtbare baade for Deeltagere og for Tilhörere. Der
behöves hverken Andet eller Mere, end at Disputationsvæsenet
bliver reformeret i Overeensstemmelse med sit Hovedformaal:
at der altsaa baade i Afhandlingen og ved de mundtlige
Forhandlinger hruges det samme Sprog, som for Tiden
bruges ved Forelæsningerne, nemlig Modersmaalet, og at
Promovenden kommer til at afgive sine Forklaringer under samme
Form som den akademiske Docent, nemlig i
sammenhængende Foredrag, — Forandringer, der af andre Grunde ere
bragte i Forslag ved de Studerendes frivillige
Disputereövelser. At Disputationen helst maatte afholdes over en Række
sammenhorende Theses, er ovenfor antydet. Hvorvidt
forresten disse burde uddrages af Afhandlingen alene, og hvilke
Bestemmelser der skulde træffes med Hensyn til
Opponenterne, om Afhandlingen behövede at være forfattet netop i
Anledning af Promotionen, og hvorledes den blev at bringe
de akademiske Borgere ihænde, hörer til de underordnede
Spörgsmaal.

En saadan Reform synes allerede at være <sp>indledet</sp>,
idet det undtagelsesviis er bleven tilladt at disputere over
danske Afhandlinger. Men denne Tilladelse er sjælden sögt
og sjælden indrömmet: i de 6 Aar, siden den, efter min derom
indgivne Ansögning, blev meddeelt förste Gang (ved Kongelig
Resolution af 15de Januar 1836), er der udkommet 82
Disputatser; af disse vare de 3 danske og de 79 latinske<footnote>(<b>Senere Anmærkning.</b>) I Aarene 1842—54 er der udkommet
11 danske Disputatser og 27 latinske; altsaa siden 1836 ialt
120 Disputatser, af hvilke de 14 vare danske og de 106 latinske.</footnote>. Det
er heller ikke at undre over, at man nödig tillader, at
Disputatserne skrives paa Dansk, för man har besluttet sig til
at lade Disputationen afholde paa samme Sprog; thi der
synes ikke at være nogen Fornuft i at bruge forskjellige
Sprog ved de to Afdelinger af selvsamme Pröve. Tilmed
er Disputationen alene til for vort eget Universitets Skyld,
hvor Enhver forstaaer Dansk; Disputatserne lade sig derimod
udbrede til alle Verdens Universiteter, men læses ikke
med mindre de ere latinske. Da nu vore ældre
Videnskabsmænd have begyndt at skrive paa et Sprog, der blot
forstaaes af os selv og vore skandinaviske Naboer, saa var
det jo fortræffeligt, om Forfatterne af disse smaa akademiske
Pröveskrifter kunde hævde vort Universitets og vor
Videnskabeligheds Navn i Udlandet! i det mindste skal man fra
dette Synspunkt ikke nægte, at det vilde være rimeligere, om
Disputatserne vare latinske og Disputationen dansk, end
omvendt. Men et andet Spörgsmaal er, om det havde været
rimeligere at begynde Reformen med den mundtlige end med
den skriftlige Pröve, og hertil maa vist uden Betænkning
svares Nei. Thi ved videnskabelige Afhandlinger har man
i hele den nyere Litteratur Beviis for, at de lade sig skrive
paa Modersmaalet; til Overflod blive Disputatserne indsendte
til Bedömmelse og kunne da forkastes, hvis de vække
Forargelse. Ved den mundtlige Forhandling derimod er der vel
et Slags godt Haab om, at den vil vinde uberegneligt ved
at afholdes paa Modersmaalet, men ikke Vished for, at den
Intet vil tabe. Man frygter maaskee, at dens Svagheder
ville blive altfor paafaldende; og skjöndt det synes önskeligt,
at enhver Ting sees i sin sande Skikkelse, er denne Frygt
ikke ugrundet, saalænge det mundtlige Foredrag er saa uövet
som hidtil. Man frygter maaskee, at Disputationen vil udarte
til Mundhuggeri eller vil föres over paa profane Gjenstande;
og skjöndt man ikke her kan paaberaabe sig Erfaringer fra
den Tid, da Latinen for anden Gang taltes som levende Sprog
og brugtes til at forhandle alle de Dannedes verdslige og
geistlige Anliggender, saa har man dog heller ingen bestemt
Erfaring for, at det videnskabelige Element kan holdes reent
under danske Disputationer. Man maatte pröve, om det vilde
lykkes, og ved gjentagne Forsog udfinde, hvilke
Bestemmelser der vare tjenligst til at afhjælpe Mangler og forebygge
Misbrug, som lode sig tilsyne. Men deslige Experimenter
bör ikke gjerne anstilles med offentlige Promotionsacter. Det
er Studenterne, der ved frivillige og private
Disputationsövelser selv maae sörge for at bringe dette Anliggende paa
det Rene, indtil man kan beraabe sig paa, at der ved
Universitetet disputeres paa Modersmaalet med mere Dygtighed
og med ikke mindre Værdighed end paa Latin, og tilföie,
hvorledes man efter feilslagne eller vellykkede Forsög har
fundet det hensigtsmæssigst at gaae tilværks. <sp>Da först</sp> har
man Ret til at imödesee Reformen af det offentlige
Disputationsvæsen, som da igjen vilde komme de frivillige Övelser
tilgode ved at virke paa nogle af Deeltagerne som et Maal
og paa alle som et Mönster. Og hvis Studenterne föle Trang
til at uddanne deres Foredrag, Öve deres videnskabelige
Kræfter og træde i Samqvem med deres Medstuderende,
hvis de finde et Middel hertil i den Foranstaltning, hvori
deres Forgjængere i mange Aarhundreder have fundet det,
kun at den lempes efter Tidens umiskjendelige Fordringer,
saa tör man vel haabe, at de saa meget snarere ville
iværksætte den i den Kreds, hvor de selv have Raadighed, som
Universitetet venter derpaa, for at kunne gjennemföre en
Reform, hvorved dets Borgere igjen blive virkelig deelagtige
i de akademiske Docenters Prövelse og bevare en Rettighed,
som de staae i Fare for at tabe, fordi den synes at have
forandret sig til en lidet betydningsfuld Formalitet.

*
</chapter>
<chapter name="Det theologiske Studium ved Kjøbenhavns Universitet.">
<table o>
<td c><h2>Det theologiske Studium ved Kjøbenhavns Universitet.</h2>
<td c>Af Kand. Theol. <b>A. Ingerslev.</b>
<td c>————
</table>

(De fölgende Meddelelser grunde sig deels paa, hvad jeg selv
har havt Leilighed til at iagttage under mit theologiske Studium,
deels paa Oplysninger, som flere yngre Theologer, efter Anmodning,
velvillig have meddeelt mig).

*

<big><b>I</b></big>ndtil henimod Slutningen af forrige Aarhundrede var det
Skik her ved Universitetet, at der ikke stilledes lige store
Fordringer til Alle, der underkastede sig den theologiske
Embedspröve. De Studerende „læste”, som man kaldte det,
„til en vis Karakter.” Naar derfor Nogen vilde lade sig nöie
med anden eller tredie Karakter, nedstemte Fakultetet sine
Fordringer, saa at det enten ganske eller for en Deel fritog
Kandidaten for et eller andet Fag (f. Ex. endog Kirkehistorie);
den derimod, der önskede at bestaae Pröven med et
hæderligere Udfald, maatte være beredt paa at overhöres i Alt,
hvad Anordningen foreskrev. Universitetsfundatsen af 7de
Mai 1788 hævede denne Uskik ved at forordne, at „alle
Kandidater skulle uden Forskjel pröves i Alt, hvad der hörer
til det theologiske Studium” og „at hvad Karakter Enhver
kan erholde, dette skal af <i>Examinatoribus</i> afgjöres efter den
större eller mindre Grundighed og Fuldstændighed, som han
viser i sin Kundskab.” Alle, der indstillede sig til theologisk

Examen, skulde da saavel skriftlig som mundtlig, i det
latinske Sprog, gjöre Rede for deres Kundskab i den theoretiske
og praktiske Filosofi, hebraisk og græsk Exegese, Theologiens
theoretiske Deel, Theologiens praktiske Deel og den kristelige
Moral samt Religionens Historie. Fordringerne vare da
omtrent de samme som nu. Filosofien var et selvstændigt Fag,
græsk og hebraisk Exegese udgjorde een Disciplin, og
Pastoralteologien var knyttet som Bifag til Moralen, ligesom ogsaa
Dimis-Prædiken dengang var sat i Forbindelse med
Embedspröven<footnote>Nu er Theologernes praktiske Uddannelse henlagt under en
anden Auktoritet end Universitetet; den omfatter Övelser i at
prædike og katekisere samt Forelæsninger over Kirkeret og
„praktisk Theologi.”</footnote>. Efter endt Examen skulde Kandidaten, senest
inden en Maaneds Forlöb, holde en Pröveprædiken i
Regentskirken for to af de theologiske Professorer og en af
Hovedstadens Geistlige. Den kateketiske Pröve er först senere
anordnet ved Forordningen af 5te Octbr. 1792.

I Aarenes Löb undergik Fundatsen adskillige
Forandringer. Den theologiske Embedspröve har faaet sin nuværende
Form ved Resolutionen af 14de Mai 1847. Denne lyder
saaledes:

„1) Gjenstandene for den theologiske Examen ere: a. det gamle
Testamente, b. det nye Testamente, c. Dogmatik, d. den kristelige
Moral, e Kirkehistorie, med de under disse Hovedafdelinger
henhörende specielle Discipliner. 2) Ved den skriftlige Examen gives
ligesom hidtil sex Opgaver, nemlig en i hver af de ovennævnte
Hovedafdelinger, og en henhörende til en af de specielle Discipliner.
Opgaven i det nye Testamente er exegetisk, hvorimod Opgaven i
det gamle Testamente kan være enten exegetisk eller en Opgave i
en af de til det gamle Testamente henhörende Discipliner. 3)
Saavel den skriftlige som mundtlige Examen afholdes i det danske
Sprog, alene med den Undtagelse, at den ene af de skriftlige
Opgaver, som Fakultetet dertil finder meest egnet, skal besvares paa
Latin, ligesom ogsaa med den exegetiske Pröve bliver at forbinde en
latinsk Oversættelse af det eller de Afsnit af den hellige Skrift, som
dertil opgives. 4) Examinationen i enhver af de ovennævnte fem
Hovedafdelinger skal fra Begyndelsen til Slutningen overværes af et af
Fakultetets Medlemmer og af en af Kjöbenhavns Geistlighed, hvilke
tvende Censorer tilligemed Examinator, umiddelbart efter at
Examinationen er tilendebragt, have i Forening at meddele en
Specialkarakter for Udfaldet af saavel den skriftlige som mundtlige Pröve i
den hele Hovedafdeling med derunder henhörende Discipliner. Denne
Specialkarakter nedskrives strax i Protokollen. 5) Saavel
Special- som Hovedkaraktererne ere de hidtil brugelige tre: <i>Laudabilis</i>, <i>Haud</i>
<i>illaudabilis</i>, <i>Non contemnendus</i>, af hvilke dog den anden gives
tvende Grader, som betegnes med Tillæggene <i>primi</i> og <i>secundi
gradus</i>. Hovedkarakteren <i>Laudabilis</i> kan ved fortrinlig beviist
videnskabelig Dygtighed foröges med Tillæg af: <i>et qvidem egregie</i>.”

Faa Aar efter, ved Resolutionen af 47de Decbr. 1849,
er Brugen af det latinske Sprog afskaffet, og en særegen
Pröve i Latinen indfört. Herved er Embedsexamen bleven
skjærpet: det kunde tidligere ikke undgaaes, at hvad der i
Virkeligheden var Uvidenhed og Uklarhed i Tanken, ofte
toges for Mangel paa Övelse i at skrive og tale det fremmede
Sprog, saa meget mere som selv de Dygtigste stundom
forgjæves maatte söge efter latinske Ord eller Vendinger for at
gjengive Begreber, der stamme fra en Tid, da Romersproget
for længe siden var blevet et dödt Sprog.

Resolutionen af 17de Decbr. 1849 lyder saaledes:

„1) Brugen af det latinske Sprog ved den theologiske
Embedsexamen ved Kjöbenhavns Universitet bortfalder ganske, förste Gang
ved den Examen, der afholdes i December 1850 og Januar 1851.
2) Der indrettes en paa det theologiske Studium beregnet Pröve i
det latinske Sprog, som, fra det angivne Tidspunkt af, enhver
Studerende maa underkaste sig, förend han kan stedes til den
theologiske Embedsexamen, og for hvilken fastsættes fölgende nærmere
Regler: a. Pröven skal bestaae i en skriftlig Oversættelse af et
opgivet Sted, og i mundtlig Oversættelse af nogle forelagte Steder af
de latinske Kirkefædre; b. ikkun de Studerende tilstedes Adgang til
Pröven, som godtgjöre, at de i det Mindste i 2½ Aar have dyrket
det theologiske Studium; c. Pröven afholdes i hvert Aars April og
October Maaneder, og förste Gang i October 1850; d. Afholdelsen
af Pröven henlægges til det theologiske Fakultet, og bliver den
skriftlige Pröve, der gaaer forud for den mundtlige og afholdes
under behörigt Tilsyn, at bedömme af to Censorer, af hvilke dernæst
den ene udförer den mundtlige Examination i den andens
Overværelse som Censor; dog kan den ene af disse Functioner med
Samtykke af Ministeriet for Kirke- og Underviisningsvæsenet overdrages
til en dertil egnet Videnskabsmand, som ikke er Medlem af
Fakultetet; e. Udfaldet af Pröven betegnes ved de samme Karakterer, som
ere anordnede for den theologiske Embedsexamen, saaledes at
Karakteren non <i>contemnendus</i> ikke udelukker fra Adgang til
Embedsexamen, og at de, som ikke opnaae denne Karakter, kunne
underkaste sig Pröven paa ny efter ½ Aars Forlöb; Karakteren for
Pröven indföres i Vidnesbyrdet, der meddeles for aflagt theologisk
Embedsexamen”.

De Discipliner, over hvilke der holdes Forelæsninger,
og i hvilke Kandidaterne overhöres, ere da: det nye
Testaments Exegese, det gl. Testaments Exegese, Kirkehistorie,
Dogmatik og Moral med alle de under disse Hovedfag
henhörende Bifag. Det Skema, som er vedföiet dette Hæfte, vil
vise, at der i de sidste 5 Aar er holdt Forelæsninger over
de 5 Hoveddiscipliner og 43 Bidiscipliner. For de
Viderekomne holdes Examinatorier og Skriveövelser. Foruden
den Veiledning, Universitetslærerne yde de Studerende, er
det meget almindeligt at söge yderligere Hjælp hos private
Manuduktörer, en Sædvane, som der muligviis en anden
Gang vil blive Leilighed til at omhandle i dette Tidskrift.

I de 18 Discipliner er der Fag nok, der lægge Beslag
paa Theologens Flid og Opmærksomhed, snarere for mange
end for faa; de Studerende have nok at öve deres unge
Kræfter paa, og hvis Nogen var saa samvittighedsfuld, at
han vilde löfte den hele Byrde, kunde det let skee, at ban
forlöftede sig og aldrig kom til Kræfter igjen.
Universitetslærerne maae da række de Studerende en hjælpsom Haand
og lette dem Arbeidet, deels ved at meddele dem Resultatet
af deres egne Studier, deels ved at sætte dem istand til at
skjönne, hvad der skal huskes og tilegnes, og hvad der blot
skal gjennemlæses. Lærerne maae stedse indtil en vis
Grad arbeide for Eleverne og forkorte dem Veien til
Maalet, thi skulde disse vinde <sp>alle</sp> deres mangehaande
forskjellige Erkjendelser ad Selvforskningens Vei, vilde Fölgen
blive, at næsten Ingen kunde tilendebringe sit
Embedsstudium. Al den Tid, Universitetslæreren anvender paa at
samle og ordne det positive Stof, der skal huskes, paa at
bortskjære alle de mange Specialiteter, der kun have
Betydning for den, som vil studere det enkelte Fag, og hvortil
Kandidaten ved sin Embedspröve ikke behöver at have
Kundskab, al den Tid sparer han for den Studerende; denne
seer sig herved istand til, ikke blot som paa
Skoleundervisningens laveste Trin at lære, hvad der i de enkelte Fag
kræves til den forestaaende Examen, men ved Siden deraf
under et alvorligt Selvstudium at fordybe sig i, hvad der
særligen tiltaler ham. Denne Frihed indenfor Fagstudiet er
allerede til en vis Grad indrömmet den Studerende i
Fundatsen af 1788, idet der udtrykkeligen indskjærpes, „at hvis
Nogen i sit Petitum tilkjendegiver, at han <sp>ganske
besynderligen</sp> haver dyrket en eller anden af Videnskaberne, da
skal dette ved Examen paaagtes.”

Vi ville nu gaae over til at omtale de enkelte Fag og
den Maade, hvorpaa de studeres ved vort Universitet.

Det <sp>græske Testaments Exegese</sp> er som Grundlaget
for det theologiske Studium naturligviis Hovedfaget, og i
Erkjendelsen heraf begynde ogsaa de fleste Studerende med dette
Fag. De Enkelte, der af en utidig Lyst til systematisk og filosofisk
Föde först gribe efter Dogmatik og Moral, fortryde det i
Regelen og indrömme snart, at det straffer sig selv, naar
man forsömmer at begynde med, hvad der hörer til
Begyndelsen. Universitetets förste Fordring til de theologiske
Studerende er en tro Oversættelse af det nye Testament i
Modersmaalet, den simpleste og naturligste Pröve paa, at Skriften
er forstaaet. Den kritisk-filologiske Fortolkning træder derfor
i Forgrunden, og i Modsætning til den Fortolkningskunst, der
paa flere Steder i Tydskland har gjort sig gjældende, at
indsmugle forudfattede dogmatiske Synsmaader i Skriften,
söger Fakultetet at hævde den Grundsætning, „at Skriften er
sin egen Fortolker.” Af exegetiske Hjælpemidler bruges,
jævnsides med Professorernes Forelæsninger, trykte
Kommentarer: 2. Corinth., Jacobs og Judæ Brev af C. E. Scharling,
tabulæ synopticæ og de 3 förste Evangelier fortolkede af
H. N. Clausen. Denne Evangeliekommentar, der udmærker
sig ved hyppige Henviisninger til det gamle Testament, ved
Parallelsteder og Rigdom af filologisk og historisk Stof,
benyttes næsten af alle Studerende. I det Hele foretrækkes
trykte Hjælpemidler for laante eller leiede Kollegier, skrevne
af Andre. Man bliver da for en stor Deel henviist til tydske
Kommentarer, og skjöndt disses Antal er legio, er her dog
intet stort Udvalg. Flere tydske Lærde synes at have gjort
sig det til en Opgave at anföre og gjendrive deres
Forgjængeres falske Fortolkninger, selv der, hvor Gjendrivelse er
överflödig, eller hvor Forskjellen kun bestaaer i en
ubetydelig Nuance. Dette kan være meget lærerigt for
Videnskabsmanden, men er misligt for Begynderen, da det drager hans
Opmærksomhed bort fra Hovedsagen. Af tydske
Kommentarer bruges her fortrinsviis de Wettes, Meiers og
Olshausens; desuden benyttes Boethes „exegetiske Bibliothek”, der
indeholder en fuldstændig Række af tydske Kommentarer i
dansk Oversættelse. Af andre exegetiske Hjælpemidler maae
nævnes „Winers Realwörterbuch”, „Wahls Clavis” og „Winers
Grammatik”.

Da Tübinger-Skolens nedbrydende Kritik og den deraf
fölgende theologiske Tvivlesyge have givet Undersögelserne
om det nye Testaments Authenti og Integritet forhöiet
Interesse, er „Indledningsvidenskaben” kommen til at spille en langt
vigtigere Rolle, end tidligere var Tilfældet, Den kritiske
Indledning, saavel den almindelige som den specielle,
foredrages af Professor Scharling.

Professor Clausens Forelæsning over Hermeneutiken er
en kort og sammentrængt Fremstilling af, hvad han
vidtløftigere har udviklet i sit trykte Værk „Det nye Testaments
Hermeneutik”. Baade Isagogiken og Hermeneutiken slutte sig
som Hjælpevidenskaber til Exegesen.

Fordringerne i <sp>hebraisk Exegese</sp> — 1ste Mosebog,
25 Kap. af de profetiske og 50 Kap. af de poetiske Böger —
antyde den underordnede Stilling, som det gamle Testament
indtager. Her kræves, foruden en nöiagtig og bestemt
Oversættelse, tillige detailleret Kjendskab til de ældre og nyere
Fortolkninger af det opgivne Pensum; de Studerende benytte
ene og alene Professor Hermansens Forelæsninger, der med
en sjælden Lærdom forene en streng orthodox Opfattelse.
Men udenfor disse enkelte Kapitler er det gamle Testament
en fremmed Bog for de fleste Studerende; de ledes hverken
ved Övelser eller ved Examens Fordringer til at gjöre sig
bekjendte med, hvad de ikke læse i Grundsproget. Vor
danske Bibel-Oversættelse, saa ufuldkommen baade med
Hensyn til Nöiagtighed og forstaaeligt Sprog, har
bortskræmmet mange Studerende; men ved Kalkars og især Lindbergs
Bibeloversættelser er dette Savn for en Deel blevet afhjulpet.
Fakultetet synes nærmest at have sat sig som Opgave, at
give de Studerende det nödvendige Grundlag for et senere
videnskabeligt Studium af det gamle Testament, i den Tanke,
at Kjendskab til Bibelens Grundsprog ikke maa savnes hos
Geistligheden i et protestantisk Land, hvor man ikke
anerkjender nogen auktoriseret Bibeloversættelse, som
Katholikernes Vulgata.

Undersögelserne om det gamle Testaments Kanon (dens
Oprindelse og Skjæbne) tilligemed en Udsigt over Textens
og Oversættelsernes Historie meddeles i „den almindelige
Indledning”, alle de nyere kritiske Hypotheser om de enkelte
Skrifter, derimod först i „den specielle Indledning”.
Hensigten med denne sidste Disciplin kan naturligviis ikke være,
at de Studerende skulle tilegne sig den i dens hele Omfang;
thi at lære og gjengive en kritisk Behandling af Böger, man
ikke kjender, er ufrugtbart og usandt, som altid Kritik paa
anden Haand; den förste Fordring for at kunne dömme om
en Ting er, at man har sat sig ind i den. Med Billighed
synes man ved Kandidatpröven blot at kunne fordre et
historisk Kjendskab til Kritikens Hovedresultater; hele det övrige
literair-historiske Stof kan kun være beregnet paa et senere
Selvstudium, idet man forudsætter, at der blandt de
Studerende vil være dem, der have saamegen Interesse for det
gamle Testament, at de i Aarenes Löb gjennemlæse det i
Grundsproget. Et Spörgsmaal er det dog, om man ikke
burde holde Examensstudiet og Forberedelsen til et senere
Selvstudium noget skarpere ude fra hinanden, især da kun
Faa have Leilighed til at fortsætte deres lærde Studier efter
endt Examen.

Med meer end almindelig Interesse have de Studerende
fulgt Professor Hermansens Forelæsninger over det gamle
Testaments Theologi; de slutte sig i det Væsentlige til
Hävernicks Haandbog.

Bibelstudiet, der omhandler Fortællingen om Kirkens
Grundlæggelse, lader os höre om de förste Martyrer og förer
os ind i det apostolske Menighedsliv, leder umiddelbart over
i <sp>Kirkehistorien</sp>. Dette Fag er siden Foraaret 1852 — da
Universitetets tidligere Docent, Dr. Engelstoft, blev kaldet til
Fyens Bispestol, — overtaget af Professor Hagen. Kirkens
ydre og indre Historie, „dens Udbredelse og dens Forhold
til Staten, dens Organisation og dens religiöse og moralske
Institutioner, det kirkelige Lærebegrebs og den kirkelige
Videnskabeligheds Historie” — dette er det rige Stof, der
behandles paa de kirkehistoriske Forelæsninger, og hvortil de
Studerende, naar de indstille sig til Embedspröven, maae
have sikkert og paa sine Steder endog detailleret Kjendskab.
Derimod træffer man faa theologiske Studenter, der söge hen
til Kildeskrifter, for gjennem dem at leve sig ind i et enkelt
Afsnit af Historien. Og dog er det först ved at see Datidens
Sæder og Skikke, ved at höre Fortidens Mænd tale med
deres egne Ord, ved at fölge Begivenhederne Skridt for
Skridt, at Historien faaer sin Betydning for os, saa at det
Fjerntstaaende rykker Læseren nærmere, indtil det tilsidst
kommer ham saa nær, at han, som Barnet fordybet i et
Eventyr, troer at opleve, hvad han læser om. Ved at
indskrænke den udtogsmæssige Oversigt, og derimod fordre et
enkelt Tidsafsnit lært efter Kilderne, vilde det kirkehistoriske
Studium vinde i Interesse, og dets Udbytte blive rigere.

Tidligere benyttedes, jævnsides med Dr. Engelstofts
Forelæsninger, hans Lærebog i Kirkehistorien; men da denne
kun naaer til 1073, sögte de theologiske Studenter,
forsaavidt de vilde læse Tiden fra Gregor d. 7de efter trykte
Böger, hen til Hases Lærebog og Guerikes Haandbog, hvilke
endnu ere de almindeligste Hjælpemidler ved det
kirkehistoriske Studium. Paa den ene Side er det vel en Fordeel
ved disse to Forfattere, at de behandle den tydske Kirke
med en vis Fuldstændighed, da flere af de religiöse
Hovedbevægelser, navnlig siden Luthers Fremtræden, ere udgaaede
fra Tydskland. Men naar denne Forkjærlighed, som naturligt
er, leder til, at andre Lande, og blandt dem Sverrig, Norge
og <sp>Danmark</sp>, ere i den Grad stedmoderligt behandlede, at
Alt her kun antydes og löseligen beröres, saa er det paa
den anden Side en Selvfölge, at disse Læreboger lade en
Deel tilbage at önske. Thi næst efter at have seet den
religiöse Bevægelse i dens Udspring, ligger det nærmest at fölge
den paa dens Udviklingsgang gjennem vort eget Födeland:
her ere jo de fleste Forudsætninger for en rigtig Forstaaelse
tilstede; thi vi komme til at læse om Steder, vi have besögt,
om et Folk, hvis Eiendommelighed tildeels falder sammen
med vor egen, og hvis Historie vi kjende, ikke blot fra
Skolen, men fra Literaturen, fra Museerne og de historiske og
kunstneriske Mindesmærker. Af denne Grund have ogsaa
Universitetslærerne, saavel Dr. Engelstoft som Professor Hagen,
behandlet Nordens Kirkehistorie efter en större Maalestok,
end tidligere var Tilfældet. Kand. Helvegs „Den danske
Kirkes Historie efter Reformationen" benyttes af flere
Studerende, hvorimod vist meget faa kjende Fr. Münters „Den
danske Reformationshistorie” (1—2 Bind, Kjöbenhavn, 1802)
og samme Forfatters „Kirchengeschichte von Dänemark und
Norw.” (1—3 Band, Leipzig, 1823.....1833.).

Det bibelske og kirkehistoriske Stof danner Grundlaget
for den systematiske Theologi, <sp>Dogmatik</sp> og <sp>Ethik</sp> med
deres Bifag. 1 den senere Tid er vor Literatur bleven
beriget med dogmatiske Læreböger, saavel af Prof. Clausen
som Dr. Martensen, der begge i en Række af Aar have
foredraget Dogmatiken<footnote>Dr. Martensen er i dette Foraar bleven udnævnt til Sjællands
Biskop. Den ledige Lærerplads er senere bleven besat med
Licent. Bornemann.</footnote>.

Dr. Martensen gaaer i den „christelige Dogmatik” (1849)
ud fra, „at en i sig selv sammenhængende theologisk
Tænkning, ja theologisk Spekulation baade er mulig og
nödvendig”; men denne Tænkning lösriver sig ikke fra Troens
Grund, tager ikke sit Udgangspunkt i Tvivlen, og „troer ikke
ved sine Beviser at sætte Stötter til den vaklende Tro, for
at tjene som en Krykke for Troen, som om denne paa dens
gamle Dage var bleven skröbelig og affældig.” „Dogmatikeren
gjör ikke Christendommen afhængig af sin Granskning, men
söger kun gjennem Tænkningen en dybere Tilegnelse af den
Sandhed, der er ham det Visseste af Alt, og til hvilken han
er kommen ad en heel anden Vei end Spekulationens”. Som
Indskrift over enhver sand Dogmatik kunne de Ord tjene,
hvormed Anselm indleder sit Proslogium (jvfr. dogmatiske
Oplysninger af Martensen S. 55): „Ikke vover jeg, o Herre,
at udgrunde Dine Dybheder; thi ingenlunde formaaer min
Erkjendelse dette; kun begjærer jeg i nogen Maade at
erkjende Din Sandhed, som mit Hjerte troer og elsker. Thi
ikke for at troe söger jeg at erkjende, men jeg troer for at
erkjende. Thi ogsaa dette troer jeg, at dersom jeg ikke
troede, da vilde jeg heller ikke erkjende.” „Den christelige
Erkjendelse er en Erkjendelse i Troen, og kun i Troen kan
den menneskelige Aand blive deelagtig i Guds Viisdom.”
Men da „Forlösningen af den faldne Menneskenatur” omfatter
ogsaa „Tankens Forlösning”, maa der „i den gjenfödte
Bevidsthed forudsættes en christelig Sandhedsidee der mödes
med det positivt Givne”, og der bliver saaledes „en <sp>relativ
selvstændig Christendomskilde</sp>, forskjellig fra Skrift
og Kirke.”

Det Eiendommelige ved Prof. Clausens „christelige
Troeslære” (1853) er „en Udgaaen fra Skriften, ikke blot som
förste Begyndelse og Spire, men som den virkelige og
tilstrækkelige Grundvold, og ikke blot en Udgaaen fra Skriften,
men ogsaa en Tilbagegaaen til den, som Ledestjernen
igjennem Kirke- og Skolespekulationens Krydsninger.” Heraf
fremgaaer da „en Betoning af det Praktiske i Troeslæren
fremfor det Dialektiske, af Troeslivets Selverfaring fremfor
Spekulationens Problemer.”

Det har uden Tvivl været til de Studerendes Gavn, at
Dogmatiken i en lang Aarrække er bleven foredraget af to
Universitetslærere, der indtage temmelig forskjellige
Standpunkter. De theologiske Studerende ere derved blevne
opfordrede til selvstændigen at pröve og <sp>vælge</sp>. Det er ingen
ubillig Fordring, at de Studerende ved en videnskabelig
Höiskole skulle gjöre sig bekjendte med tvende dogmatiske
Læreböger; en Ubillighed vilde det först blive, naar man
fordrede, at Kandidaterne ved Embedspröven skulde kunne
begge Systemer udenad, saa at de havde to Svar paa rede
Haand, det ene til den ene Professor, det andet til den
anden. Der kan ikke forlanges, at Theologerne skulle
kunne nogen bestemt Dogmatik, men Dogmatik
overhovedet, ligesom der ogsaa siges i Fundatsen af 1788, at
ikke de Svar skulle ansees for de bedste, der ere efter en
bestemt Lærebog, men de, der röbe meest Selvstændighed
hos Kandidaten<footnote>Det hedder i Fundatsen: „Det bliver at iagttage, at
<i>Examinatores</i> hverken i deres skriftlige eller mundtlige Spörgsmaal binde
sig til nogen vis Lærebog eller sammes Udtryk, men meget
mere give Candidaten Anledning til selv at vise sin <sp>Indsigt i
Tingene og Sandhederne selv</sp>, da altid de ellers rigtige
og tilstrækkelige Svar, som Examinandus giver med sine egne
Ord, fremfor dem, han haver lært udenad af en Lærebog, ved
Censuren skal gaae for de bedste.”</footnote>; denne Bestemmelse maa gjælde endnu,

og vil gjælde, saalænge der er Tale 0111 et frit videnskabeligt
Studium.

Som Bifag, der nærmest slutte sig til Dogmatiken, maae
nævnes „Symbolik” og „det lutherske Lærebegreb,” begge
foredragne af Dr. Martensen; til ubestemte Tider er der
holdt Forelæsninger over det paulinske Lærebegreb, den
bibelske Dogmatik, Melanchthons Apologi og selve <i>Confessio
Augustana</i>, hvoraf Prof. Clausen har leveret en Oversættelse
og kritisk Udlægning. Allerede tidligere (1825) har Dr. A. G.
Rudelbach oversat og udgivet den Augsburgske
Troesbekjendelse og Apologien, ledsagede af en historisk Indledning og
oplysende Anmærkninger til de vanskeligste Steder. Et
Hovedværk med Hensyn til Symboliken er Clausens
„Catholicismen og Protestantismen” (1825).

Den kristelige Moral blev tidligere foredraget alene af
Dr. Martensen, hvis Forelæsninger sluttede sig nöie til det af
ham udgivne „Grundrids til Moralfilosofiens System”.
Forfatteren gaaer her ud fra, at Ethik og Dogmatik ere to
Videnskaber, „der hver for sig maa sees i sit eget Lys”, og af
hvilke den ene ikke skal tage sit Rige til Lehn af den
anden. Thi vel beskjæftiger saavel Moralen, som Dogmatiken
sig med det „Godes ldee”, men fra et ganske forskjelligt
Synspunkt. For den religiöse Bevidsthed staaer det „Godes
Idee som oprindeligt realiseret i Gud og i Verdens
Forsoning med ham”, ”Forsoningen er væsentlig fuldbyrdet i
Verden”, „Guds Rige er allerede kommet.” „Men den Livets
Grundmodsigelse, der oprindelig er löst for den religiöse
Bevidsthed, skal den moralske först successivt löse gjennem
et heelt System af Opgaver.” I Systemet omhandles först
„det Gode som Loven”, dernæst ”som Idealet” og tilsidst
„som Personlighedens Rige”, det sædelige Samfundsliv, „der
udvikler sig, gjennem Familielivet og Folkelivet med dets
Formaal i Stat, Kunst og Videnskab til Kirkelivet, hvor det
faaer Betydning af de Helliges Samfund.”

Den eneste filosofiske Disciplin, der stadig er doceret,
er den nyere Filosofis Historie fra Cartesius indtil Hegel.

*

Foruden den akademiske Underviisning virker
Literaturen til de theologiske Studerendes Uddannelse. Blandt
de periodiske Tidskrifter mærkes: „<b><i>Nyt theologisk Tidskrift</i></b>”
(udg. af Dr. C. E. Scharling og Dr. C. T. Engelstoft.}; „<b><i>Nyt
Tidskrift for udenlandsk theologisk Literatur</i></b>” (udg. af Dr. H. N.
Clausen), „<i><b>Ugeskrift for den evangeliske Kirke i Danmark</b></i>” (udg.
af J. M. L. Hjorth) og „<b><i>Dansk Kirketidende</i></b>” (udg. af L. Helweg
og C. J. Brandt).

Som mere fremtrædende Forfattere i den theologiske og
kirkelige Literatur maae nævnes afdöde Biskop Mynster, Dr.
Rudelbach, Dr. S. Kjerkegaard og Pastor Grundtvig. Denne sidste
har saavel ved sin Psalmedigtning som ved sin hele kirkelige
Virksomhed udövet en vækkende Indflydelse paa mange baade
ældre og yngre Theologer, ligesom ogsaa de Studerende ved
flere Leiligheder have udtalt det Önske at see den
„grundtvigske Retning” repræsenteret ved Landets Höiskole.

*
</chapter>
<chapter name="Bidrag til den danske Studenterforenings Historie">
<table o>
<td c><h2>Bidrag til den danske Studenterforenings Historie.</h2>
<td c>Af et Foredrag,
holdt i Studenterforeningen den 29de April 1854.
<td c>Af <b>Vilh. Rode,</b> Stud. juris.
<td c>————
</table>

<tab><tab>M. H.

<big><b>D</b></big>et Foredrag, jeg iaften skal have den Ære at holde for
Dem, har jeg kaldt: Bidrag til Studenterforeningens Historie.
Dengang jeg besluttede mig til at sætte mig ind i Foreningens
Historie, for at fortælle Dem den, da troede jeg i det i
kvantitativ Henseende ikke ringe Archiv, vi eie, at kunne finde
gyldne Skatte og Overflod af Oplysninger, og min eneste
Frygt var, hvorledes jeg i Löbet af 2—3 Maaneder skulde
faae alle Aktstykker gjennemlæste og de forskjellige Data
indordnede under 2, höist 3 Foredrag. Men næppe fik jeg
fat paa Arbeidet, för jeg saae, at Vinden blæste fra en ganske
anden Kant, og frygtede jeg för, for at faae formeget, saa
kom det nu an paa at faae saameget samlet, at jeg kunde
være bekjendt at byde Dem det. En af de vigtigste og
meest fremtrædende Oplysninger, jeg fandt, var nemlig den,
at i gamle Dage, som ikke sjeldent nu, kappedes
Medlemslisten og Listen over dem, der resterede med Contingent,
om at indeholde de Samme. Noget der jo kan være oplivende
nok for Medlemmerne; men som dog hverken paa Grund af
sin Sjeldenhed eller sin Ypperlighed frister til, at man skulde
opholde sig længe derved. — Hvad jeg nu har samlet,
stöttende mig paa enkelte Data, har jeg hört ved at tale med


Mænd, der have levet i Studenterforeningen paa den Tid,
jeg vil fortælle om, og skjöndt det saaledes ingenlunde er
hvad jeg havde haabet at kunne byde Dem, har jeg dog
troet, at det kunde interessere en större Kreds at gjöre et
flygtigt Indblik i Foreningens og Foreningslivets Historie.

För 1820 fandtes ikke noget synderligt Studentersamliv
uden paa Regensen, og selv der savnedes det, som dog giver
ethvert större Samliv sin Afrundethed og Kraft, en Mediation
af Yngre og Ældre. Dette fölte man ogsaa mere og mere;
efterhaanden som det videnskabelige og navnlig det
æsthetiske Liv vandt större Kraft og Udbredelse, fremstod ogsaa
Trangen til en friere Udvexling af Ideer, og Regensens
Alumner gjorde derfor allerede Begyndelsen til en Samling med
Andre ved Gilder, der om Sommeren jevnlig holdtes i
Regensgaarden. Men dette var naturligviis heller ikke
tilstrækkeligt, og naar nu dertil kom, at man heller ikke med Lethed
kunde skaffe sig den forönskede Lecture, og det navnlig med
Hensyn til Blad- og Tidskrift-Litteraturen, saa vil det forstaaes,
at man egentlig kun ventede paa en Anledning, for at
afhjelpe disse Mangler. Denne Anledning fandt man i 1820,
deels deri, at Professor Jens Möller af det theologiske
Fakultet befalede, at intet Gilde i Regensgaarden maatte vare
længere indtil Kl. 12, og deels i den beklagelige
Omstændighed, at Værten paa Regensen leverede saa slette Varer,
at Alumnerne som oftest selv maatte sörge for at faae
Varerne hentede andetsteds fra. Kort efter Möllers Forbud
holdtes et stort Gilde i Gaarden til Minde om Regensens
Stiftelsesdag; det var der, de Ord af Chr. Winthers Sang:
„Herrer vi ere i Aandernes Rige”, förste Gang bleve sungne;
Stemningen var usædvanlig overgiven og lystig, og der
manglede ikke Udfald af alle Arter mod det nye Forbud og dets
Ophavsmand. Her var det, man bestemte at danne et af
Regensen uafhængigt Studentersamfund, og kort efter udkom
en Indbydelse til et saadant fra Chr. Thaarup, Chr. Wilster,
Chr. Winther, H. Kröyer, Valentin, L. Obel og Repp. Den
16de Juli vare allerede Lovene for et nyt Selskab vedtagne.
Selskabets Formaal var „deels at befordre den videnskabelige
Meddelelse, deels at skaffe sig en passende Underholdning
med lige sindede og lige dannede Mennesker, efter fuldendt
Dagværk”, og i deres Skrivelse til Consistorium sige de, at de
„har stiftet Selskabet til Videnskabeligheds og Brodersinds
Fremme, for at forskaffe Selskabets Medlemmer den Slags
Dannelse, som ikke vel kan opnaaes uden fri og munter
selskabelig Virksomhed”.

Man leiede derpaa en 2den Sal paa store
Kjöbmagergade Nr. 2 hos Brygger Jacobsen, Hjörnegaarden tæt ved
runde Taarn; i Slutningen af Oktober Maaned aabnedes
Lokalet, og Selskabet begyndte sin Virksomhed.

Da de i Begyndelsen ikke havde Raad til selv at
möblere, maatte de sörge for at faae en Spisevært, som kunde
besörge dette, indtil de selv kunde overkomme det; men
desuagtet havde de med ham arrangeret det saaledes, at de
godtgjorde for Magistraten, da den fordrede Klubskat<footnote>Ved höiere Bevilling er Foreningen stedse paa visse Aaremaal bleven fritaget for denne Skat.</footnote>, at
Selskabet var i den Grad et ökonomisk, at det for de
Studenter, der vilde spise i Studenterforeningen, var en reen
Besparelse at være Medlem deraf, uagtet dog Contingentet
var i Rd. om Maaneden. Maaskee ville De, m. H., yttre Tvivl
om Madens Bonitet, men jeg kan forsikkre Dem efter et
omhyggeligt Studium af „Madprotokollen”, at de Klager, der
dengang indlöbe, hverken vare vægtigere eller hyppigere, end
det nu skeer. En af de störste var, at Punschen var
daarlig, hvorfor „Madam Butler maa anvende mere Flid paa
samme”, og at „Kjödfarcen bestod af smaa Been og
Træstumper”, Anker, vi selv i vore Dage ikke kunne være
ubekjendte med.

Selskabet valgte sig 5 Bestyrere, der kaldtes Seniorer:
Chr. Thaarup, Chr. Wilster, Fasting, H. Kröyer og J. E. Schou,
og tillige 7 Ephorer, hvis Pligt det var at holde Vagt hver

1 Dag om Ugen og antegne det muligt Passerede i de
saakaldte Ephoratsprotokoller.

Der oprettedes dernæst en Understöttelseskasse, hvortil
alle Mulkter gik — Mulktsystemet var nemlig meget i Brug —,
og hvorfra Medlemmerne kunde faae Laan og Hjelp.

Et af de Savn, der især var fölt paa Regensen, var Aviser,
og det var derfor en Bestræbelse at holde saamange af disse,
som muligt; derfor holdtes der ogsaa allerede i Begyndelsen
8 Dagblade, foruden en 11—12 danske og tydske Tids- og
Maanedsskrifter, og saaledes fandtes naturligviis allerede
meget Stof til Samtale og Diskussion for Medlemmerne.

Et af de Formaal, man ved et saadant Selskabs Stiftelse
havde haabet at opnaae, en nöiere Forbindelse mellem
Universitetslærerne og de Studerende, vilde, navnlig i
Begyndelsen, slet ikke rigtig lykkes; og skjöndt vel Consistorium i
sin Skrivelse til Senioratet giver Selskabet sit Bifald, saa
saae man dog nok, at de ikke rigtig syntes om det. Man
skal have frygtet for, at det skulde blive efter tydsk Maneer,
med burschikos Raahed; men de eneste Indvendinger, de
gjöre, er Frygten for Tidsspilde og saa en Bestemmelse i
Lovene, der forböd kongelige Embedsmænd at have
Funktioner i Foreningen. Denne Bestemmelse var i længere Tid
Gjenstand for Correspondance mellem Senioratet, Consistorium
og Politidirektören, det var paa Bane ved
Generalforsamlingerne at afskaffe dette Punkt i Lovene; men det blev i de
förste Aar bestandig forkastet.

Det Liv, der nu her blev fremkaldt, var i Sandhed til
„Videnskabeligheds og Brodersinds Fremme”.

De egentlige Samlingsdage vare Onsdagen, hvor der
gaves musikalske og deklamatoriske Numere, og Löverdagen,
hvor der stedse var en lille Forelæsning og derefter
Compotation.

Enhver sögte at give sin Skjærv til Underholdningen,
de holdte Foredrag gave ofte Anledning til Modforedrag og
bevirkede saaledes, at der stadig fremkaldtes Leilighed til
Diskussion og Tankeudvexling.

Medlemmernes Antal voxede derfor hurtigt, og allerede
i det 2det Aar udvidede man sig og flyttede fra 2den Sal
ned paa förste.

Men for at De ret kan danne Dem et Begreb om det
Liv, der herskede her, troer jeg kun at behöve at henvise
Dem til en Mand, om hvem De sikkert Alle har dannet Dem
en bestemt Forestilling; det er Rahbek, hans hele bramfri
Fremtræden, hans Blanding af Lune og Alvor, hans hjertelige
Ligefremhed var netop den, der karakteriserer Foreningslivet
paa den Tid, og det falder derfor ganske naturligt, naar
man seer, at han er den Förste af Universitetslærerne, der
træder ind i Foreningen, og den Förste, som — den 8de
April 1823 — bliver udnævnt til Æresmedlem. Han kom
ogsaa oftere op i Foreningen, oplæste af og til smaa
Afhandlinger og tog derefter Deel i Compotationerne.

Ved disse gik det endeel anderledes til end ved vore
Gilder nu; den mere patriarkalske Tone, som vi navnlig
kjende fra enkelte Selskabsviser fra den Tid, og som
maaskee af og til blev noget sentimental med Omarmelser og
Broderkys, herskede der; der holdtes ikke Taler, der
parodieredes ikke, men man sang sine Viser, navnlig patriotiske
og for Kongen, ud af Hovedet fra det förste til det sidste
Vers; vilde man udbringe en Skaal, henvendte man sig til
Vedkommende, eller nævnede Gjenstanden, men uden at
motivere Skaalen, og forresten sad man og samtalede; det var
da navnlig ved saadanne Leiligbeder, at Rahbek fortalte
saamange af de Anekdoter, vi ofte have hört efter ham. Det
var efter en saadan Compotation, at man engang gik ud paa
Amalienborg, for at bringe Frederik den Sjette et Hurra,
men flk Bank af Vagten, der fandt det upassende. Ved
denne Leilighed viste Kongens Interesse for Studenterne sig
tydelig; thi han lod daglig spörge til 2 af Deeltagerne i
Toget, der vare blevne molesterede ved Vagtens Nidkjærhed.

Men Foreningen eiéde tillige flere gode Kræfter, der
senere ere blevne berömte, navnlig i Litteraturen. Paul
Möller, Winther, Wilster og Ingemann vare alle Medlemmer,
og have Alle ved Sange eller Foredrag bidraget til
Underholdningen. Poul Möller har her oplæst „En Students Eventyr”,
og ved Æresgildet for Rahbek var det, at hans prægtige
Sang: „Den Slotsklokke gaaer i den ældgamle Lund”
fremkom, om hvilken Rahbek sagde, at det Eneste, som ikke
tiltalte ham deri, var, at der sagdes, at han sværmede om
Morgenen: „Der vanked en Smaadreng i Morgenens Stund,
dybsindig i eensomme Drömme”; thi det, paastod han, gjorde
han kun om Aftenen.

Poul Möller var ogsaa Senior i Foreningen, men det
huede ham ikke rigtigt, og navnlig skal det have generet
ham ikke lidet, da han engang maatte forsvare de lave
Madpriser mod en heftig Angriber, der paastod, at de kun vare
Skalkeskjul for slette Varer.

Ogsaa Wilster tog megen Deel i Livet heroppe, han
oplæste engang en Afhandling om Genifebren, hvis Roes vi
endnu ofte kan höre af Mænd, der paa den Tid have levet
i Studenterforeningen; af og til lod han ogsaa ved Andre
smaa Værker oplæse. Det var om et af disse, der blev
oplæst af en Anden, fordi Wilster var syg, at Ephoren skrev
det <i>bon mot</i> i Ephoratsprotokollen: Fasting oplæste en
Fortælling af Wilster, der var daarlig”; der opstod derefter Strid
om dette „daarlig”, skulde gaa paa Wilster eller paa
Fortællingen.

Imellem dem, der saaledes deeltoge i Livet heroppe, see
vi ogsaa Mange, der endnu leve og virke i andre Retninger;
baade Clausen og Madvig, Höyen og Abrahams have her
holdt Foredrag, og paa Listen over de Foredrag, der i den
Tid ere holdte i Foreningen, skulle mange af
Studenterforeningens nuværende Medlemmer finde deres Fædre som
virksomme Deeltagere.

I de förste Aaringer leiede Foreningen bestandig
Værelser om Sommeren ude paa Vesterbro, og der var det da
især om Löverdagen, at man holdt Sommer og stevnede
hinanden ud til Keglespil, der af Mange dyrkedes med
megen Ufortrödenhed. Sommerlokalet blev imidlertid sjelden
talrigt besögt; det var for afsides liggende for de fleste
Medlemmer, og naar blot Efteraaret med Theatret og andre
Forlystelser kom, saa stod det som oftest tomt.

Da Æsthetikken spillede en særdeles vigtig Rolle i
Foreningslivet, er det naturligt, at man der fulgte meget
opmærksomt med Theatret, og De maae ikke troe, m. H., at man
mindre genialt end vi forstod at bruge Piberne, naar man
meente, det gjordes Behov. Et lille Træk vil maaskee
overbevise Dem derom. Dengang den italienske Musik begyndte
at faae Indgang her — da Siboni var kommet hertil — vakte
den hos Studenterne megen Modstand; de vare jo ivrige
Tilhængere af Weyse, der som bekjendt ikke kunde lide den,
og da derfor et nyt Syngestykke: „Romilda og Constance”
opförtes anden Gang, mödte endeel i Parterret, for at
udpibe det. Men denne Gang fik de ikke Lov til det; thi en
daværende bekjendt stærk Slagtermester böd dem at tie
stille og kastede de Gjenstridige udenfor. Bedre Held havde
de, dengang Stykket blev opfört tredie Gang, da havde de
faaet omtrent 2 Rækker i Parkettet besat med Pibere; under
Stykket vare de aldeles rolige, men da Tæppet faldt, opstod
der fra disse Bænke en saadan Musik, at deres Seier
erkjendtes af Alle, og Stykket, saavidt jeg veed, henlagdes. I
Ephoratsprotokollen findes i denne Anledning fölgende
Optegnelse: „I Anledning af Syngestykket Romilda og Constances
Udpibning, i hvilken adskillige af Foreningens Medlemmer
havde deeltaget paa det virksomste og hæderværdigste, blev
en tarvelig Compotation foranstaltet”, og en Maanedstid efter
oplæstes en origial Fortælling: „Udpiibningen”.

Selv dyrkede de ogsaa af og til Thalias Konst og opförte
ved Fastelavn og Juul gjerne enten originale eller ældre
bearbeidede Smaastykker.

Hvis det er lykkedes mig ved disse Par Bemærkninger
at give Dem en Idee om Foreningslivet i den förste Periode,
saa vil De forstaae, at det paa eengang litterære,
selskabelige og gemytlige Liv maatte knytte Foreningens Medlemmer
nöie til hinanden, og et lille Tegn paa den Interesse, Mange
bevarede, selv da, naar de vare længst borte fra
Foreningen, synes jeg det er, at endeel gamle Foreningsmedlemmer,
hvoriblandt Höyen, Ingemann, I. Thiele, H. Holten og J.
Jörgensen, der vare samlede i Rom i Vinteren 1826, sendte
480 romerske Tobakspiber hjem som Julepresent til
Studenterforeningen.

Foreningen var stedse i Tiltagende. Den forögede sit
Bibliothek, navnlig ved frivillige Gaver, og man saae i
Begyndeisen hyppigt Medlemmerne komme slæbende med store
Bogladninger til Bibliotheket. De anskaffede flere og flere
Blade og fik allerede i 1822 deres egen Visebog, der blev
udarbeidet af Rahbek, Poul Möller, Ingemann, Abrahams og
Thorsen. — Da de ikke kunde faae baade förste og anden
Sal til Leie paa store Kjöbmagergade, flyttede de i 1824
herhen i Boldhuusgade, skjöndt Leien var meget höiere; men
det generede ikke dem, nu var de „Velhavere”, ja, hvad
der klinger fast utroligt for os, m. H., de havde Raad til at
kjöbe Obligationer paa 500 Rigsdaler.

De vil have lagt Mærke til, m. H., at der er een
Gjenstand, hvis Rolle ikke nu er saa ubetydelig i Studenterlivet,
men som slet ingen Betydning havde for Foreningslivet i
Studenterforeningens förste Tider, det er Interessen for de
offentlige Forhold, for Politikken; men det ligger aldeles i
den daværende Tids Aand: den nedarvede Respekt for
Enevælden, Kjærligheden og Hengivenheden for dens daværende
Ihændehaver, Frederik den Sjette, var saa stor og saa
rodfæstet i Folket, at de Enkelte, der fordrede Frihed og
Uafhængighed — f. Ex. den politiske Klub i Brolæggerstræde,
hvis Hovedmænd sendtes til Christiansö — slet ingen
Deeltagelse fandt. Derfor kan man, om det end ved förste
Öiekast synes noget latterligt, saa godt forstaae den Misnöie
og Ængstelse, det vakte hos flere Medlemmer af
Studenterforeningen, da et Medlem i 1829 oplæste en i og for sig
temmelig uskyldig Vaudeville, betitlet: „Aaret 1899”, samt
„en Forklaring af gjængse politiske Udtryk”, uden særlig
Hensyn til danske Forhold, saaat endogsaa Flere meente, at
Vedkommende burde excluderes af Selskabet, og Senioratet
tilskrev ham sit Mishag og „anmodede ham paa det
Alvorligste om ikke oftere at dröfte denne Materie i Foreningen”,
samt tilkjendegav ham, at han ikke „maatte oplæse
nogensomhelst Afhandling eller andet Arbeide i Foreningen, med
mindre han iforveien tilstillede Senioratet det til Gjennemsyn”.
Den stakkels Mand blev altsaa saaledes sat under Censur;
men jeg anförer kun dette, for at vise, hvorliden Interesse
Politikken havde for dem, slet ikke for at paavise en
Ligegyldighed eller Mangel hos dem; thi det laae, som sagt, i
Tidens Aand, og Kongens Födselsdag, den 28de Januar, var
dem en langt större Festdag end Foreningens Stiftelsesdag,
den 16de Juli. Det var som om Selskabet anede, at naar
Politikken trængte ind, vilde den beröve det sin gamle
Karakter. Det lykkedes dem ogsaa endnu en kort Tid at holde
den borte. 1830, der bragte saamegen Gjæring omkring i
Europa, naaede jo kun egentlig til Hertugdömmerne, men
berörte kun Faa i vort Hjem.

Studenterforeningen trivedes godt under jevnlige
Foredrag og gemytligt Samliv; den fik i Begyndelsen af 1833 en
ny Visebog; det er den med de smukke Vignetter af
Constantin Hansen, hvor Amor og Bachus sidde og vippe paa
Minervas Spyd, medens hendes Ugle sidder midt paa
Spydstangen og balancerer med Vingerne, for ikke at blive vippet
af. Denne Visebog var det sidste Værk af den gamle faste
Stok.

Efter at Stænderanordningen af 1831 var udkommen,
begyndte der et större politisk Liv overalt i Publikum, da
navnlig Hage og David gjennem Pressen kjæmpede for
Friheden; dette Liv maatte naturligviis ogsaa beröre de Yngre
i Foreningen; de Foredrag, der holdtes, nærmede sig, uden
at være strængt politiske, dog mere og mere til Datiden, og
allerede ved en Studenterforestilling i Julen 1833 begyndte
man, i en Ballet, at sigte til politiske Forhold. I 1835
holdtes der Gilde, fordi David havde vundet sin Pressesag for
Höiesteret. 1 denne Periode fremstod ogsaa Lehmann; baade
han og David holdt af og til Foredrag i Foreningen,
ingenlunde agiterende, men kun belærende og oplysende om
Forhold i andre Lande og almindelige Principer i
Statsstyrelsen. Saaledes vise Protokollerne, at i 1834 holdt Professor
David den 26de Marts „et politisk Foredrag”; den 9de Novbr.
1832, O. Lehmann: „Oversættelse af 2 Parlamentstaler i
Anledning af Trykkefriheden”: den 23de Febr. 1833, O.
Lehmann: „Trykkefriheden med særdeles Hensyn til Danmark”;
den 2den Marts s. A., David: „Vor Tids politiske Tendents”;
den 16de Novbr. s. A., David: „Om Reformen i det engelske
Parlament”, o. fl. Der opstod saaledes virkelig i denne
Periode et politisk Liv hos Endeel af Foreningens Medlemmer;
men det var ogssa kun hos Endeel af Medlemmerne, og der
bevirkedes derved en Spaltning, om den end ikke strax fra
Begyndelsen var synlig. De Ældre vare vante til at
commandere Tonen og Livet heroppe, og da de nu ikke selv
interesserede sig for Politikken, var det dem ubehageligt at
see de Yngre give sig af med saadant Noget, som „de ikke
forstode”.

Fölgen heraf var, at medens der jo nok för, som i alle
större Samfund, havde været Kredse, hvortil Enhver, efter
sit Bekjendtskab og sin Individualitet sluttede sig, saa
dannede der sig nu 2 bestemt afsondrede Klikker: de Gamle og
de Unge, hvoraf de Förste vare de talrigste og dominerede.

I Slutningen af 1835 sagde de Leiligheden i
Boldhuusgaden op og flyttede hen til et elegantere Lokale ved
Holmens-Kanal, der, hvor Selskabet „det bestandig Borgerlige”
længe har boet; men Nissen fra Boldhuusgaden flyttede ikke
med, og det skulde man ogsaa snart mærke paa Livet
deroppe. De havde veL af og til Foredrag,
Aftenunderholdninger og Comedier; man træffer veL paa Fester, der synes
at have maattet fremkalde meer end almindelig Interesse og
Livlighed, saaledes da man i Foreningens Sommerlokale, den
13de Oktober 1838, festligholdt Thorvaldsens Optagelse som
Æresmedlem — den 27de September — eller da en lignende
Fest den 20de Novbr. 1841 arrangeredes for Oehlenschläger,
der den 13de s. M. var bleven Æresmedlem af Foreningen.
Men det var ikke det gamle hjertelige Liv, og det var ikke
noget nyt og kraftigt Samliv: der manglede Ungdom, og der
manglede Friskhed; Klikkerne regjerede Foreningen og gjorde,
at det Aandelige mere og mere tabte sig, og at „Klubaanden”
fik Overhaand. Lokalets elegantere Udseende smittede
Medlemmerne, Fester og Smaagilder bleve saa kostbare, at de
fleste yngre maatte blive derfra, Champagne skulde der som
oftest til, og det skal have vakt megen Forargelse, da en
ung Rus var saa „fræk” at sætte sig ved et Bord, hvor et
saadant Gilde holdtes, og forlange et Glas Punsch.

Derfor maatte det absolut gaae tilbage med Foreningen;
de glimrende Baller gave glimrende Underballancer, og
Obligationerne gik al Kjödets Gang. Dette i Forbindelse med
den underordnede Rolle, de Yngre fik Lov at spille, gjorde,
at disse til Slutningen bleve ganske borte.

Fölgen heraf var, at den paa Regensen i Slutningen af
1831 oprettede Læseforening „for Blade og Tidsskrifter”
bestandig voxede og samlede alle Alumnerne og mange Andre
om sig. — Dette Selskab forekom imidlertid höie
Vedkommende at være vel frisindet og gav sig vel meget af med
Politika, hvorfor Consistorium i Begyndelsen af 1839
ophævede det. Grunden, siger Selmer i sin Aarbog for 1839,
var, at der var Andre end Regensens Medlemmer, der
deeltoge i Selskabet; at de Studerende selv underholdt Selskabet,
hvortil de ikke havde Raad, og at de selv bestyrede det,
hvortil de ikke havde Tid ... „hvortil kom, at Valget af
Tidsskrifter og Böger ved den nærværende Indretning ikke altid
kunde forventes at blive saa hensigtsmæssigt, som naar det
bestyredes af Kyndigere og mere Erfarne.”

Men da nu denne Forening var ophævet, og Uvillien
hos de Yngre mod den bestaaende Studenterforening ved
Holmens-Kanal var almindelig, saa besluttede Endeel af disse
at danne en ny Forening, som de navnlig vilde bestræbe
sig for at indrette saa billigt, som det lod sig gjöre, for at
give Saamange, som muligt, Adgang dertil. Og allerede
den 3die April 1839 udkom en Indbydelse fra C. Ploug,
Japetus Steenstrup, B. Hummel, C. H. Monrad og Ove Fabricius
til at stifte en ny Læseforening. Denne blev kaldet den
akademiske, senere som oftest „Akademikum”. Efterat der i
de förste 2 Dage var tegnet circa 150 Medlemmer, vedtog
man paa en Generalforsamling, den 5te April, Lovene for
den akademiske Forening. Formaalet bestemtes at være:
almindelig Dannelse og höiere aandelig Udvikling, hvorfor der
skulde sörges for Anskaffelsen af de bedste Blade og
litterære Værker, „som Leilighed til gjensidig Tilnærmelse og frie
Ideers Udvexling”. Og, for at Saamange som muligt kunde
faae Adgang, sattes Contingentet til 3 Mk., indtil der kom
200 Medlemmer, saa skulde det nedsættes til 2 Mk.

I Akademikum fremstod nu et nyt Studenterliv; var
Foreningen ved Holmens-Kanal sunken ned til at være en
Klub, en Salon med Glaceehandsker og Champagne, saa
blev Livet her, for at bruge et krassere Udtryk, snarere et
Liv i Skjorteærmer, men sundt, naturligt og gemytligt.
Tydeligst fremtræder Foreningslivet i Akademikum i sin
Eiendommelighed, naar vi sammenligne det med det i
Studenterforeningen i Aarene 1820—30. Begge ere de med al
Eensidighed et ægte Studenterliv; men deres Forskjellighed faae
de derved, at Tiden afspeiler sig i deres hele Optræden.
Fra 1820 til 30 var det Æsthetikken, var det Hjertelighed og
Broderlighed, der var Aanden i Studenterlivet; i akademisk
Forening var det de store Samfundsspörgsmaal, der udvidede
Synskredsen og gave de Unge en freidigere Holdning; kunde
man af og til finde et Spor af Sentimentalitet i den förste
Periode, saa var det maaskee netop i Modsætning dertil, at
Parodien nu fremstod og det af og til i en temmelig dröi
Form.

Akademikum havde först Leilighed i Kannikestræde —
senere paa Hauserplads og 2 forskjellige Steder i
Vimmelskaftet —, og da Medlemmernes Liberalitet forböd dem at
have en slet saa oligarkisk Regjeringsform, som
Studenterforeningen, bestemtes det, at Bestyrelsen skulde bestaae af 15
Repræsentanter. Den 24de April aabnedes Lokalet; „Konfluxen
var i Begyndelsen meget stærk, Værelserne vare stedse
talrigt besögte, og ved Siden af en jævn Tone herskede der
en meget livlig Konversation”, og der förtes mange levende
Diskurser; den Ivrighed, af og til vel endogsaa Bitterhed,
hvormed disse förtes, viste, at det ikke blot var for at
fordrive Tiden, men at der virkelig var Interesse med i
Spillet.

Det var som om Studenternes Lune længe havde været
indespærret, men nu pludselig havde sprængt Buret, saadan
spillede Livet i Akademikum af Lystighed og Overgivenhed.
Protokollerne for Anker og Forslag til Bestyrelsen vare
stadigvæk Skuepladsen for de forskjelligste Feider, der ofte
udspandt sig til 7—8 Indlæg og Svar og som oftest trak Flere
og Flere med, der vare blevne kamplystne ved at see til.
I Studenterforeningen var der et Lövehoved, i hvilket der
nedlagdes allehaande vittige Udbrud, som engang om
Maaneden bleve oplæste; her opstillede de et „Vrövlehoved”,
der blev Redaktions-Comptoir for et „Vrövleblad”, som
redigeret af Repræsentantskabet udkom temmelig hyppigt og
tilsidst fremkaldte et andet Vrövleblad, et
Anti-Repræsentantblad; hvad Ankeprotokollerne, paa Grund af Frygt for
Mulkter, ikke fik, det kom ærligt og vei frem i disse Blade. Der
dannede sig ogsaa en Karrikaturforening, der fremstillede
bekjendte Forhold og Personer, saavel af den politiske som
Akademikums Verden ; istedetfor de vedkommende Udgiveres
Navneunderskrift fremstilledes disse siddende om en Bolle.
Repræsentantskabet foreslog imidlertid et Par Gange at
ophæve denne Forening, eller undergive den Bogkomiteens
Censur, „da Tegningerne vare temmelig dröie” — og, „da
den offentlige Mening var imod den, og Politiet havde et
godt Öie til Foreningen”, men det skete först senere;
Medlemmerne morede sig for godt derved til strax at opgive
Karrikaturerne.

Det forstaaer sig, at Akademikums Medlemmer saavel
som Andre vare udsatte for Kritiken. Det var netop i
Selskabets förste Tid, at der ved Universitetet fremstod et
större philosophisk Liv; dette bragte ganske vist meget
Godt og meget aandeligt Röre med sig, men da Flere lode
sig nöie med en vis philosophisk Skal, og Mange — navnlig
blandt Theologerne i den Grad gik op i Hegel, eller
rettere: Hegelianske Udtryk, at det ikke altid var let for
Lægfolk at forstaae dem, saa mödte disse Tilböieligheder
netop i Akademikum den fortjente Modstand og tabte sig
hos de Fleste temmelig hurtigt, efterat de tilstrækkeligt vare
latterliggjorte i Taler, Sange, Vrövleblade, Comedier, og hvör
man ellers kunde komme dem tillivs. Men disse Feider og
Satirer skilte ikke Medlemmerne ad og forhindrede ikke det
gemytlige Samliv; det skal ogsaa Folk kunne fortælle, der
have staaet og glædet sig, naar de saae Akademikum samlet
i Skoven, og Medlemmerne komme Arm i Arm syngende
P. R.s: SlDengang da Natten lang, Over den öde Vang,
Spredte de Riimblomster hvide.”

Vinteren var naturligviis den livligste Tid; Fester og
Gilder fandt hyppigt Sted og vare stedse oprömte, stedse
forsynede med nye Viser, stedse afbrudte af livlige Taler.
Fastelavn helligholdt disse „<i>Cives Academici</i>” altid med
værdige Löier, som f. Ex. da de i 1843 var til Fest hos
„Etatsraad Ploug” i Hotel d'Angleterre, dengang da P. R.s: „Kors
Akademikum er det dig selv!” og Hostrups:
„Schleswig-Holsteins wilde verwegne Jagt” förste Gang hörtes. Men
Straalepunktet for det Hele var Comedierne; her var det
P. R. skabte os de Værker, som vi fremfor Andre kalde
„Studenterkomedier”. Og i disse speilede sig netop for en
stor Deel det Liv, Akademikum eiede, den ungdommelige
Overgivenhed, det skarpe Blik for det Latterlige og det
ypperlige Talent til at stille det i sit rette Lys. Det var dog
navnlig Politikken, som i disse Comedier spillede Hovedrollen,
det var de frisindede Önsker, som i dem bleve udtalte,
medens Absolutismen og dens Tjenere især maatte holde for.
Derfor „havde Politiet et godt Öie til Akademikum”, og
derfor var det ikke saa sjeldent, at „Politidirektören önskede
at tale med En af Bestyreisen.”

Men den Tid var ogsaa ualmindelig bevæget, og der var
begyndt et nyt Liv i Folket, siden December 1839 havde
bragt Christian den Ottende til Roret. Thi Mange af dem,
der af Pietet mod Frederik den Sjette ikke havde deeltaget
i Forhandlingerne om en friere Regjeringsform, meente nu,
i Christian den Ottendes Historie som Norges Konge, at kunne
læse Danmarks Frihed og blandede sig derfor ind i det
politiske Röre, hvis Resultat dog kun blev afslaaede Petitioner
og ubesvarede Addresser. Det vil let forstaaes, at
Studenterne vare blandt de Förste, der mindedes Constitutionen
paa Eidsvold og grebe Haabet om en lignende for Danmark.
Allerede den 3die Decembers Aften samledes de i Hotel
d'Angleterre, hvor der, efter Forslag af Lehmann og
Monrad, som her for förste Gang fremtraadte, vedtoges af
Majoriteten en Addresse til Kongen.

Det var denne Addresse, der gav Anledning til
„Studentersamfundets Stiftelse”; idet Endeel, der vare misfornöiede
med den, indgave en Modaddresse, der saa igjen fremkaldte
en Erklæring fra et tredie Parti (bestaaende af 70, kaldte:
de 70 Fortolkere) om, at de ikke havde villet tiltræde den
förste, men langt mindre den anden Addresse. Denne
Deling af Studenterne bestemte Gammeltoft, H. Hage, M.
Hammerich, A. F. Krieger, P. Lind, D. C. Monrad, Rasmus
Nielsen, C. Ploug og V. Schöler til at indbyde til Stiftelsen af et
almindeligt Studentersamfund, til Forhandling af fælleds
akademiske Anliggender. Samfundet blev stiftet og traadte i
Virksomhed, men Uenighed med Consistorium og navnlig
Frygten hos Kongen og „Consistoriales”, for at det skulde
blive et politisk Selskab, bevægede Consistorium til at hæve
det, og en Appel til Stænderne blev uden Virkning.

Resultatet af alle Bevægelserne ved Thronskiftet, de
skuffede Forventninger om en fri Forfatning, havde fört en
Misstemning ind i Folket, og afgav mellem Studenterne og
især i Akademikum rigt Stof til Angreb paa Magthaverne,
idet man benyttede Leiligheden, hvor den gaves, til at yttre
sine frisindede Önsker og sin Uvillie mod Absolutismen.
Saaledes var det, efter Lehmanns Domfældelse den 20de
Januar 1842, fra Akademikum, at Toget til Kjöbmagergade
udgik, hvor de bragte ham en stormende Hylding. Og da
Nationalitetsfölelsen mere og mere vaagnede, da P. Hjort
Lorenzen i 1843 havde „talt Dansk” i den slesvigske Stændersal,
saa var det naturligt, at dette netop mellem Akademikums
Medlemmer maatte finde ivrige Tilhængere og varme
Forsvarere. Det var ogsaa her, at man först fattede Tanken
om de store skandinaviske Studentermöder. Allerede siden
1838, da de Lundensiske og Kjöbenhavnske Studenter paa
een og samme Dag besluttede at gjæste hverandre og
modtes paa Isen ved Trekroner, hvorefter Lundenserne fulgte
hjem med til Kjöbenhavn, for siden efter at fölges hjem til
Lund af de danske Studenter, — allerede fra den Dag havde
man af og til besögt hinanden, og naar da Lundenserne kom
en smuk Sommerdag, drog man som oftest med dem til
Skoven, medbringende fra Byen Kurve med flækkede
Suurbröd og Punsch; der holdt man Taler, der drak man Duus
og Broderskaal. Ved disse Besög sluttedes mange
Venskaber og aftaltes Planer om, hvorledes man, for at samle
Studenterne fra alle Universiteter og tillige for at vække
Folkenes Deeltagelse, burde en masse gjæste hverandre, hvorledes
man igjennem et muntert Samliv — som just er de Unge
egent — skulde „lære det alvorligere Maal at kjende,
hvorfor de som Mænd skulde virke.” I 1843 satte Akademikum
sig i Spidsen for Toget til Upsala, hvor Gjæsterne, skjöndt
de kun saa kort iforveien havde meldt sig, bleve modtagne
ei blot saa festligt, men tillige saa hjerteligt, at de Fleste af
Deeltagerne endnu idag ville vide at fortælle derom.

De ville saaledes see, m. H., at det Liv, der förtes i
Akademikum, var fuldt af Röre og Bevægelse baade udadtil
og indadtil. Men medens vi have fulgt det, have vi næsten
ganske glemt Studenterforeningen ved Holmens-Kanal; Sagen
er, at det ogsaa var Tilfældet med de fleste Yngre paa den
Tid, de glemte den ogsaa og kom der aldrig; thi den levede
egentlig kun et vegeterende Liv. Derfor var der allerede i
Begyndeisen, ved Akademikums Stiftelse, enkelte Medlemmer
af Studenterforeningen, der indsaae det Fordærvelige i denne
Spaltning blandt Studenterne, mellem Yngre og Ældre, og
derfor strax arbeidede paa at faae en Sammensmeltning
istand. Men dette mödtes i de förste Aar stedse med Kulde
paa Generalforsamlingerne i begge Selskaber. Akademikum
kunde slet ikke tænke sig at opgive Noget af Sit, de ansaae
det for puur Egoisme af Studenterforeningen, at den vilde
smeltes sammen med dem, og sammenlignede i en Prolog
Foreningen ved Holmens-Kanal med en fiin Dame, der sad
bag Flöiels-Gardiner og ventede sin Elsker — Akademikum
nemlig. Og i Studenterforeningen befandt man sig for godt
i de blöde Sophaer til at ville dele Pladsen med Andre.

Imidlertid voxede dog bestandig deres Tal, der önskede
en Sammensmeltning, der saae, at Studenterforeningen uden
de Yngre tilsidst vilde blive et Intet, men tillige saae, at
Akademikum med sine Tendenser og Interesser trængte til
et modererende Element i de Ældre.

Allerede i Slutningen af 1839 blev et stort Skridt i denne
Retning gjort, idet man, rigtignok först efter en meget heftig
Debat, hævede den Bestemmelse i Studenterforeningens Love,
der nægtede de unge Studenter (de temporære Medlemmer,
Russerne) Stemmeret i det förste Aar, hvornæst der med en
Majoritet af 37 mod 35 Stemmer nedsattes en Comitee „til
at forhandle om Selskabernes Union”. I 1840 indrömmede
hvert af Selskaberne Selskabsbestyrerne af det andet
Stemmeret paa sine Generalforsamlinger; men videre kom man
ikke heller dette Aar, navnlig paa Grund af den store
Forskjel mellem Contingentet i Studenterforeningen (1 Daler) og
i Akademikum (2 Mk.). 1 1841 optoges Forhandlingerne, og
Unionen motiveredes i Studenterforeningen meget heftig
derved, at „i Studenterforeningen var der kun et Klubliv,
og endda kunde den ikke bestaae; Status var simpel,
Medlemmerne kun faa og flygtige; Alle de Unge vare i
Akademikum.” I dette Aar naaede den virkelig ogsaa Majoritet,
men blev nu sat i Bero paa Grund af Mangel paa Lokale,
idet man meente, at Leiligheden i Boldhuusgade, hvortil
Studenterforeningen nu igjen var henflyttet, vilde være for lille.
— Först i 1843, da Interessen for Unionen i begge
Selskaber var temmelig stor, og begges usle Finantsvæsen paa det
Kraftigste tilraadede en Sammenslutning, tog man alvorlig
fat paa Spörgsmaalet. Efter heftige Debatter, navnlig om det
forenede Selskabs Navn, besluttedes det i
Studenterforeningen paa en Generalforsamliug den 25de November og i
Akademikum den 27de November, at Selskaberne skulde forenes
samt paa hvilke Betingelser.

I Januar 1844 begyndte det forenede Selskab sin
Virksomhed, under Navn af: „den nye Studenterforening af 1844”,
hvilket Navn paa en senere Generalforsamling er forandret
til det gamle: „Studenterforeningen”.

Og med disse Bemærkninger skal jeg tillade mig at
slutte. Hvis det er lykkedes mig at give Dem et Begreb
deels om det förste Foreningsliv fra 1820—1830, deels om
Livet i Akademikum, saa troer jeg, det vil staae klart for
Dem som for mig, at hvad vor Forening skal arbeide hen
til, det er at tilegne sig det Bedste af hvad der har rört sig
paa disse to Steder og hjælpe Deeltagerne til at bevare
Studenter-Aanden, selv da, naar De forlængst have forladt
Studenter-Standen.

*
</chapter>
<chapter name="Anmeldelser af nye Skrifter">
<h2>Anmeldelser af nye Skrifter.</h2>

<small>(Vi haabe, at der herefter i ethvert Hæfte vil blive meddelt Anmeldelser fra alle
tre Literaturer).</small>
</chapter>
*
<chapter name="Grevens Feide, skildret efter trykte og utrykte Kilder, af
Dr. C. Paludan-Müller, 1ste Deel. Kjöbenhavn 1853">
<b>Grevens Feide,</b> <sp>skildret efter trykte og utrykte Kilder</sp>, af
Dr. <b>C. Paludan-Müller,</b> 1ste Deel. Kjöbenhavn 1853.

Den historiske Grandskning har i dette Aarhundrede og især i
de allerseneste Aar i höi Grad gjort sig fortjent af Danmarks
Reformationstid, ved at fremdrage og udgive Masser af didhörende
Brevskaber fra indenlandske og udenlandske Arkiver og Bibliotheker.
Foruden de saare vigtige Bidrag i Scriptores rerum Danic., danske
Magazin, kirkehistoriske Samlinger, norske Samlinger og hos Lantz og
Altmeyer o. a. d. have baade Kancelliraad Behrmann, Dr.
Paludan-Müller, Dr. Kalkar, Pastor Ekdahl og Professor Allen udgivet
selvstændige Samlinger af indholdsrige Aktstykker til Tidens Historie.
De vigtigere didhörende Kroniker have allerede længe været i
Almenhedens Hænder, med Undtagelse af den vigtigste, Reimar Kocks,
der, mærkeligt nok, endnu leder om en Udgiver. Ved saadanne
Bestræbelser har det viist sig, at hvad man tidligere vidste, fornemmelig
fra Arild Hvitfelts Krönike, Krags Annalium libri VI og Chron.
Skibbyense, var en Blanding af Sandt, Halvsandt og Falsk, der
næsten overalt trængte til at rettes. Vore kritiske Grandskere have
derfor fölt sig kaldede til at behandle dette rige Stof, sigte og ordne
det. Etatsraad Wedel-Simonsen, Konferensraad Werlauff, Biskop
Engelstoft, Professor Allen og de Afdöde: Kapitain Jahn, Registrator
Knudsen og Kancelliraad Behrmann have paa flere Steder, i
Tidskrifter som ved særegne Skrifter, leveret höist værdifulde Bidrag i
denne Retning. Alligevel tage vi ikke i Betænkning at ansee Dr.
P. Müllers Grevens Feide for det vigtigste af de danske Arbeider,
med hvilke det kan sammenlignes.

Men det er ikke vore Grandskere alene, der have sat sig i
Bevægelse. Den saakaldte Grevens Feide har, baade paa Grund af
sin historiske Betydning og de mange Paralleler med Nutiden, den
tilbyder, virket tiltrækkende ogsaa paa tydske Historikere. Paa
samme Tid Nutidens Kamp mellem Tydskhed og Danskhed blev
kæmpet i Slesvig og behandlet i saa talrige Skrifter, at disse udgjöre
et heelt lille Bibliothek, kastede man sig over hiin Tids Kamp.
Næsten samtidig med Dr. Paludan-Müllers Værk fremkom
forskjellige tydske Bearbeidelser af Grevefeiden eller Partier af den, navnlig
C. F. Wurms Eine deutsche Colonie und deren Abfall, i Schmidts
Allg. Zeitschrift für Geschichte B. 6 (lidt tidligere udgivet), Sammes
Die politischen Beziehungen Heinrichs VIII zu M. Meyer u. J.
Wullenwewer, F. Altens Graf Christoff von Oldenburg, H. Handelmanns
Die letzten Zeiten hansischer Uebermacht im skandinavischen Norden,
K. Schlözers Verfall und Untergang der Hansa og Waitzs
Schleswig-Holsteins Geschichte; F. W. Bartholds Bürgermeisterfehde og I. I.
Altmeyers Relations commerciales & diplomatiques etc. ere en Deel
ældre. Ethvert af de nævnte Arbeider har sin Eiendommelighed; Alten
har meest Sands for den historiske Fortælling, Handelmann
fremhæver og skildrer Handelsforholdene, Wurm giver sig især af med
Kritikken. Men under Sammenligningen med alle disse ere vi atter
rede til at tilkjende Dr. Paludan-Müllers Værk Prisen, baade med
Hensyn til Upartiskhed, Udförlighed, Grundighed og kritisk Sands.
De tydske Bearbeidelser ere, mere eller mindre, saakaldte
Tendents-historier; Dr. Paludan-Müller har derimod med fuld Bevidsthed
holdt sig fjernt derfra, han er saa upartisk, saa uhildet af sin
Nationalitet, som det vel er muligt for nogen Historiker. I sin Fortale
synes han selv at antyde en lille Tvivl, om han maaskee ikke kunde
være gaaet forvidt i denne Retning. De tidligere danske Skildringer
af Grevens Feide have været eensidige og seet det Hele kun fra et
dansk Standpunkt, det kan ikke nægtes; Dr. Paludan-Müller har
afgjort stillet sig paa det verdenshistoriske Standpunkt, det er hans
store Fortjeneste. Mon han dog ikke har gjort dette stundom altfor
udelukkende? Mon det altid behörig er taget i Betragtning, at, hvad
der rörte sig i Verdenshistorien, kommer frem ogsaa i den danske
Historie, ikke blot som en Efterligning, et Efterskjær, men med en
selvstændig Eiendommelighed, der tilhörer det danske Folk? Ere
Bevægelserne for Borgerfrihed og Kong Christierns Befrielse ikke
kjendelige, förend nogen Fremmed understötter dem? Er det ikke
dem, der give en stor Deel af Frederik den förstes Historie sit Præg?
Mon de ikke, selv uden de Lybskes Mellemkomst, atter vilde være
fremtraadte under Mellemriget? Dr. Paludan-Müller veed alt dette
saare vel, han har sagt sig selv og Andre det paa mere end eet
Sted, men ere disse Betragtninger alligevel altid blevne de
fremtrædende i hans Skildring? Anmelderen henstiller det til hans egen
Bedömmelse.

Vi omtalte Værkets Udförlighed, Grundighed og kritiske Sands;
disse Egenskaber give det sit Værd og sin ufortabelige Betydning.
Her er Intet lös Gisning, Alt staaer grundmuret paa historiske
Aktstykker, og man föler sig saa tryg, hvor man saa end vender sig
hen. En Mængde Vildfarelser ere rettede. Anmelderen tillader sig
exempelviis at anföre en særegen Gruppe af saadanne, for derved
at bevise, at det ingenlunde er med Villie, Dr. Paludan-Müller
maaskee af og til kan være traadt den danske Eiendommelighed lidt for nær.
Tydskerne have altid gjerne taget bekjendte og berömte danske
Mænd til Indtægt som deres, eller dog villet beröve Danmark Æren
for at have fostret dem. Chytræus i sin Saxonia var den Förste,
som gjorde Fyenboen Severin Norby til en Normand,
Kjöbenhavneren (?) Ambrosius Bogbinder er gjort til en Tydsker, ligesom
Flensborgeren Borgermester Hans Nansen; Vendelboen Skipper
Clement er os ligeledes berövet. Hvad Clement angaaer, giver allerede
Pontoppidan i sit Atlas den rette Oplysning; at Ambrosius har været
en Sön af Christiern den andens Opdrager, Hans Bogbinder,
beviser Werlauff i en Afhandling i nyt historisk Tidskrift; Norbys
Herkomst er hævdet af Anmelderen i hans Christiern 2. og Karl 10.
Gustav og nylig igjen af Professor Allen. Det kan gjöre En ondt, at
saadanne Oplysninger deels ere oversete, deels ikke endnu kunde
benyttes i Barfods Fortællinger af Fædrelandets Historie, en Bog,
der har en saa stor Udbredelse. Dr. Paludan-Müller har derimod
hævdet os de Navne, der tilkom os med Rette. Det vilde i det
Hele være et höist vidtlöftigt Arbeide, hvis vi skulde paavise Alt,
han her retter af tidligere Vildfarelser og Skjævheder; næsten intet
Sted er uden saadanne Rettelser, i Anledning af hvilke Krag og
Hvitfelt, som omtalt, ikke vise sig som de paalideligste
Hjemmelsmænd. Tiden er belyst i alle Retninger; de meest forviklede Forhold
findes opredede med Omhyggelighed, Sagkundskab og Kritik; hele
Diplomatien, de vidtforgrenede Underhandlinger mellem de stridende
Parter og England, Keiseren, Sverrig og andre Magter ere
fortræffelig fremstillede. Hvad den, der hidtil kjendte til Sagen, undertiden
kunde ane og gjætte sig til, viser sig nu som en velafhjemlet,
ubestridelig Kjendsgjerning. Anmelderen, der for en halv Snees Aar
siden först gav sig af med Tidens Historie og nu er kommet tilbage
til den, har derved faaet en særegen Anledning til at erfare dette
og takke Forfatteren derfor. Han maa imidlertid med ham beklage,
at Værkets Plan ikke altid har tilladt, udförlig at begrunde saadanne
Berigtigelser, fordi det ellers var blevet altfor uformeligt og
vidtlöftigt. Man maa standom lade sig nöie med Resultatet, uden at kunne
see Forudsætningerne, som have ledet til det.

I den danske Historie gives der ikke mange Afsnit, hvor saa
stor en Mængde Interesser og Planer slynge sig i hverandre, som
alle maae fremhæves, tages i Betragtning og sættes i det rette Lys.
Dette i og for sig gjör Formningen af Stoffet allerede höist vanskelig;
naar det nu desuden ikke skal være en almindelig fortællende, men
en kritisk Behandling, det skal underkastes, stiger denne
Vanskelighed i en overordenlig Grad. Dr. P. Müller har fölt den og ærlig
kæmpet med den; imidlertid forekommer det Anmelderen, at han
ikke altid har været lige heldig i at overvinde den. Men det er
ogsaa, som det bemærkes i Fortalen, et af de förste Forsög paa at
fremstille videnskabelig Kritik for en större Læseverden.

Her er ikke Stedet til at indlade sig i dybere Undersögelser om
Enkelthederne i foreliggende Værk. Kun et Par smaa
Bemærkninger være Anmelderen tilladte. Dr. Paludan-Müller fölger i
Beretningen om Hans Tausens bekjendte Proces og Dom 1533 de
sædvanlige Kilder, Hvitfelt og Krags latinske Text. Efter disse har Tausen
sagt, „det ikke at være det sande og værdige Guds Legem under
Bröds og Viins Lignelse, som en kristelig Præst consacrerer og vier
udi Messeembede″. En Lutheraner kan ikke yttre sig saaledes, han
kan ikke benægte, at de Romerskkatholskes Sakrament er et
Sakrament, det kan kun Zwinglianeren gjöre, der nægter Mysteriet i
Sakramentet. Tausen, hvis han havde talt saaledes, maatte vide, at
han derved, ligeoverfor sine værste Fjender, berövede sig
Lutheranernes aandelige Understöttelse; han vilde derfor kun have vovet
det, dersom hans Tankegang havde været behersket af en skarpt
udpræget Zwinglianisme. Nu bliver det höist besynderligt, at man
i hele hans övrige Fremtræden ikke træffer det ringeste Spor deraf;
allerede i og for sig selv er det derfor sandsynligt, at der maa være
en Feil i Beretningen. See vi da hen til det, i Supplementbindet
til Krags Oversættelse Side 18 flg. aftrykte Aktstykke, faae vi en
stik modsat Beretning, som, mærkeligt nok, hidtil er undgaaet vore
Grandskeres Opmærksomhed. Der hedder det nemlig, at Tausen
bekjendte, „det at være sandelig det værdige Guds Legeme under
Bröds og Viins Lignelse, som en kristelig Præst sömmer og vier i
Messeembede″. Og denne Beretning har ganske den indre
Sandsynlighed for sig. Tausen har fölgelig sagt, hvad en Lutheraner med
frelst Samvittighed kunde sige, at Sakramentet, ogsaa efter den
romerskkatholske Skik, var et virkeligt Sakrament. — Dr.
Paludan-Müller har paa en priisværdig Maade ganske befriet Historien fra
sagnagtige Tillæg. Blandt det Meget, som forkastes, findes en Deel

af Beretningen om Hans Madsen i danske Mag. B. 4. Det
forekommer imidlertid Anmelderen, at den dog nok paa en vis Maade
lader sig forene med en paa Rapporterne bygget Fremstilling af
Oxnebjergslaget. Kunde man ikke tænke sig, at Hans Madsen var
reden ved Rantzaus Side, da denne om Morgenen tidlig
rekognoscerede Fjenden? Ogsaa Erasmus Lætus's (rer. Dan. libri XI, 217 flg.)
Beretning om Kongens Ankomst til Valpladsen paa Oxnebjerg Dagen
efter Slaget forkastes. Og der ere gyldige Grunde dertil, skjöndt
den förövrigt har saa mange Enkeltheder og staaer Tiden saa nær,
at man let kunde fristes til at holde paa den. Til de Smaating,
hvis Afbenyttelse i Værket Anmelderen har savnet, hörer den
samtidige Beretning, der under Navn af seditionum Daniæ liber findes
aftrykt i vore Scriptores. Det forekommer ham, at flere Træk
herfra med Held kunde været benyttede til en Skildring af Tidsforholdene.

Til Slutning maa Anmelderen udtale sit Önske om, at Dr.
Paludan-Müller snart kan see sig istand til at levere Fortsættelsen af
Arbeidet, der sikkert vil have ligesaastort Krav paa
Historiegrandskerens Opmærksomhed, som den udgivne förste Deel.<footnote><small>I disse Dage er anden Deel af Grevens Feide udkommen.</small><tab>Udg.</footnote> Han knytter
hertil et andet Önske, nemlig at Professor Allen vil levere os en
kritisk Historie af det Stof, han ved Udgivelsen af sine Aktstykker
til Christiern den andens og Frederik den förstes Historie har gjort
sig til Herre over. Da vil den danske Reformations-Tidsalder komme
til at staae for os i sit rette historiske Lys.

<tab><b>Fr. Hammerich.</b>
</chapter>
*
<chapter name="Danmark under de nordiske Rigers Forening, af Fr. Hammerich">
<b>Danmark under de nordiske Rigers Forening,</b> af <b>Fr. Hammerich</b>,
2det Bind (<b>den nordiske Forenings sidste Tid og Oplösning.</b>)
Kjöbenhavn 1854, udgivet af <sp>Folkeskriftselskabet</sp>.

Ovenstaaende Skrift, hvis förste Bind er udgivet af
Trykkefrihedsselskabet, hvorfor nærværende ogsaa har en særegen Titel:
Danmark under Kongerne af den ældre oldenborgske Linie, slutter
sig som en Fortsættelse til Forfatterens tidligere udgivne: Danmark
under Valdemarerne. Det omfatter Tidsrummet 1448—1523. Danmarks
Historie træder allevegne frem i Forgrunden, men de to Övrige
nordiske Rigers og Holsteens er dog ogsaa behandlet med temmelig
Udförlighed. Forholdet mellem den ydre og indre Historie har
Forfatteren stræbt efter at gjöre ligeligt. Bogen er bestemt til
Folkelæsning , en Ting, som Forfatteren har meent nok kunde lade sig forene
med historisk Grundighed og en selvstændig videnskabelig
Fremstilling. Han har derfor skrevet Historien efter de oprindelige Kilder,
baade trykte og haandskrevne, og i Oplysninger, der ere givne bag i,
gjort Rede for sine Kilder og afvigende Opfattelser. Under Titelen:
Danmark under Adelsvælden, har han nylig begyndt at levere en
Fortsættelse af Arbeidet.
</chapter>

<chapter name="Aarsberetninger fra det kongelige Geheimearkiv">
<b>Aarsberetninger</b> fra <b>det kongelige Geheimearkiv</b>, indeholdende
<sp>Bidrag til dansk Historie af utrykte Kilder</sp>, 1ste
Binds 1ste og 2det Hefte. Kjöbenhavn 1852—1853.

Det danske Geheimearkiv under Konferentsraad Wegeners
Bestyrelse har seet sig istand til at iværksætte betydelige Forbedringer
i sin Organisation. Til disse maae de Aarsberetninger regnes, det nu
har begyndt at udgive, og hvor mange historiske Brevskaber ville
blive trykte, som ellers, tildeels paa Grund af det fremmede Sprog,
hvori de ere affattede, ikke vilde have let ved at opnaae
Udgivelse. De to Hefter indeholde, foruden en Helgendagsfortegnelse,
Kong Hans's Brevbog efter en Kopibog, der for störste Delen er
skreven af Kantsler Ove Bilde, Bilag til samme, eller Forhandlinger
mellem Kong Hans og fremmede Stater fra 1505—1513, og Dronning
Dorotheas Breve, navnlig til den kongelige Familie. Brevbogen er
paa Latin, Dronningens Breve paa Tydsk. Begge Samlinger afgive
værdifulde Bidrag for en Historiker; Dronningens temmelig myndige
og herskesyge Væsen og den Indflydelse, hun vidste at udöve, bliver
anskuelig af den sidstnævnte Samlings Breve. Dokumenterne,
omhyggelig afskrevne af Hr. Lieutenant Plesner og Hr. Matthiessen,
ere aftrykte bogstavret og forsynede med de behörige Skilletegn.
</chapter>

<chapter name="Aktstykker til Nordens Historie i Grevefeidens Tid">
<b>Aktstykker</b> til <b>Nordens Historie i Grevefeidens Tid</b>, udgivne af
<sp>Fyens Stifts litterære Selskab</sp> ved Dr. <b>C.
Paludan-Müller</b>, 1ste og 2det Bind. Odense 1852—1853.

Det paa Titelen nævnte Selskab havde besluttet at anstille
Undersögelser om Slaget ved Öxnebjerg, som ikke bragte noget
betydeligt umiddelbart Udbytte. De havde imidlertid godtgjort, at nye
Forskninger, der omfattede hele Feiden, baade vilde være höist
interessante og sandsynligviis yde et rigt Udbytte. Saadanne
Forskninger, ledede navnlig af Udgiveren, bleve derfor foretagne rundtomkring
i Arkiver i det nordlige Europa og ligge til Grund for nærværende
Værk. Dokumenterne, der ere ordnede efter Datoer, omfatte hele
Feiden og belöbe sig til 452 Nummere; over ethvert Brevskab findes
en kort Angivelse af dets Indhold. De indeholde Slagberetninger og
andre Beretninger fra Krigen, private Breve,
Gesandtskabsefterretninger, Traktater o. a. d.; undertiden er en lille Note meddeelt til
Oplysning. Udgiveren beklager, at de Afskrifter, han har havt til
Raadighed, ikke altid have været de bedste. Dokumenterne ere
trykte med Bibeholdelse af Retskrivningen, men Udgiveren har
tilföiet Skilletegn.
</chapter>

<chapter name="Breve og Aktstykker til Oplysning om Christiern den andens
og Frederik den förstes Historie">
<b>Breve og Aktstykker</b> til <b>Oplysning om Christiern den andens
og Frederik den förstes Historie</b>, udgivne af <b>C. F. Allen</b>,
1ste Bind. Kjöbenhavn 1854.

Professor Allen har ved Videnskabernes Selskabs Understöttelse
seet sig istand til, i det ovenstaaende Skrift at offenliggjöre Frugten
af flere Aars Studium i Arkiverne. Det er det rige Fund af
Brevskaber i München, forhen benyttet til en lignende Samling, der har
leveret ham Stoffet til dette Bind af hans Aktstykker. En Beretning
om Christiern den andens udenlandske Arkivs mærkelige Skjebne er
derfor trykt forrest i Bogen. Dokumenterne ere forhen utrykte og
deels meddeelte fuldstændigt, deels, hvor Omstændighederne krævede
det, i Uddrag. De ere ordnede efter Datoer, omfatte et Tidsrum fra
1519—1531 og dreie sig om Christiern den andens Forhold, fornemmelig
under hans Landflygtighed; en kort Indholdsfortegnelse findes over
ethvert af dem. Særegen Interesse have de ikke faa af Dronningen
skrevne Breve, der stille hendes ædle Karakteer i det rette Lys; disse
Breve til Kongen og andre Danske ere altid skrevne paa Dansk med
en hende eiendommelig, fremmedladen Retskrivning. De mange i
Anmærkninger meddeelte Oplysninger, fornemmelig til Personalhistorien,
ere for en stor Deel öste af utrykte Kilder og forhöie Bogens Værdi.
Man faaer her blandt Andet hidtil ukjendte Oplysninger om Severin
Norby, Christiern Pedersen og Flere, Dokumenternes Tal belöber sig
til 298, alle trykte efter paalidelige Afskrifter. Skilletegn ere tilföiede
af Udgiveren, der ogsaa har ladet alle Hovedord trykke med smaa
Bogstaver, undtagen i Begyndelsen af en Sætning og i Egennavne.
</chapter>

<chapter name="Bidrag til den danske Literaturs Historie, af N. M. Petersen">
<b>Bidrag til den danske Literaturs Historie</b>, af <b>N. M. Petersen</b>,
udgivet af <sp>den danske historiske Forening</sp>, 1ste Bind
(<b>Middelalderen.</b>) Kjöbenhavn 1853. 2det Bind
(<b>Reformationstiden.</b>) 1854.

Længe har det været et dybtfölt Savn, at der ikke gaves nogen
ordenlig dansk Literaturhistorie, et Savn, som Samfundet for den
danske Literaturs Fremme forgjæves har stræbt at faae afhjulpet.
Det er omsider lykkedes historisk Forening, at faae den Mand, der
af alle maatte ansees for meest skikket dertil, Prof. Petersen, til at
paatage sig Arbeidet, skjöndt han i sin Beskedenhed heller har valgt
at kalde det Bidrag til en Literaturhistorie, end en Literaturhistorie
selv. Det förste Bind, der, som Titelen viser, indbefatter
Middelalderen 1000—1500, er atter deelt i to Perioder, hvoraf enhver har
en Varighed af 250 Aar. Det andet Bind indbefatter Tiden fra
1500—1560. De tidligere Anlöb, der bleve gjorte til at danne en
Literatur, saavelsom Reformationstidens Bestræbelser, skildres her i
Forbindelse med deres historiske Omgivelser. Forfatterne omtales,
de forskjellige Værker, store og smaa, angives og beskrives, og det
baade de trykte og haandskrevne, baade de paa Latin og Dansk
forfattede, endelig meddeles nogle, dog ikke synderlig vidtlöftige
Pröver af Værkerne. Idet den Lærde vil föle sig fuldt tilfredsstillet
ved, hvad Forfatteren tilbyder ham, vil tillige enhver blot nogenlunde
dannet Læser blive tiltalt af den Maade, hvorpaa Æmnet er behandlet.

<tab><b>F. H.</b>
</chapter>
*
<chapter name="Danmarks gamle Folkeviser, udgivne af Svend Grundtvig">
<b>Danmarks gamle Folkeviser</b>, udgivne af <b>Svend Grundtvig</b>.
1ste Deel. Kjöbenhavn 1853—54.

Ligesom de oldnordiske Sagaer og Love, her som i
Broderrigerne, söges udgivne nöiagtig efter Haandskrifterne, saaledes ogsaa
vore andre Fortidslevninger (Ordsprog, Riimkrönike, Christiern
Pedersens Skrifter o. lign.). Vor rige Folkedigtning fra Middelalderen
(„Kæmpeviserne”), langt rigere end den tilsvarende Digtning hos
andre europæiske Folk, har tidligere end andensteds været
Gjenstand for Udgivelse. 1591 udgav <sp>Vedel</sp> „hundrede udvalgte danske
Viser.” Derefter udkom hans Tragica 1657, <sp>Peder Syvs</sp> Udgave
1695 og <sp>Abrahamsen</sp>, <sp>Nyrup</sp> og <sp>Rahbeks</sp> 1812—13. De
svenske Folkeviser, udg. af <sp>Geijer</sp> og <sp>Afzelius</sp> 1814—15 og af
<sp>Arwidsson</sp> 1834—42, de norske, udg. af <sp>Landstad</sp> 1853, kaste
et nyt Lys over denne fælleds nordiske Visedigtning. Imidlertid
er Materialet hverken paalideligt eller omfattende nok til at give
Svar paa de mangehaande culturhistoriske Spörgsmaal, som her
kræve deres Lösning. De tidligere Udgivere af danske Kæmpeviser
have i Almindelighed taget flere indbyrdes uafhængige Opskrifter og
lavet dem sammen til een Vise, hvilken Folket altsaa ikke kunde
vedkjende sig, da den udgaves for at være gammel, men var det
ikke i denne sin Form og Sammensætning. Man trængte derfor först
til en Materialsamling, til en Udgave af Kæmpeviserne, som gjengav
Haandskrifternes Opskrifter liver for sig, naar disse grundede sig
paa forskjellige Overleveringer. En saadan Samling af de danske
Folkeviser har „Samfundet til den danske Literaturs Fremme”
besluttet at udgive (med særligt Tilskud fra Kongen) ved Lieutenant
<sp>Svend Grundtvig</sp>.

Dette Værks förste Deel er nu udkommen og indeholder 32
Viser paa 428 Sider in 4<sup>to</sup>. De her meddelte Sange ere de egentlige
Kæmpeviser, der behandle de fra Oldtiden nedarvede
mythisk-heroiske Emner; disse Viser ere dels saadanne, som oprindelig have
tilhört det danske Folk som en Deel af den nordiske, skandinaviske
Stamme, og dels saadanne, som i det 12te og 13de Aarhundrede
ere modtagne fra de nedertydske Stammer. De ere ordnede i
fölgende Grupper: Nr. 1 <sp>Tord af Havsgaard</sp> (ɔ: <sp>Thor af
Aagaard</sp>); 2—5 <sp>Sivardsviserne</sp> (<sp>Sigurd Fafnersbane</sp>);
6—17 <sp>Dideriksviserne</sp> (<sp>Diderik af Bern</sp>); 18 <sp>Svend
Vonveds Vise</sp>, der paa Grund af dens Gaader især kan sammenlignes
med <sp>Hervararsaga</sp>, til hvilken ogsaa Nr. 19 hörer, da den
skildrer Kampen mellem <sp>Angantyr</sp> og <sp>Hjalmar</sp> (<sp>Angelfyr</sp> og
<sp>Helmer Kamp</sp>); 20 <sp>Hagbard</sp> og <sp>Signe</sp>; 21 <sp>Longobarderne</sp>
eller <sp>Snedes</sp> Vise; 22—24 <sp>Regner Lodbrogs</sp> Viser. De övrige
ere mere enestaaende og höre ikke til de almindelig bekjendte
Sagnkredse, med Undtagelse af Nr. 30, Visen om <sp>Holger Danske</sp> og
<sp>Burmand</sp>, der dog antages söndenfra at være kommen til os.
Af disse 32 Viser have vi faaet 5 hidtil utrykte, nemlig:
<sp>Raadengaard</sp> og <sp>Örnen</sp>, S. 173; <sp>Ravengaard</sp> og <sp>Mimering</sp>, S. 177;
<sp>Ormekampen</sp>, S. 342; <sp>Hævnersværdet</sp>, S. 348 og <sp>Ungen
Ranild</sp>, S. 374. Men alle de övrige forhen bekjendte have vi
nu först lært at kjende i deres sande Skikkelse, da Grundtvig giver os
alle de for Haanden værende Opskrifter af hver enkelt Vise ganske,
som de findes i de gamle haandskrevne Viseböger fra det 16de
og 17de Aarh., hvilke G. har haft Adgang til, hvad enten de
opbevaredes paa offentlige Bibliotheker, her og i Sverrig, eller i
private Samlinger; tillige har han vidst at samle baade her i Landet
og fra Færöerne de Viser, der endnu vare levende i Folkemunde,
og disse Nutidens Optegnelser har han da ogsaa meddeelt, naar de
ikke grunde sig paa de trykte Viseböger og Flyveblade. Ved G.
have vi saaledes faaet Viserne i en saa ægte og oprindelig Form
som muligt. I Indledningerne til de enkelte Viser gjör G.
opmærksom paa, hvor vilkaarligt Vedel har benyttet sine Kilder, hvorledes
han har skaaret bort og skudt ind, omskrevet og filet Texten ganske
efter eget Tykke. Saaledes, har f. Ex. Visen om <sp>Sivard
Snarensvend</sp> forvoldt de Lærde meget Bryderi, da den i den Skikkelse,
hvori Vedel havde udgivet den, ikke lod sig indordne i Sigurdssagnene,
hvorfor P. E. Müller i sit Sagabibliothek erklærer, at denne Vise
intet har tilfælles med Sigurd Fafnersbanes Skjæbne, og J. Grimm,
der har oversat den paa Tydsk efter Vedel, kommer ogsaa til det
Resultat, at Visen ikke hörer til denne Sagnkreds, og at altsaa den
egentlige Helts Navn i denne Vise er ombyttet med Sivards bekjendte
Navn. Nu har G. derimod paaviist, at Historien om Sivards
Endeligt saavelsom flere andre Vers i denne Vise ere uægte — digtede
og indskudte her af Vedel; de findes nemlig hverken i nogen af de
danske Opskrifter, ikke heller i den tilsvarende svenske Vise;
herved ere da Vanskelighederne forsvundne, og der er ingen Modsigelse
længer mellem Heltens Navn og Visens Indhold. Lignende
vilkaarlige Forandringer af Vedel findes ved flere af de andre Viser;
især er det Haandskrifternes Udtryk, der forvanskes, f. Ex. <sp>Ulv
van Jærn</sp>, S. 157, V. 52, hvor Vedel har:

<poem><small>Saa fast holt hand om gyldene Haandfang,
at Blodet sprang aff Negle-roed:
Hand hug paa Kongens forgylte Hielm,
at Odden i Saddelen stoed.</small></poem>

Dette Vers er i Vedels skrevne Kilde, som endnu er tilstede, udtrykt
saaledes (S. 149, V. 39):

<poem><small>Saa hart halt hand om hendinge,
thet blodet sprack udaff negle-roed :
hand hug paa koningens gylte hielm,
thet odden i saddelen stod.</small></poem>

Man vil alene af dette Exempel see, at ikke blot den fyndige gamle
Udtryksmaade forsvinder og bliver mat ved mange af disse
„Forbedringer”, men ogsaa, at de gamle Opskrifter ere vigtige i sproglig
Henseende, især for Dialekterne, naar de gjengives nöiagtig,
eftersom de ere nedskrevne efter Udtalen. Det skal ikke nægtes, at
disse gamle Haandskrifters Retskrivning ingenlunde er smuk eller
regelret, men G. har ingen Forandring gjort i de Opskrifter, som
ere ældre end Aar 1700, for at de ogsaa kunne blive brugelige til
sproglige Undersögelser. P. Syv og de senere Udgivere af Kæmpeviserne
have ikke alene ladet Vedels Indskud og Forvanskninger af Texten
blive staaende, da hans Udgave betragtedes som et Kildeskrift, men
have ogsaa selv arbeidet videre paa Forvanskningen ved yderligere
at modernisere Udtryk, sörge for bedre Endedim o. s. v.; især er
det den abrahamson-nyerup-rahbekske Udgave, der gjör sig skyldig
heri, saa man endogsaa her finder Exempler paa selvlavede danske
Ord, som ganske freidig ere indsatte i de gamle Visers Text. Slige
Udgaver kan Sprogforskeren ikke bruge, hverken Grammatikeren
eller Lexicographen.

I de för omtalte Indledninger til de enkelte Viser sammenstiller
G. enhver Vise med de tilsvarende hos andre Folk. Her har han
ret Leilighed til at vise sin Fortrolighed med Folkedigtningen i
Viser og Sagn overalt i Europa. Man behöver blot at gjennemlæse
Indledningen til Nr. 7: <sp>Kong Diderik og hans Kæmper</sp>, for
at skjönne paa den grundige Lærdom, hvormed han gjennemgaaer
hver enkelt Kæmpe, samler alle de Træk, der hist og her findes
adspredte om ham, og fremstiller os saaledes et levende Billede af
de i Folkeviserne fremtrædende Personer; ofte har et enkelt Ord i
andre Viser ledet G. til at finde Rede og Sammenhæng i det, som
för var dunkelt. Men at underkaste dette en nöiere Kritik udsættes,
indtil mere af Værket er udgivet.

<tab><b>V.</b>
</chapter>

<chapter name="Meddelelser om mit Levnet. Af Dr. J. P. Mynster">
<b>Meddelelser om mit Levnet.</b> Af Dr. <b>J. P. Mynster.</b>
Kjöbenhavn 1854.

Vi modes her med en Forfatter, hvis Læseres Kreds i Danmark
er stor, udenfor Danmark og navnlig i de nordiske Lande sikkert
ikke ringe; allerede af den Grund fortjener nærværende Skrift
Opmærksomhed. Men det er som Selvbiografi tillige en Frembringelse
paa et af vor Litteraturs lidet dyrkede Strög, og en Frembringelse
af en Mand af Faget. Thi Mynster besad just de væsentlige
Egenskaber for en god Biograf: Reflexion og psychologisk Blik i
Forbindelse med en udmærket Fremstillingsgave; derom vidne hans
mange opbyggelige Skrifter, der alle bære det velgjørende Præg af
en fiint randsagende Indtrængen i den menneskelige Sjæls Dybder;
derom vidne endnu mere de Portraiter, han har givet os, enten
omhyggelig udförte som Bröndsteds Levnet eller i kortere Omrids som
Rahbeks. Vel er det Eet at tegne Andre, et Andet at tegne sig
selv; hertil behöves et Selvreflexionens Speil, som ikke bliver
dugget af Selvkjærlighedens Taager; men ligger Vanskeligheden ved
en Selvbiografi i den rette Fordeling af Lys og Skygge, saa mangler
det derimod sjelden paa Liv og Sandhed i Farverne, naar blot
Grundlinierne ere dragne med fornödeh Skarphed og Troskab.

I „Meddelelser om mit Levnet” have vi et saadant Grundrids,
hvor enkelte Partier ere udförte, andre kun löst henkastede; Titel
og Fortale hentyde ogsaa herpaa. Særegen Interesse vinder Skriftet
derved, at vi föres sammen med en Mand, hvis Virksomhed som
Præst og Biskop har været af indgribende Indflydelse i Sjælenes
Verden. „Jeg haaber at turde sige,” — hedder det S. 187 — „at
jeg har bidraget til, at den christelige Overbeviisning hos Mange
blev renere, klarere og fastere, og at det har været mig forundt at
have nogen Andeel i, at i en Række af Aar Vantro og Rationalisme
mere og mere forstummede, og at Christus blev bekjendt med
fuldere Bryst”, et Vidnesbyrd, som den danske Kirke med
Taknemmelighed maa gjöre til sit eget.

Skriftet, der ledsages af Forf.s Portrait, falder i fem Afsnit:
Barndom, Förste Ungdom, Senere Ungdom, Spjellerup,
Embedsstillinger i Kjöbenhavn. Barndoms- og Ungdomshistorien (1775-1802)
er fortrinsviis skildrende og fortællende, og disse Afsnit har Forf.
behandlet med en Udförlighed, der kommer Læserne til Gode; idet
han med klar Selvbevidsthed fremstiller sin egen Tilstand, bestandig
med Tidsalderen i Baggrunden, lader han os tillige gjöre et snart flygtigt,
snart nöiere Bekjendtskab med hans daværende Omgangskredse;
saaledes komme vi her i Beröring med Steffens, om hvem der opbevares
flere characteristiske Træk. Over hans egen aandelige Tilstand i disse
hans „Læreaar” er der udbredt en vis Forstemthed, en Fölelse af at
staae alene, en Mangel paa Hvile for Sjælen, der staaer i mærkelig
Modsætning til den aandelige Ro og Sikkerhed, der gaaer gjennem
Mynsters senere Virksomhed i Kirke og Menighed; man föler at denne
Mand maa have bestaaet haarde Kampe, för han vandt, maa have
gjort mange Tillöb, för kan fik Fodfæste. Heraf maa den Kulde
forklares, som oftere skinner igjennem, og som i höi Grad mærkes
i Bogens sidste Afsnit, hvor man har Indtrykket af en Mand, der
staaer fast, men ikke kan gaae ind paa Andres Synsmaader, og
ikke kan dömme Tiden mildt og retfærdigt.

I Modsætning hertil er Afsnittet „Spjellerup” höist velgjörende
og tiltrækkende; thi det er her Ordets Forkynder, som aabner os
et Indblik i sit Troeslivs indre Historie og skildrer os et sjæleligt
Gjennembrud; idet Mynster nu gjör sig selv Rede for sin Tro og
finder Hvile i den historiske Christus, giver han os tillige
Grundtrækkene til en christelig Apologi: Resultatet ligesom af en Proces,
hvor han selv har været Actor og nu er Defensor. Men det
Gjennembrud, der fandt Sted i hans Sjæl, blev for en stor Deel et
Gjennembrud i hele Datidens religiöse Udvikling. Som et Billede
heraf vil derfor Mynsters „Meddelelser” være et kjærkomment Bidrag
til den rette Forstaaelse af vor égfen Tids kirkelige og religiöse
Tilstande.

<tab><b>R.</b>

*
</chapter>
<chapter name="Naturvidenskabelige Værker">
<b>Naturvidenskabelige Værker.</b>
<small>Periodiske Skrifter.</small>

Det <sp>danske Videnskabernes Selskab</sp> har allerede siden
1842, ligesom de fleste andre lignende Foreninger, udgivet
<sp>Oversigter</sp>, der kort efter Möderne meddele de væsentlige Indhold af de
holdte Foredrag. Fra Januar-Numeret 1853 til April 1854 indeholde
disse Oversigter fölgende til Naturvidenskaberne henhorende Arbeider:

„<sp>Andræ</sp>, om de projective Forvandlinger, ved hvilke
Fladeindholdene bevares uforandrede”, en interessant, Kortprojectionernes
Theorie vedkommende, Afhandling.

„<sp>Bergh</sp>, Bidrag til en Monographie af Marseniaderne, en Familie
af de gasteropode Mollusker”, en paa selvstændige Undersögelser
bygget kritisk, zootomisk-zoologisk Afhandling over en Sneglefamilie,
der ikke er uden Betydning for en naturlig Sammenstilling af den
Dyrklasse, hvortil den hörer.

Selskabets <sp>Comitee</sp> for geologisk-antiquariske Undersögelser
(Forchhammer, Steenstrup, Worsaae) har ved sine Medlemmer og
andre Medarbeidere bekjendtgjort flere i de senere Aar anstillede
Undersögelser, nemlig: „<sp>Steenstrup</sp>, om Levningerne af höiere
Dyr i Kjökkenmöddingerne og Törvemoserne;” „Kjöbmand <sp>Nordvi</sp>'s
Undersögelser af ældre hedenske Grave i Ostfinmarken”; og
„<sp>Worsaaes</sp> Beretning om Udgravningen af en Jættestue paa Möen”. —
Disse Undersögelser, der have kastet ikke ringe Lys paa Landets
ældre Natur- og Cultur-Forholde, ville blive fortsatte.

„<sp>Eschricht</sp>, over de Hyatiders Natur og Oprindelse, der
fremkalde den i Island endemiske Leversyge”, en Afhandling, der griber
væsentligen ind i det vigtige Forhold, som betegnes med Udtrykket
Generationsvexel.

„<sp>Eschricht</sp>, om Idiotiens Helbredelighed”.

„<sp>Forchhammer</sp>, om kunstig Apatit og Glimmer, samt om
Ertsmetallernes Udbredning i Jordbunden”. Disse to sammenhörende
Afhandlinger ere Begyndelsen til en Række Arbeider over den
Indflydelse, Kogsaltet har havt paa Jorddannelsen.

„Bidrag til den store Nordsö-Sænkning af <sp>Forchhammer</sp>,
<sp>Oehlers</sp> og <sp>Grove</sp>”. Disse Iagttagelser ere især anstillede ved
Vestkysten af Hertugdömmerne Slesvig og Holsteen, og indeholde
nye Beviser for, at en stor Sænkning af det nordvestlige Europas
Kyster har fundet Sted, efter at denne Verdensdeel er bleven beboet
af Mennesker, og förend vi have bestemte historiske Efterretninger.

„<sp>Forchhammer</sp>, om Meteorjernet fra Niahornak i Grönland.”
Dette Meteorjern er forskjelligt fra de fleste andre ved den
betydelige Mængde Kulstof, det indeholder, og den derved bestemte större
Haardhed og Skjörhed.

„<sp>Jürgensen</sp>, om Indflydelsen af Jordens daglige Omdreining
paa Pendul og Rotationsbevægelser”, hvori Forfatteren har benyttet
et ældre hidtil utrykt Arbeide, og dertil knyttet Undersögelser af det
berömte Foucaultske Experiment. Efter Forfatterens Önske er det
udkommet paa Fransk, og ikke directe optaget i „Oversigterne”.

„<sp>Liebmann</sp>, förste Supplementhefte til <i>Flora danica</i>”. — I
Aaret 1847, da de skandinaviske Naturforskeres Möde holdtes i
Kjöbenhavn, foreslog Prof. <sp>Fries</sp> fra Upsala, at
Naturforsker-Selskabet vilde interessere sig for, at <i>Flora danica</i>, der ifölge sin
oprindelige Bestemmelse ikkun skulde optage saadanne Planter, som
voxe i det daværende danske Rige, dets tropiske Colonier undtagne,
maatte udvides saaledes, at den ogsaa optog de i Sverrig og Norge
i de senere Aar opdagede fuldkomne Planter. Den botaniske Section
og senere hele Selskabet gik ind paa Forslaget, og Kong Christian
VIII bestemte i samme Aar, at Norges og Sverriges fuldkomnere
Planter, for saavidt de ikke allerede ere optagne i <i>Flora danica</i>,
udgives i Supplementhefter til Værket. Denne vigtige Udvidelse,
om hvilken Fries siger, at <i>Flora danica</i> derved vilde blive det
vigtigste Hovedværk ligeoverfor Middeleuropas Flora, har begyndt med
det foreliggende Hefte.

„<sp>Pedersen</sp>, Danmarks Fugtighedsforhold”. — Siden afdöde
Prof. <sp>Schouw</sp> udgav sin „Skildring af Veirligets Tilstand i
Danmark” (1826), ere Iagttagelserne fortsatte og udvidede, og Professor
Pedersen har her leveret Resultaterne af en Deel af disse
Iagttagelser.

„<sp>Pedersen</sp>, Biographie af Professor, Etatsraad J. F.Schouw”.

„<sp>E. A. Scharling</sp>, om Sukkeret i Cereus Pitahaya”. Dette
Sukker er forskjelligt fra de andre Sukkerarter, og endskjöndt det
nærmer sig Quercit, synes det ogsaa at være forskjelligt derfra.

„<sp>E. A. Scharling</sp>, Undersögelser over forskjellige Balsamer”.
Undersøgelsen vedkommer Tolu- og Peru-Balsam og deres
Decompositions-Producter.

„<sp>E. A. Scharling</sp>, Bemærkninger over den rette Betydning af
Udtrykket Syrernes Mætningsevne”. Et værdifuldt Bidrag til den
nærmere Begrændsning af Begreber, der ved Chemiens raske
Udvikling ere blevne vaklende og ubestemte

„<sp>Schiellerup</sp>, over den af Tycho Brahe iagttagne Comet af
1850”. Afhandlingen, der allerede er særskilt udgivet, indeholder
Beregningerne af denne Comets Bane efter Tycho Brahe's paa det
kongelige Bibliothek opbevarede originale Iagttagelser.

„<sp>J. Steenstrup</sp>, Bemærkninger over Van Benedens
Afhandling: <i>De la generation alternante</i>”. Et Forsvar imod den belgiske
Lærdes og andre Forfatteres urigtige Opfattelser og Fremstillinger
af Stp.'s Lære om Forplantning og Udvikling igjennem vexlende
Generationsrækker.

„<sp>J. Steenstrup</sp>, Bemærkninger over Slægterne <i>Pachybdella</i> og
<i>Peltogaster</i>, tvende paa Baglivet af Krabber og Krebs snyltende
Dyrformer”.

*

I Löbet af de sidste 20—30 Aar stiftedes i Kjöbenhavn 2
Selskaber, hvis nærmeste Formaal var at udbrede Kundskab om
Naturen; det ene, <sp>Selskabet for Naturlærens Udbredelse</sp>, stiftet
1825 af Örsted, havde Naturlæren til sin Opgave, det andet, <sp>den
naturhistoriske Forening</sp>, stiftet 1833 af Schouw og Eschricht,
gjorde Naturhistorien til sit Formaal. Begge sögte, især ved
populaire Forelæsninger, at udbrede Interesse for Naturvidenskaberne og at
meddele i en större Kreds Kundskaber om denne rige Afdeling af den
menneskelige Viden. Selskabet for Naturlærens Udbredelse havde
desuden i Begyndelsen sat sig det Formaal at indgribe mere
umiddelbart i Industriens Udvikling, men opgav det, da den polytechniske
Læreanstalt blev oprettet i 1829, og Industriforeningen blev stiftet i
1837. Den naturhistoriske Forening tæller mange Medlemmer, der
inden for Selskabets Omraade forfölge en mere streng videnskabelig
Opgave, og om Vinteren i videnskabelige Möder meddele
naturhistoriske Iagttagelser og holde Discussioner over Foredragene. Siden
1849 ere disse Foredrag udgivne i Trykken under Titelen:
<sp>Videnskabelige Meddelelser fra den naturhistoriske Forening
i Kjöbenhavn</sp>, og de 5 hidtil udkomne Hefter indeholde höist
værdifulde Bidrag til Naturhistoriens Udvikling, hvoraf vi dog her ikkun
kunne anföre Indholdslisten ordnet efter Fagene og Forfatterne,

<b>Zoologie.</b>

<sp>J. Steenstrup</sp>: Om Slægten Isis. — Forekomsten af en Otion
og en Cyamus paa Grindehvalen. — Myriotrochus Rinkii. —
Rhizochilus antipathum. — Kjæmpeoxens og Bæverens Samtidighed med
Urindvaanerne i Danmark. — Xenobalanus globicipitis.

<sp>J. Reinhardt</sp>: Nye sydamerikanske Ferskvandsfisk. —
Phyllamphion, en ny Slægt af Stomatopodernes Orden. - Iagttagelser om en
besynderlig hyppig, abnorm Halelöshed hos flere brasilianske
Pigrotter. — Om Slægten Lithotryas Evne til at bore sig ind i
Steenblokke. — Beskrivelse af Carterodon sulcidens. — Bemærkninger
om den amerikanske Krikands Forekomst i Grönland*. — Om
Svömmeblæren hos Familien Gymnotini. — Tvende Iagttagelser af
phosphorisk Lysning hos en Fisk og en Insectlarve. — Notitser til
Grönlands Ornithologie.

<sp>A. S. Örsted</sp>: Om Slægten Sagitta's Plads i Systemet. — Om
Lovene for Farveforskjelligheden hos Dyrene i Havets forskjellige
Dybder. — Forelöbig Underretning om Dyret til Slægten Pyrula.

<sp>C. Lütken</sp>: Nogle Bemærkninger om Medusernes systematiske
Inddeling. — Nogle Bemærkninger om Næseborenes Stilling for de i
Gruppe med Ophisurus staaende Slægter af Aalefamilien. —
Siphonops brasiliensis, en ny Art af Cæciliernes Familie.

<sp>O. Mörch</sp>: Om Cranchia megalops.

<sp>P. Lorenzen</sp>: Meddelelse om Fundet af en Uroxe.

Tvende Breve fra Linnée til Conchyliesamleren L. Spengler.

<i>Botanik.</i>

<sp>F. Liebmann</sp>: Om Mexico's Aroideer. — Mexico's Juncaceer.
— Bidrag til Meliosmeernes Familie. — Chætoptelea, en ny Slægt
af Elmenes Familie. — To nye Valnödarter fra Mexico. — Mexico's
og Centralamerikas Begonier. — Mexico's og Centralamerikas Rubi.
— Novorum plantarum mexicanarum generum decas. — To nye
Arter af Slægten Castelia.

<sp>A. S. Örsted</sp>: Iagttagelser over en hidtil ukjendt almindelig
Udbredning af microscopiske Planter i Verdenshavet. —
Centralamerica's Rubiaceer af Bentham og Örsted. — Compositæ
centroamericanæ af Bentham og Örsted. — Leguminosæ centroamericanæ af
Bentham og Örsted. — Scrophularineæ centroamericanæ af Bentham
og Örsted. — Labiatæ centroamericanæ af Bentham og Örsted. —
Malpighiaceæ centroamericanæ af Grisebach og Örsted. —
Gentianeæ centroamericanæ af Grisebach og Örsted.

<sp>Chr. Vaupell</sp>: Om Rhizomets Bygning hos Primula auricula
og chinensis. — En sammenlignende Undersögelse af Karbundternes
anatomiske Sammensætning hos de fleeraarige Aroideestængler.

<sp>J. Lange</sp>: Om nogle danske Planters Fordeling og formodede
Grændser for deres Udbredning. — Nogle Bemærkninger om
Efteraarsknopperne hos de danske Arter af Slægten Epilobium.

<sp>F. Didrichsen</sp>: Notits om Sporen hos Boragineæ. — En
supplementær Stigmadannelse hos en Gentianee. — Iagttagelser og
Bemærkninger nærmest med Hensyn til nogle ukjendte eller mindre
kjendte Former af Stipler. — Plantas nonnullas musei Univ. Hafn.
descripsit D.

<sp>Th. Schjötz</sp>: Bidrag til Bornholms Flora.

*

<sp>Industriforeningen</sp>, som söger at hæve den danske
Industrie, deels ved Belæring og Meddelelse af Kundskaber, deels ved
mere umiddelbart at indgribe i industrielle Forhold, saasom Udstilling
af Industriproducter, Anbefalinger til Regjeringen, Raad til
Fabrikanter o. s. v., har i en Række af Aar udgivet
<sp>Qvartalsberetninger fra Industriforeningen i Kjöbenhavn</sp>, som
indeholde deels Beretninger om Forhandlingerne i Möderne, deels
originale Afhandlinger, deels Oversættelser og Bearbeidelser af
fremmede Arbeider. De fra Begyndelsen af 1853 indtil nu (3die
Qvartal 1854) meddeelte Afhandlinger skulle her korteligen anföres.

<sp>G. Forchhammer</sp>: Om Brændmaterialier. — En Fremstilling
af Brændselsvæsenets chemiske Side, og Angivelse af lette Midler til
at pröve Brændmaterialiernes varmefrembringende Kraft.

<sp>H. P. Möller</sp>: Bidrag til Pianofortefabrikationen i Danmark.—
En livlig Fremstilling af Udviklingen af en Fabrikation, der hörer til
dem, der hos os ere meest fremskredne.

<sp>G. Howitz</sp>: Om Hydrocarbongasen eller den Whiteske
Gasudviklingsmaade. — En Fremstilling af egne og fremmede Forsög med
den Whiteske Gasudviklingsmaade, hvorved de stærk lysende
Steenkulgasarter blandes med den meget svag lysende Gas fra Vandets
Decomposition ved glödende Kul, hvis Resultat er, at man hidtil
ikke har opnaaet nogen væsentlig Fordeel.

Frederiks Steenbrud paa Bornholm.

Beretning om Industriudstillingen i Kjöbenhavn 1852. —
Indeholder de forskjellige Comiteers Bedömmelse af de udstillede
Gjenstande.

<sp>Green</sp>: Om Anvendelsen af Höitryksmaskinernes Spildedampe
til Saltraffinering.

<sp>S. Groth</sp>: Fyrtöiet. — Et klart og vel sammenstillet populairt
Foredrag, holdt ved en af Selskabet for Naturlærens aarlige
Fremviisninger af lærerige chemiske og physiske Forsög.

<sp>C. Sörensen</sp>: Sætte- og Aflæggemaskinen. — Denne særdeles
sindrige og practisk vigtige Maskine, som förste Gang var udstillet
ved den store Industriudstilling i London, er nu kommen til practisk
Benyttelse, idet Bladets „Fædrelandets" Redaction har anskaffet een,
og efterat denne havde været i nogen Tid i Brug, bestilt en lignende
Maskine. Ved et Prövearbeide viste sig, at 2 Mand i 28½ Time
udförte det samme Arbeide, hvortil en almindelig god Sætter
behövede 100 Timer.

*

<sp>Archiv for Pharmaeie og technisk Chemie</sp>, af <sp>S. M.
Trier</sp>. — En Samling af Afhandlinger og Notitser især fra
fremmede Journaler. Man maa beklage, at originale Bidrag saa godt
som aldeles mangle.

<sp>Tidskrift for populære Fremstillinger af
Naturvidenskaben</sp>, udgivet af <sp>C. Fogh</sp>, <sp>Chr. Lütken</sp> og <sp>Chr.
Vaupell</sp>. Trangen til at gjöre vore Kundskaber i Naturvidenskaben
mere og mere frugtbringende, deels i materiel og practisk Henseende
ved Indvirkning paa Industrien, deels i höiere Betydning, som
almindeligt Middel til Dannelse og Aandsudvikling, ikke blot for den
Unge, hvis Kræfter ikkun blive anstrængte for Udviklingens Skyld,
men ogsaa hos de Ældre, der, formedelst Livets möisommelige og
tildeels smaalige Sysler, saa höiligen trænge til Noget, der hæver og
udvider Blikket, denne Trang, sige vi, gjör sig gjældende over hele
Verden, saa langt europæisk Kultur har naaet. Det er denne Trang
der fremkalder de mange populaire Bearbeidelser af Naturvidenskaberne,
den har ogsaa fremkaldet det her nævnte Tidskrift, som slutter sig
til allerede udgivne Værker af lignende Indhold. Hertil regne vi
först og fremmest afdöde Etatsr. <sp>Schouws</sp> „Dansk Tidskrift”, hvis
Hovedopgave, skjöndt ikke dets eneste, var populaire Meddelelser
over forskjellige Gjenstande af Naturvidenskaberne. Det har i en
videre Kreds bidraget meget til at udbrede Kundskaber og Interesse
for Naturvidenskaberne, og, ikkun afbrudt ved Redacteurens Död,
har det holdt sig i en Række af Aar. Det vil nu blive fortsat under
Dr. <sp>Steenstrups</sp> Redaction, og vi haabe og vente, at det vil vinde
samme Bifald som dets umiddelbare Forgjænger. Et andet
populairt Tidskrift, som udelukkende havde Naturvidenskaberne til
Formaal, udgivet af Drr. <sp>Petit</sp> og <sp>Thornam</sp>, standsede snart efter
dets Begyndelse, som man siger ikke af Mangel paa Deeltagelse hos
Publicum, men fordi man savnede arbeidende Kræfter. — Paa en
vis Maade slutter „Tidskriftet for populaire Fremstillinger af
Naturvidenskaberne” sig til den nylig omtalte ældre Journal. Det er
yngre Mænd, udrustede med Mod, Kundskaber og Interesse, der
have begyndt paa dette taknemmelige men vanskelige Arbeide, og
de 3 udkomne Hefter vidne om Talent og Dygtighed; vi önske dem
Held til Foretagendet. Forlæggeren gjorde vel i, om han vilde
opgive at binde sig strængt til de i hvert Hefte lovede 4 Ark, hvorved
Afhandlingerne afbrydes, snart midt i en Sætning, snart endog midt
i et Ord. Denne Maade er indfört ved Udgivelsen af större
videnskabelige især tydske Værker for at lette Anskaffelsen, og skjöndt den
er meget ubehagelig, er den der mindre skadelig, da Boger af denne
Natur oftere benyttes for at eftersee Enkeltheder; men for et
Tidskrift for populaire Fremstillinger, der netop skulle læses i
Sammenhæng, er den aldeles forkastelig.

<tab><b>X.</b>
</chapter>
*
<chapter name="Akademiske Meddelelser for 1854">
<h3>Akademiske Meddelelser for 1854.</h3>
<small>(Herefter ville de akademiske Meddelelser omfatte alle Universiteterne under Eet).</small>

*

<b>1.</b> <i>Dr. Martensen</i> er i dette Foraar udnævnt til Sjællands
Biskop; den ledige Lærerplads er bleven besat med <i>Licent.
Bornemann</i>.

<b>2.</b> Antallet af de Studerende, som efter bestaaet Afgangspröve
ved Skolerne eller Adgangspröve ved Universitetet have ladet sig
indskrive som akademiske Borgere i Aaret 1854, er 128; af disse
have 3 erholdt „Förste Karakter med Udmærkelse”, 67 förste, 57
anden og 1 tredie Karakter.

Den theologiske Embedsexamen er iaar absolveret af 49 (18.4
laud.; 19: h. ill. I<sup>mi</sup> gr.; 10: h. ill. II<sup>di</sup> gr.; 2: non cont.); den
juridiske af 41 (18: laud.; 23: h. ill); den statsvidenskabelige af
6 (2: laud ; 4: h. ill.); den medicinske af 16 (12: laud.; 3: h. ill.
I<sup>mi</sup> gr.; 1: h. ill. II<sup>di</sup> gr.); den filologisk-historiske af 5 (1: laud.;
4: h. ill.); den polytekniske af 10 (6: laud.; 4: h. ill.).

<b>3.</b> Af Promotioner have i dette Aar 2 fundet Sted. Den 11te
April forsvarede <sp>M. G. Steenstrup</sp> , Kandidat i Theologien, sin for
Magistergraden skrevne Afhandling: „Historisk-kritisk Oversigt over
Forsögene paa at give en Historiens Filosofi”. Paa Embedsvegne
opponerede Professorerne <i>Schiern</i> og <i>R. Nielsen</i>, af Tilhörerne
Overlærer <i>Dahl</i>. Distriktslæge <i>C. S. M. Engelsted</i>, R. af D.,
disputerede den 10de Mai for Doktorgraden i Medicinen: „Om
Tuberkulosens Helbredelighed, en analytisk-klinisk Undersögelse”.
Opponenterne paa Embedsvegne vare Professorerne <i>Sommer</i> og <i>Fenger</i>.

Den 19de Mai 1854 udgik: „Bekjendtgjörelse angaaende nogle
Forandringer i de ved Forordningen af 9de Januar 1824 givne Regler
for Erhvervelsen af de academiske Grader ved Kjöbenhavns
Universitet.

Paa Ministeriets allerunderdanigste Forslag har det behaget Hans
Majestæt Kongen under 10de d. M. allernaadigst at bifalde fölgende
Forandringer i de ved Forordningen af 9de Januar 1824 givne Regler
for Erhvervelsen af de academiske Grader ved Kjöbenhavns
Universitet:

1. Licentiatgraden i det lægevidenskabelige Facultet og
Magistergraden bortfalder, og i det lægevidenskabelige Facultet samt i
det philosophiske og i det mathematisk-naturvidenskabelige
Facultet meddeles herefter kun een academisk Grad, nemlig
Doctorgraden, til hvilken Adgangen staaer aaben efter de samme
Regler, som hidtil have været gjældende for Licentiatgraden i det
lægevidenskabelige Facultet og for Magistergraden;

2. Doctorgraden i de nævnte 3 Faculteter erhverves paa den i
Forordn, af 9de Januar 1824 § 3 foreskrevne Maade, dog med
fölgende nærmere Bestemmelser og Forandringer:

a) Det skal staae den Paagjældende frit for at skrive den
Afhandling, han skal forfatte, enten paa Dansk eller paa
Latin;

b) Det mundtlige Forsvar af Afhandlingen eller ialtfald af
særlige af vedkommende Facultet bifaldte Theses skal
derimod föres i det latinske Sprog, dog saaledes at Ministeriet
for Kirke- og Underviisningsvæsenet bemyndiges til paa
derom indkommende Begjæring, efter Beskaffenheden af
Æmnet og den Videnskab, som den Promoverende har gjort
til sit Hovedfag, at indrömme Tilladelse til Benyttelse af
Modersmaalet ved Forsvarshandlingen;

c) Afhandlingen skal tillige med Facultetets Dom være trykt
og uddeelt mindst 14 Dage för Forsvaret finder Sted;

d) Ministeriet for Kirke- og Underviisningsvæsenet bemyndiges
til efter Forslag fra Consistorium at træffe de nærmere
Bestemmelser, som maatte findes hensigtsmæssige til Ordens
Opretholdelse ved den offentlige Forsvarshandling;

og e) Graden confereres af vedkommende Facultet efter dertil
erhvervet Samtykke af Ministeriet, hvorom dette hvergang
har at gjöre allerunderdanigst Beretning.

3. De foranförte Forandringer og nærmere Bestemmelser i Frdn.
af 9de Januar 1824 §3 ere og anvendelige med Hensyn til
Licentiat- og Doctorgraden i det theologiske og det rets- og
statsvidenskabelige Facultet.

4. De nuværende <i>Licenciati medicinæ</i> og <i>Magistri artium</i> ansees
som <i>Doctores</i>.”

<b>4.</b> Til Besvarelse af de ifjor udsatte Priisopgaver vare 4
Afhandlinger indkomne, nemlig: en theologisk, en juridisk, en
æsthetisk og en mathematisk. Den sidstes Forfatter Cand. filos. & polyt.
<i>L. V. Lorentz</i> vandt Universitetets Priismedaille; Besvarelserne i
Æsthetik og Lovkyndighed tilkjendtes „Accessit”. Forfatteren til
den æsthetiske Afhandling var Stud. theol. <i>Jacob Chr. Heerfordt</i>;
den juridiske Afhandlings Forfatter önskede ikke Navnesedlen aabnet,
saafremt der ikke tilkjendtes ham en Priismedaille.

For Aaret 1851- 55 udsattes fölgende Priisopgaver:

1) <i>i Theologi</i>.

At give en Fremstilling af Offerbegrebets Væsen og religiöse
Betydning i det gamle Testament.

2) <i>i Lovkyndighed</i>.

At udvikle Læren om Attentatet efter almindelige
Kriminalretsgrundsætninger og de danske Love.

3) <i>i Statsvidenskaberne</i>.

I hvad Omfang er Guldproduktionen tiltaget i det sidste
Decennium, og hvilke ville de rimelige Fölger af denne tiltagne Produktion
være, hvis den i Fremtiden vedblev at være konstant?

4) <i>i Medicin</i>.

Der forlanges en historisk Udvikling af Fremskridtene i
Se- og Höre-Nervens Anatomi, samt en paa egne Undersögelser stöttet
Bedömmelse af de nyeste Forfatteres Iagttagelser af disse Nervers
Udbredninger.

5) <i>i Filosofi</i>.

At give en nöiagtig og tilstrækkelig omfattende Fremstilling af
Læren om den Pligt at være sanddru.

6) <i>i Filologi</i>.

At give en historisk Fremstilling af Brankidernes Orakel og
den didymæiske Apollos Tempel, saavel efter de gamle Forfattere
som efter de paa Stedet forefundne Mindesmærker.

7) <i>i österlandsk Filologi</i>.

At sammenligne de arabiske Sagn, der angaae Hebræernes og
de beslægtede Folks Historie indtil Udgangen af Ægypten, med den
hellige Skrifts Beretninger.

8) <i>i Historie</i>.

Hvorledes var det romerske Forsvarsvæsen tilsös indrettet,
saavel med Hensyn til Flaadernes Fordeling som den övrige
Organisation i Tidsrummet fra Keiser Augustus indtil det romerske Riges
Deling efter Keiser Theodosius den Stores Död?

9) <i>i Naturhistorie</i>.

Der önskes en Fremstilling af Dyrelivet i et af de danske ferske
Vande, være sig stillestaaende eller rindende, saasom en Dam, Sö,
Bæk eller Aa. Fremstillingen, der ventes indledet med en kort
Skildring af de fysiske og botaniske Forhold ved det valgte
Vandbækken eller Vandlöb, bör optage en, saavidt gjörligt, fuldstændig
Fortegnelse paa de Dyr , der til forskjellige Aarets Tider ere blevne
iagttagne i dette; men dens Hovedopgave maa være at skildre det
deri værende Dyreliv i dets Heelhed og navnligen at vise, hvorledes
de iagttagne Dyreformer ere betingede deels ved hinanden indbyrdes,
deels ved den Plantevæxt, som findes paa Stedet. — Besvarelserne
maae være ledsagede med en Samling af de iagttagne Dyr,
opbevarede paa hensigtsmæssig Maade.

10) <i>i Æsthetik</i>.

At udvikle og bestemme Karakteren af den ældre italienske
Maskekomedie (<i>commedia dell' arte</i>) og at vise den Indflydelse, den
har havt paa Molière og paa Holberg.

11) <i>i Mathematik</i>.

At forklare Kjædebrökernes Anvendelse paa Oplösningen af
forskjellige Slags af ubestemte Ligninger.

12) <i>i Fysik og Kemi</i>.

Der fordres en historisk og kritisk Fremstilling af Striden
imellem Kontakttheorien og den kemiske Theori for Galvanismen.

<sp>Anm.</sp> Besvarelserne af Opgaven i den klassiske Filologi skulle
affattes paa Latin og Besvarelserne af den æsthetiske Opgave paa
Dansk; til alle de övrige benyttes enten det danske eller det latinske
Sprog, efter Forfatterens frie Valg. Afhandlingerne maae indsendes
til Universitetets Rektor inden den 1ste Juli 1855.

<b>5.</b> Ved Kjöbenhavns Universitet og den Polytekniske
Læreanstalt er der for Efteraarshalvaaret 1854 anmeldt fölgende
Forelæsninger og Övelser (Timetallet er beregnet ugeviis):

<h3>Det theologiske Fakultet.</h3>

<small>Dr. <sp>H. N. Clausen</sp>: Fremstilling af den evangelisk-lutherske Kirkes symbolske
Lære (2 Timer); Fortolkning af Johannes's Evangelium (4 Timer). — Dr. <sp>C. E.
Scharling</sp>: Fortolkning af Pauli Breve til Efesierne, Kolossenserne og Filemon (3
Timer); Indledning til det nye Testament (3 Timer); skriftlige theologiske Övelser
(2 Timer). — <sp>Christen Hermansen</sp>: Fortolkning af Psalmernes tredie Bog (3
Timer) ; Fortolkning af Profeterne Mika, Nahum og Habakuk (3 Timer); Examinatorium
over Ethikens Hovedlærdomme (2 Timer). — Lic. <sp>J. Fr. Hagen</sp>: Fremstilling af den
gamle Kirkes Historie (3 Timer); Kirkens Historie i de 3 sidste Aarhundreder (3
Timer); Examinatorium over hele Kirkehistorien (4 Timer). — Lic. <sp>I. A. Bornemann</sp>:
Filosofiens Historie (2 Timer); Dogmatik (4 Timer).</small>

<h3>Pastoralseminariet.</h3>

<small>Dr. <sp>Balthasar Münter</sp>: Veiledning i at katekisere (2 Timer). — <sp>A. L. Casse</sp>,
Dr. juris: Kirkeret (2 Timer). — Dr. <sp>J. H. Paulli</sp>: Foredrag over Homiletiken i
Forbindelse med homiletiske Övelser.</small>

<h3>Det rets- og statsvidenskabelige Fakultet.</h3>

<small><sp>J. E. Larsen</sp>: den danske Retshistorie (4 Timer); skriftlige Övelser (3 Timer).—
Lic. <sp>Fr. Chr. Bornemann</sp>: den almindelige Retslære (5 Timer); den positive
Folkeret (5 Timer). — Lic. <sp>A. Fr. Krieger</sp>: Almindelig Indledning til den
dansk-slesvigske Ret (5 Timer); juridisk Enkyklopædi (3 Timer); slesvigsk Civilproces (4 Timer).
— Fr. <sp>T. J. Gram</sp>: de tinglige Rettigheder (4 Timer); Kriminalprocessen (4 Timer);
praktiske Övelser (2 Timer). — <sp>C. J. Kayser</sp>, Dr. Medic.: Fædrelandets Statistik
efter en forudskikket Indledning om Statistikens Theori og Methode (3 Timer); den
politiske Oekonomis Theori (2 Timer); Skriveøvelser for de ældre Studerende (2
Timer). — <sp>P. A. Vedel</sp>: Indledning til den danske Civilproces (4 Timer); den
ordinaire Civilproces (4 Timer); nogle Kapitler af den danske Kreditlovgivning (2 Timer)
— Lic. <sp>C. Chr. Hall</sp>: Romerrettens Historie og den almindelige Deel (3 Timer). —
<sp>C. N. David</sp>, Dr. fil.: Finantsvidenskaben (3 Timer). — <sp>E. Vedel</sp>, Bureauchef: den
slesvigske Personret.</small>

<h3>Det lægevidenskabelige Fakultet.</h3>

<small>Dr. <sp>O. L. Bang</sp>: den specielle Therapi (4 Timer); Examinatorier. — Dr. <sp>D. F.
Eschricht</sp>: Sandsernes Fysiologi og dernæst Ernæringslivet (3 Timer); Veiledning
ved de Studerendes Besög i det zootomisk-fysiologiske Museum; Repetitorier (4
Timer). — Dr. <sp>C. Otto</sp>: Forelæsninger over Farmakognosien (4 Timer); Fremviisning
af den farmakologiske Samling (1 Time); mediko-legale Övelser (1 Time). — Dr. <sp>S.
A. W. Stein</sp>: kirurgisk Anatomi og kirurgiske Operationer (4 Timer); Examinatorier
og Övelser (2 Timer). — Dr. <sp>C. E. Levy</sp>: den obstetriciske Operationslære i
Forbindelse med Övelser paa Fantomet (3 Timer); kliniske Foredrag eller Examinatorier
(1 Time); Explorationsövelser paa Svangre (2 Timer); leder Övelserne i den stationaire
og ambulatoriske Klinik. — Dr. <sp>A. G. Sommer</sp>: Pathogenien (2 Timer); den
pathologiske Anatomi (2 Timer). — Dr. <sp>C. E. Fenger</sp>: den medicinske Klinik paa
Frederiks Hospital (daglig i 3 Morgentimer); kasuistiske Foredrag over pathologisk
Anatomi. — Lic. <sp>A. Buntzen</sp>: afholder den kirurgiske Klinik paa Frederiks Hospital
(daglig i 2 Morgentimer); fremviser Öienkliniken, foretager större Operationer og
holder kirurgiske Foredrag og Övelser. — <sp>I. Ibsen</sp>: Nervelæren (3 Timer);
Muskellæren (2 Timer); leder de offentlige Dissektionsövelser (daglig 3 Timer). — Dr. <sp>S. M.
Trier</sp>: holder medicinsk Praktikant-Klinik (6 Timer). — <sp>S. E. Larsen</sp>: kliniske
Forelæsninger over forskjellige kirurgiske Sygdomme. — Dr. <sp>M. Christensen</sp>:
anstiller kliniske Övelser (2 Timer). — Dr. <sp>N. G. Melchior</sp>: kliniske Foredrag over
Öiensygdomme og Övelser i disse Sygdommes Diagnostik. — Dr. <sp>J. R. Hybertz</sp>
(Privatdocent): de Sindssyge i Forhold til de Steder, hvor de leve.</small>

<h3>Det filosofiske Fakultet.</h3>

Dr. <sp>E. C. Werlauff</sp>: (fritagen for ut hulde Forelæsninger som Senior). — Dr,
<sp>Fr. Chr. Sibbern</sp>: Grundtrækkene til en filosofisk Ethik (2 Timer); Logik (2
Timer); Psykologi (4 Timer). — Dr. <sp>F. C. Petersen</sp>: græske Antiquiteter (3 Timer);
Fortolkning af Plutark's Biografi af Solon og skriftlige Övelser (2 Timer). — Dr. <sp>J.
N. Madvig</sp>: den græske Literaturs Historie (5 Timer); Övelser for de filologiske
Studerende (4 à 6 Timer). — <sp>Chr. Molbech</sp>: den danske Literaturs Udvikling fra
Holberg indtil vore Dage. — Dr. <sp>H. Math. Velschow</sp>: Indledning til Historiens
Hjælpevidenskaber, Kronologi, Geografi og Ethnologi (3 Timer). — Lic. <sp>R. Nielsen</sp>:
den filosofiske Propædeutik (3 Timer); de vigtigste Retninger af Middelalderens Ethik. —
<sp>N. L. Westergaard</sp>: Fortolkning af Hitopadeça og derefter af Manus Lovbog (2
Timer); Begyndelsesgrundene i Sanskrit (2 Timer). — <sp>N. M. Petersen</sp>: Udsigt over
den nordiske Poesis Historie fra den ældste Tid indtil Oehlenschläger (2 Timer). —
Dr. <sp>J. L. Ussing</sp>: Fortolkning af Ciceros Taler for Cæcina og for Cluentius (4
Timer); arkæologiske Forelæsninger i Antik-Kabinettet (1 Time). — Dr. <sp>J. C. Hauch</sp>:
den dramatiske Poesi (2 Timer). — Dr. <sp>F. E. Schiern</sp>: det danske og det norske
Folks Historie fra 1746—1800 (2 Timer); Veiledning for de filosofiske Studerende til
et passende Valg af Hjælpemidler og Kilder til de Perioder, som af dem bestemmes
til Æmner for deres speciellere historiske Studium. — Dr. <sp>A. F. Mehren</sp>: et Afsnit
af Psalmerne (2 Timer); Forklaring af Borda (2 Timer); Forelæsning over den arabiske
Syntax (1 Time). — Dr. <sp>C. F. Allen</sp>: de tre nordiske Rigers Historie fra 1309-10
indtil 1412 (3 Timer). — <sp>K. Gislason</sp>: Forklaring af en Saga for Begyndere (3
Timer); Övelser i at skrive Oldnordisk (1 Time). — <sp>L. Oppermann</sp>: den tydske
Literaturs Historie efter 1806 (2 Timer); tydske Sprogövelser (2 Timer). — <sp>V. Bjerring</sp>:
det franske Lystspils Historie (2 Timer); franske Skriveövelser (1 Time). — <sp>G.
Stephens</sp>: Forelæsninger over Old Engelsk (Angel-Saxisk) (2 Timer); Fönix-Sangen;
Forelæsninger over Shakespeares Dramer (2 Timer); Övelse i at tale Engelsk (3
Timer). — Dr. <sp>H. Bröchner</sp> (Privatdocent): Fremstilling og Kritik af den Hegelske
Logik (2 à 3 Timer).

<h3>Det mathematisk-naturvidenskabelige Fakultet.</h3>

Dr. <sp>G. Forchhammer</sp>: Jordbundslæren (3 Timer); almindelig Geognosi (3
Timer); Övelser med dem, der studere Mineralogi (2 Timer). — Dr. <sp>C. F. R.
Olufsen</sp>: de almindelige Begyndelsesgrunde af Astronomien (2 Timer); praktisk Astronomi
(1 Time). — Dr. <sp>C. Ramus</sp>: nogle Afsnit af Algebraen og den speciellere Theori
af de bestemte Integraler (3 Timer). — Dr. <sp>E. A. Scharling</sp>: Læren om
Stökiometri og de vigtigste Sætninger af den almindelige theoretiske Kemi (2 Timer):
Stoffernes Kemi (3 Timer); kemiske Övelser (18 Timer). — <sp>J. J. S. Steenstrup</sp>: Oversigt
over Hvirveldyrenes Bygning og Naturhistorie (3 Timer); Foreviisning af
Naturgjenstandene (2 Timer); Veiledning i Museet for Studerende (4 Timer). — <sp>F. M.
Liebmann</sp>: Plantemorfologien eller Læren om Planternes ydre Organer (5 Timer til
medio Octbr.); Planternes indre Bygning og Funktioner (3 Timer fra medio Octbr.);
botaniske Exkursioner (1 Gang ugentlig). — <sp>C. V. Holten</sp>: Hovedsætningerne af
Lyslæren (2 Timer); den kemiske Fysik (3 Timer).

<h3>Den polytekniske Læreanstalt.</h3>

Dr. <sp>G. Forchhammer</sp>: uorganisk teknisk Kemi (4 Timer); Udsigt over
Geognosien (3 Timer); Jordbundslæren (3 Timer); kemiske Övelser (12 Timer);
Examinatorier. — <sp>L. S. Kellner</sp>, Oberstlieutenant: Examinatorier- og Övelser i deskriptiv
Geometri (2 Timer). — Dr. <sp>C. Ramus</sp>: Differential- og Integralregningen, samt
analytisk Geometri (7 Timer); Examinatorier (2 Timer). — <sp>C. G. Hummel</sp>: teknisk
Mekanik (8 Timer); Tegneövelser (9 Timer). — Dr. <sp>E. A. Scharling</sp>: kemiske
Övelser (12 Timer). — <sp>J. J. S. Steenstrup</sp>: Oversigt over den almindelige Zoologi
(4 Timer). — <sp>F. M. Liebmann</sp>: Botanik (2 Timer). — <sp>C. V. Holten</sp>: Jordklodens
Fysik (4 Timer). — Dr. <sp>A. Steen</sp>: analytisk Geometri og Differential- og
<small>Integralregningen (4 Timer). — <sp>B. S. Jörgensen</sp>: Agerdyrkningslære (5 Timer). — Mekanikus
<sp>Poulsen</sp>: leder Övelserne i Værkstederne. — <sp>H. A. Pedersen</sp>: examinerer
Værkstedseleverne i Mathematik (3 Timer) ; (Forelæsning over sfærisk Astronomi (8 Timer).)</small>

<b>6.</b> Universitetsfesten i Anledning af Hans Majestæt Kongens
Födselsdag fandt Sted Torsdagen den 12te Oktober Kl. 12. Talen
holdtes af Etatsraad, Professor <i>J. C. Hauch</i>; Indbydelsesskriftet
indeholdt en Afhandling af Etatsraad, Prof. <i>F. C. Petersen</i>:
„Platons Forestillinger om Staternes Oprindelse, Statsforfatninger og
Statsbestyrelse”.
</chapter>
*
<chapter name="Nordisk Universitets-Tidskrift">
<b><big>Nordisk Universitets-Tidskrift.</big></b> Efterat der i Sommeren 1853
var truffen forelöbig Aftale mellem Videnskabsdyrkere fra de nordiske
Universiteter, som havde Leilighed til personlig at afhandle,
hvorledes et literært Forbindelsesled bedst lod sig bringe tilveie, blev i
November dette Anliggende bragt under Forhandling i en videre
Kreds ved hvert af Universiteterne. Man var fra alle Sider enig i,
at man bedst vilde naae Maalet ved at grunde et Tidskrift, som
foruden at afhandle almindeligere Æmner skulde knytte sig til
Universiteternes Virksomhed, som dernæst, ved at udgaae skifteviis fra
ethvert af disse, skulde sikkre sig en ligelig Deeltagelse og
Medvirkning fra de forskjellige Lande og endelig, for at kunne gjöre
Regning paa en varigere Bestaaen, stöttes af Bestyrelser, der kunde
have Indseende med Tidskriftet. I Overeensstemmelse hermed
ordnedes det videre Fornödne. Ved Studenterfesten den 13de Januar
1854 blev Foretagendet anmeldt i Christiania af Prof. Welhaven, i
Kjöbenhavn af Prof. M. Hammerich kort efter i Lund, ved en
akademisk Fest, af Prof. Ek. Da der i Foraaret indlöb privat
Meddelelse fra Upsala, hvor man, med al Deeltagelse for Sagen, ikke for
Öieblikket saae sig istand til at tiltræde, bleve Bestyrelserne ved de
tre andre Universiteter enige om at sætte Foretagendet i Gang
og fandt det rigtigst at lade en i Fælleskab vedtagen Indbydelse
udgaae strax efter Sommerferien. Indbydelsen er meddeelt i dette
Hæfte som Forord.
</chapter>

<chapter name="Studenterforeningen">
<big><b>Studenterforeningen.</b></big> (Meddeelt först i Oktober af Senioratet.)
Det forlöbne Selskabsaar har i visse Retninger været ret opvakt,
medens man vel i andre Henseender kunde önske et större Liv.
Det er navnlig det daglige Samliv, der ikke rigtig vil trives, og
Forsög paa at fremkalde Foredrag af enkelte Medlemmer for derved at
bringe meer eller mindre videnskabelige Spörgsmaal ind i den
daglige Samtale og Forhandling, ere i det Hele taget glippede. Der er
saaledes kun holdt 2 Foredrag i Aarets Löb, det ene i Februar
Maaned af Cand. med. E. Holst: „om nogle almindelige Fordomme
og Vildfarelser, der grunde sig paa mangelfulde physiologiske
Kundskaber”, og det andet, det i nærværende Tidskrift meddeelte
Foredrag af Stud. juris Vilh. Rode. For at af hjelpe denne Mangel og
om mulig fremme et mere videnskabeligt og litterært Samliv, blev
der paa et almindeligt Studentermöde bestemt at nedsætte en
Comitee, for at dröfte det Spörgsmaal, hvorvidt et Studentersamfund,
alene med litterær, ikke selskabelig, Virksomhed burde oprettes.
Comiteen, der netop i disse Dage har sluttet sit Arbeide, har ikke
troet, at dette med noget Held lod sig sætte i Værk.

Ved Fester og selskabelige Sammenkomster har der stedse været
talrig Tilströmning. Rusgildet, der afholdtes i November Maaned
f. A., var efter Alles, baade Ældres og Yngres, Mening, ualmindelig
oprömt, Stemningen gav sig Luft i muntre Sange og Taler. Det
Samme var Tilfaldet med den nordiske Höitid, den 13de Januar d.
A., hvor vi blandt Deeltagerne talte 3 Gjæster fra Christiania. Hr.
Mantzius har med sin sædvanlige Velvillie for Studenterforeningen
flere Gange efter Senioratets Anmodning underholdt Selskabets
Medlemmer ved at oplæse Prof. Dorphs Oversættelse af Aristophanes's
„Fuglene" og forskjellige svenske, norske og danske Digte. Efter
saadanne Oplæsninger er man som oftest bleven sammen til et
lystigt Gilde.

I December Maaned, den 17de og 21de, gaves en musikalsk
dramatisk Aftenunderholdning, bestaaende af nogle Musiknumere,
samt „To Studenter”, Vaudeville i 1 Akt, af en Unævnt.

Fastelavnslöierne aabnedes med en Vaudeville: „Den sidste
Ligbærer” (af Stud. philol. J. Helms). Mange af Deeltagerne vare
udklædte og maskerede, medens Andre kun havde „Næser", som
det var gjort Alle til Pligt at bære; efter Comedien slog man
Katten af Tönden, „bed til Bollen”, gjættede Ordsprog, som udförtes
paa det i Salen arrangerede Theater, hvorefter der var Sexa.

Studenterforeningens „kjære stadige Tanke” er at kunne faae
sit eget Hjem; til Fordeel for dette arrangeredes den 16de Marts et
Studenter-Carneval i Casino, under velvillig Medvirkning af flere
Kunstnere, der alle med særdeles Imödekommen og Opofrelse af
Tid stode os bi. Lokalet var meget smukt dekoreret, og Carnevalet
talte saa mange Deeltagere af begge Kjön, som der var Plads til.
Forskjellige Sange foredroges, Mærkværdigheder fremvistes, og paa
Theatret gaves: „Fristelsen” (af Hostrup), hvori alle Personerne ere
Börn, men som naturligviis blev spillet af Voxne, saaat Illusionen
frembragtes ved Möbler, Dukker og Legetöi af umaadelige
Dimensioner. Derefter gaves en „Dyreballet”: „Vandmöllen i
Appeninerne”, hvor kun Dyremasker forekom, og endelig en Tragedie:
„Chateau Lafitte", en Satire paa visse „gyselige franske Romaner”.

Der opnaaedes ved dette Carneval to Ting: at Folk morede sig,
og at Foreningens Byggefond blev foröget med 1500 Daler; det
belöber sig med indkomne og indtegnede Bidrag til circa 18000 Daler.

Den 27de Mai var den sidste Festdag för Sommerferien. Vi
feirede Professor Clausens Optagelse som Æresmedlem af
Studenterforeningen (den 29de April). Den egentlige Fest, der efter en
Kjöretour til Skovs blev afholdt paa Skydebanen, havde samlet en Mængde
baade ældre og yngre akademiske Borgere, og det er meget længe
siden, at Studenterne have seet en saa stor Deel af
Universitetslærerne samlede i deres Kreds. Den Hjertelighed og Glæde,
hvormed Professor Clausen tog Deel i Festen, udbredte sig til Alle,
og Mindet om denne Aften vil sikkert længe leve i Deeltagernes
Erindring.

*
</chapter>
<h2>INDHOLD AF FÖRSTE HEFTE.</h2>

<table>
<td 2r>Side.

<td>Jorden og Menneskeslægten, af Etatsr. <i>G. Forchhammer</i> <td r>1.

<td>Nogle kritiske Undersögelser med Hensyn til Tragoedien
Macbeth, af Etatsr. <i>C. Hauch</i> <td r>21.

<td>Tale i det norske Studentersamfund, af Professor <i>J. S.
Welhaven</i> <td r>72.

<td>Brev til en svensk Rector, af Prof. <i>M. Hammerich</i> <td r>81.

<td>Om Disputereövelser ved Universitetet, af Prof. <i>M.
Hammerich</i> <td r>92.

<td>Det theologiske Studium ved Kjöbenhavns Universitet,
af Kand. Theol. <i>A. Ingerslev</i> <td r>117.

<td>Bidrag til den danske Studenterforenings Historie, et
Foredrag af Stud. juris <i>V. Rode</i> <td r>130.

<td>Anmeldelser af nye Skrifter <td r>148.

<td>Akademiske Meddelelser fra 1854 <td r>166.
</table>
<table o>
<td><poem><i>Har du en Ven, du vel troer,
Skal du blande Sind med ham.
<tab><tab><tab><tab><tab>Hávamál.</i></poem>
</table>
<img></img>
<h2>Forelæsninger ved det theologiske Fakultet fra Sommerhalvaaret 1850 indtil Foraarshalvaaret 1854.</h2>
<table b>
<td c><td c>Sommerhalvaaret 1850<td c>Vinterhalvaaret 1850—51<td c>Sommerhalvaaret 1851<td c>Vinterhalvaaret 1851—52<td c>Foraarshalvaaret 1852  <br><small>(1. Marts — 9. Juni)</small><td c>Efteraarshalvaaret 1852<td c>Foraarshalvaaret 1853<td c>Efteraarshalvaaret 1853<td c>Foraarshalvaaret 1854
<td c>N. Testaments Exegese<td c><small>Filip. Thes. Tim. Tit., 4 T., Scharl. Mark., 3 T., Martens. Joh. Br., (Hagen.)</small><td c><small>Joh.Ev., 4T., Claus. Acta, 2 T., Scharl. Hebr., 3 T.,
(Bornemann).</small><td c><small>Rom., 3 T., Clausen. 2 Kor., 2 T., Scharl. 1 Kor., 4 T., Scharl.</small><td c><small>Acta (Udvalg), 1 T.,  Clausen. Gal., 2 T., Scharl. Apok., 4 T., Scharl.</small><td c>Hebr., 4 T., Scharl. Jak. og Judæ Br., 2 T., Scharl.<td c><small>Gal. Ef. Kolos., 4 T., Clausen. Luk., 3 T., Scharl.</small><td c>1&2 Kor., 5T., Claus. Matth., 3 T., Scharl. Fil. Thes., 2 T., (Steenberg).<td c><small>Matth., 3 T., Scharl. Pastoralb. 8 T., Scharl.</small><td><small>Acta, 2 T., Clausen. Rom., 3 T., Scharl.</small>
<td c>Indledning til N. Testament<td c>-<td c>Special Indl., 4 T. Scharling.<td c>-<td c>-<td c>-<td c>3 T. Scharling.<td c>3 T. Scharling.<td c>-<td c>-
<td c>Hermeneutik<td c>-<td c>-<td c>-<td c>-<td c>-<td c>2 T., Clausen.<td c>-<td c>-<td c>
<td c>G. Testaments Exegese<td c>Gen. 1. Deel, 4 T., Hermans. Ps. 2 T.,
Hermansen.<td c>Ps., 3 T., Hermans. Mika, Hab., 3 T., Hermansen.<td c>Joel, Jonas, 3 T., Engelstoft. Ps., 5 T., Hermans.<td c>Ps., 2 T., Hermans. Hos., 3T., Hermans.<td c>Ps., 3 ., Hagen. Amos. Zef., 3 T., Hermans.<td c>Gen.,3 T., Hermans. Obad. Jon. Nahum, 2 T., Hagen.<td c>Gen.,3T., Hermans.<td c>Jer., 4 T., Hermans. Threni, 2 T., Hagen.<td c>Ps. 4 T., Hermans.
<td c>Indledning til G. Testament<td c>-<td c>-<td c>-<td c>-<td c>-<td c>3 T., Hermansen.<td c>3 T., Hermansen.<td c>-<td c>-
<td c>G. Testaments Theologi<td c>-<td c>Examinat., 1 T., Hermansen.<td c>Examinat., 1 T., Hermansen.<td c>-<td c>-<td c>-<td c>-<td c>2 T., Hermansen.<td c>2 T., Hermansen.
<td c>Kirkehistorie<td c>4 T., Engelstoft. 2T., Dogm.Engelst. Patrologi, 2 T., Scharling.<td c>4 T., Engelstoft.<td c>Reformath. 2. T., Clausen. 4 T., Engelstoft.<td c>6 T., Engelstoft.<td c>3 T., Hagen.<td c>4 T., Hagen.<td c>5 T., Hagen.<td c>4 T., Hagen.<td c>4 T., Hagen.
<td c>Dogmatik<td c>4 T., Clausen.<td c>1. Deel, 3 T., Martensen.<td c>2. Deel, 3 T., Martensen.<td c>1. Deel, 4 T., Clausen.<td c>2. Deel, 4 T., Clausen.<td c>1. Deel, 3 T., Martensen.<td c>2. Deel, 3 T., Martensen.<td c>1. Deel, 4 T., Clausen.<td c>2. Deel, 4 T., Clausen.
<td c>Indledning til Dogmatik<td c>2 T., Clausen.<td c>-<td c>2 T., Martensen.<td c>-<td c>2 T., Clausen.<td c>-<td c>2 T., Martensen.<td c>2 T., Clausen.<td c>-
<td c>Pauli Lærebegreb<td c>-<td c>-<td c>-<td c>-<td c>-<td c> -<td c>-<td c>2 T., (Steenberg).<td c>2 T., (Steenberg).
<td c>Symbolik<td c>-<td c>-<td c>-<td c>-<td c>-<td c>2 T., Martensen.<td c>-<td c>-<td c>-
<td c>Conf. August. & Apologien<td c>-<td c>2 T., Clausen.<td c>-<td c>-<td c>-<td c>-<td c>1 T., Clausen.<td c>-<td c>-
<td c>Luth. Lærebegreb<td c>-<td c>-<td c>-<td c>2 T., Martensen.<td c>2 T., Martensen.<td c>-<td c>-<td c>-<td c>-
<td c>Bibelsk Dogmatik<td c>-<td c>2 T., (Hagen).<td c>3 T., (Hagen).<td c>-<td c>-<td c>-<td c>-<td c>-<td c>-
<td c>Moral<td c>3 T., Martensen.<td c>-<td c>-<td c>1. Deel, 3 T., Martensen. Græsk Ethik, 1 T., (Hagen).<td c>2. Deel, 3 T., Martensen.<td c>-<td c>-<td c>1. Deel, 3 T., Martensen.<td c>2. Deel, 3 T., Martensen.
<td c>Filos. Historie<td c>-<td c>N. Fil. H., 2 T., Martens.<td c>-<td c>-<td c>-<td c>-<td c>-<td c>-<td c>-
<td c>Religionsfilos.<td c>2 T., (Hagen).<td c>-<td c>-<td c>-<td c>(2 T., Steenberg).<td c>-<td c>-<td c>-<td c>-
<td c>Arkæologi<td c>-<td c>-<td c>-<td c>-<td c>4 T., Hagen.<td c>-<td c>-<td c>-<td c>-
</table>


