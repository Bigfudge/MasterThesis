ETT ÅR I SVERIGE.
ETT ÅR I SVERIGE.


ETT ÅR I SVERIGE.

Taflor af Svenska Almogens klädedrägt, lefnadssätt och hemseder,
samt de för landets historia märkvärdigaste orter:

tecknade af

J. G. SANDBERG,

beskrifne af

A. GRAFSTRÖM

och utgifne af

C. FORSSELL.



STOCKHOLM,

FRANS SVANSTRÖM.
STOCKHOLM,

TRYCKT HOS J. & A. RIIS, 1864.

INLEDNING.

Likasom man lär att rätt känna en menniska ofta först då, när man ser henne i
dess hvardags-lif, i de ögonblick, då hennes vanor aflagt det yttre tvånget och
hennes lynnen liksom glömma sig: så återspeglas äfven en nations karakter ofta bäst
i dess enskilta lif. Detta åter framträder synbarast just bland de folkklasser, hos
hvilka det egna och utmärkande icke af bildning och uppfostran blifvit bortblandadt
eller bortnött. Den s. k. bildningen sträfvar att göra alla lika. Der den fått verka
drager sig det individuela mera tillbaka och undangömmer sig för forskaren,
hvilken då, att fullända teckningen af sin hufvudbild, måste i små delar och från flera
håll hopsamla de spridda dragen. Hvarest naturen deremot utan tvång utvecklar
sig, uttrycker ofta en enskild person eller slägt det helas karakter. Den närvarande
tiden är dessutom barn af en förfluten och tager arf efter sin fader. I Sverige har
arfvet af gamla minnen alltid varit heligt: det har oskingradt fortgått genom sekler.
Norden betraktar ännu med vördnad sina hyddors stamtaflor; vanor och bruk räkna
der höga ättartal. Vi hoppas att i de vandringsminnen från Ett År i Sverige,
hvilka här meddelas, forskarens öga skall mötas af många välkomna drag, och
menniskokännaren, som klagar öfver tidens förderf, kanske vid teckningen af Svenska
Allmogens hemseder ännu icke sakna anledning till tröstande betraktelser.

Menniskan älskar minnesvårdar och ser gerna det förgängliga så länge som
möjligt bevaradt. Hon söker tyda med lika begär det förgångnas hieroglypher som
hoppets drömmar. Källan till det egna, både sorgliga och ljufva nöje, med hvilket
hon i allmänhet fäster sig vid allt, som bevittnar en seger öfver tiden, ligger på en
gång i hennes känsla af egen förgängelse och tillika i medvetandet af sin makt öfver
den. Om Svenska folkets historia kan man dessutom säga, att den liknar ett träd,
som, ur sin mellan klippor gömda telning, fritt och otvunget genom seklerna
utvecklat sig. Ingen parasit växt har ännu utsugit dess urgamla märg: ingen påtrugad
ymp gifvit det främmande löf och blommor. Väl har stormen någon gång brutit här
och der en gren; men kronan susar ännu frisk i vinden och krigets örn hvilar ännu
i dess topp.

Några ord ur den Anmälan, med hvilken planen för detta verk framlades, taga
vi oss friheten att här upprepa: »Den som forskar öfver försvunna tider och vill
reda deras dunkla taflor, kan med stor vinst för sitt studium betrakta de bilder,
som ännu någon gång landtbons gömda hyddor framställa. I aflägsna provinser,
der ej en falsk odling hunnit gifva nya behof åt lefnadssättet eller ingjutit förakt
för gamla af förfädren ärfda seder och bruk, finner ännu fornälskaren rika ämnen
för sin forskning. Bland deras invånare vandrar han gerna. Han betraktar dem
såsom lefvande monumenter af förgångna tider. I deras språk hör han ännu en
gång ljuda emot sig toner at hans fosterlands äldsta modersmål, eljest förvaradt
blott i sagans dunkla skrifter; i deras boningar, lekar, lefnadssätt eller klädedrägt
möta honom drag, hvilka väcka erindringar om hvad historien förmäler från
längesen förgångna tider. Den vördnad, med hvilken son eller fader bevarar, i den
ärfda hyddan, ärfda bruk och vanor, förklarar möjligheten af en sådan genom
sekler fortgående tradition. Sverige är ännu, kanske mer än något annat land i
Europa, rikt på dessa, hvilka jag ville kalla lefvande fornminnen. Likväl börja de
äfven der att småningom utdö; och det karakteristiska hos allmogen bortblandas
och fördunklas af den inverkan, som härmningen från högre folkklasser på
densamma utöfvar.»

Denna sista, tyvärr! sanna anmärkning uppmanar hvar och en, som nitälskar
för kännedomen af Nordens fornverld och för allt hvad i en närvarande stund
påminner om en förfluten, att snart samla de försvinnande dragen; att med konstens
tillhjelp afteckna de ännu qvarstående formerna, innan tiden, hvars skepnad vexlar
lik Protei, hunnit gjuta sig i nya.

Vår vandring bland landtbons enkla hyddor börja vi med Dalarne, Svenska
frihetens fosterjord, det land, ur hvars skogar i farans stund Sverges räddning så
ofta utgått, och hvars allmoge i seder, lynne och lefnad ännu bevarar mycket af det
fria, öppna och redliga, sora fordom så skönt utmärkte Nordens söner. Vår väg
leder oss genom Thorsång, Leksand, Rättvik, Mora och Elfdalens socknar.

*


DALARNA.

ORNÄS.

I södra trakten af Dalarna, Thorsångs socken, 1¼ mil vesterut från Fahlun,
omkring 22 mil frän Stockholm, på en högland udde vid stranden af sjön Runn, ligger
denna i Svenska frihetens historia, namnkunniga herregård. Bland de många orter
som genom Gustaf I:s märkvärdiga ungdomsöden blifvit för svenska hjertan dyrbara
och heliga, intager denna ett utmärkt rum. Den händelse som gifvit den ett
sådant värde är följande.

I skymningen en November-afton år 1520, omkring helgomässotiden, satt i
hvardagsstugan vid öfra ändan af det långa ekbordet då varande ägaren till Ornäs,
den rike och mäktige Arendt Pehrsson (Örnflycht), och samtalade förtroligt med
sin hustru, Barbro Stigsdotter, af slägten Svinhufvud. Rummet upplystes endast af
en väldig brasa, som sprakade ur den stora och öppna spiseln, omkring hvilken,
som då sed var, husets tjenstfolk satt i en halfcirkel och arbetade; pigorne spunno
eller sydde; drängarne slöjdade och några gamla tjenare i en vrå bundo på
fiskredskap. Öfver dörren och på sidorna om den hängde bågar, spik-klubbor, pil-koger
och spjut, och nederst vid golfvet stodo yxor lutade mot väggen. Arendt var just
nu sysselsatt att i förtroende för sin hustru berätta de förskräckliga tidningar från
Stockholm, hvilka han kort förut hört af Brun Bengtsson på SätraDå kungsgård, nu staden Säter. Invid staden och det vackra Bispberget ligger
den på naturskönheter så rika Sätersdalen. , hennes 
systerson och Konung Christierns Befallningsman öfver Bergslagen och Dalarna: huru
Konungen vid sin kröning hade, på ErkeBiskop Trolles anklagelse, låtit på Stockholms 
torg halshugga öfver nittio män, andliga och verldsliga, till största delen af
Rikets förnämsta slägter: huru han öfverallt efterspanade Sturens anhöriga och
vänner, som undsluppit hans hämnd, och hade äfven upp i Dalarna afsändt bud,
synnerligen med befallning att uppsöka och fängsla den unge Gustaf Eriksson, hvilken
troddes dit hafva tagit sin tillflykt, sedan han försvunnit från sin fäderne-gård
Räfsnäs i Södermanland; ett högt pris vore utlofvadt för den, som kunde bringa honom
lefvande eller död i Christierns våld.

Han hade nyss slutat sin berättelse, hvilken hans hustru med knäppta händer
och klappande hjerta afhörde, då dörren öppnades och en ung man, omkring 30 år
gammal, med raska steg inträdde. Han bar en yxa på axeln och var klädd, som
dalkarlar då brukade, hvilka gingo omkring på bygden att söka arbete, med rund
hatt, kort jacka och håret tvärt afklippt omkring halsen. Hans stolta blick och
ädelheten i hans väsende väckte Arendts uppmärksamhet, hvilken äfven tyckte sig
igenkänna främlingens anlets-drag. Denne nedsatte sin yxa vid dörren, steg fram
till Arendt och begärde ett enskildt samtal. De åtföljdes i ett sidorum och här
yppade den främmande att han vore den af Christiern förföljde Gustaf Wasa: han
påminte Arendt deras vistande tillsammans vid Upsala Akademi och de strider de
delat under Sten Sture den yngres fana; han fordrade nu med vänskapens och
gästfrihetens rätt beskydd, och uppmanade honom att medverka till Fäderneslandets
räddning. Gustaf berättade: att sedan hans far och svåger fallit för bödels-yxan
han sjelf nödgats, oaktadt Christierns lejdebref och den säkerhet som Christina
Gyllenstjerna vid öfverlemnandet af Stockholm för honom utverkat, dölja sig i den
förklädnad han nu bar. Arendt tycktes afhöra honom med deltagande; han utforskade 
hans afsigter, ingick i hans förslag och lofvade honom allt bistånd, som han
möjligen kunde åstadkomma. Han förde Gustaf öfver gården till loftsbyggningen,
der han, sedan de gått uppför en hög vindeltrappa, anviste honom vid ändan af en
lång gång ett rum (Fatburen), der han bad honom med trygghet hvila sig; han ville
sade han, emellertid inhämta grannarnes tanka.

Arendt hvälfde dock inom sig helt andra planer än Gustafs räddning; det
pris som var satt på dennes hufvud, och det anseende han, genom Gustafs
fängslande, hos Konungen hoppades vinna, retade på en gång hans girighet och hans
ärelystnad. Han for genast till sin granne Måns Nilsson (Svinhufvud), upptäckte,
hvilket dyrbart rof lyckan gifvit i hans händer och hvad bruk han tänkte deraf
göra; men denne redlige man afskydde ett våld mot den i norden så heligt hållna
gästfriheten, och afrådde honom från sitt företag. Arendt missnöjd lemnade honom
och for, utan att stanna, tvert genom sin gård, söder ut till Sätra, der han af
Brun Bengtson hoppades att finna mera beredvillighet, hvilken icke heller uteblef.
Denne gjorde sig straxt färdig att med beväpnade män skynda till Ornäs och gripa
Gustaf. Men den säkerhet, i hvilken de trodde sig hafva sin flykting, och glädjen
öfver den vinst de skulle skörda af dess lätta tillfångatagande, gjorde, att de
tillbragte den sena aftonen och en del af natten mellan fyllda bägare och uppbröto
först morgonen derpå. Gustaf hvilade emellertid sorglös: men hans och Sverges
skyddsengel vakade. Arendts hustru, ehuru tillhörande en slägt, i allmänhet
tillgifven Christiern och Danmark, hade fattat medlidande för den förföljde Svenske
Ädlingen. Hon hade sett sin man, då han for genom gården, med brådskande ifver
taga vägen till Sätra, och väl bekant med hans karakter, anade hon hans afsigt.
Hon befalte derföre genast en dräng, på hvilkens trohet hon kunde lita, att under
natten sätta häst och släde i ordning och tidigt om morgonen hålla dem vid yttre
sidan af det hus der Gustaf hvilade. Långt innan dagen ljusnade väckte hon denne,
berättade i hvilken fara han sväfvade, det medel till räddning hon beredt och rådde
honom att fly norrut till Svärdsjö, till Presten Jon, hvilken hon kände som en
redlig man. Rörd och tacksam mottog Gustaf hennes förslag. Ännu återstod dock
en svårighet, huru han skulle komma ner från öfre våningen, ty åt gårdssidan, der
trappan var, vågade hon ej föra honom, af fruktan att någon bland tjenstfolket
skulle blifva dem varse. Med tillhjelp af en flera alnar lång handduk, sådan som
då brukades och ännu ses någon gång i aflägsna bondgårdar, hissade sig Gustaf
lyckligt ner till sin släde. Knappt var han i säkerhet, förrän Arendt Pehrsson och
den kungliga fogden med 20 beväpnade män stormade in på gården, då de med
harm och raseri funno sitt rof borta. Barbro förebar, att Gustaf redan aftonen
förut saknats, utan att någon visste hvart han tagit vägen. En tradition berättar
att Arendt sedermera aldrig kunnat tåla sin hustru, och aldrig velat lefva med
henne.

Den byggning, ur hvilken Gustaf på detta sätt räddades, är till våra dagar
med omsorg bibehållen. Dess inre sida åt gården visar Pl. 4. Den är uppförd
af rundt, otäljdt timmer, med öfre våningen (eller det så kallade loftet) på ömse
sidor framskjutande utom den nedre; ett byggnadssätt, som i de gamla sjelfhämdens
tider tyckes vara beräknadt på försvar, då huset nära får karakteren af en borg.
Den höga trappan leder till en gång, hvilken löper längs efter yttre sidan af öfre
våningen. På norra ändan är det rum, ännu Fatburn Af gamla Svenska ordet Fat, som betyder kärl, kläder och i allmänhet dyrbarare
husgeråd, samt Bur, hus, kallades så det rum, der gårdens ägare förvarade sina
helgdagskläder (Garderobe), hvilket tillika var främmand-stuga. Ännu är ej ovanligt, i synnerhet
i Sverges norra provinser, att en resande, som besöker någon aflägsen bondgård, föres
att hvila i ett rum, som de kalla Herr-stugan, der mannens och hustruns helgdagskläder
hänga, husets silfver och dyrbarheter förvaras och grannt målade linneskåp pryda väggarna. kalladt, dit Gustaf fördes;
och den säng står der ännu qvar, i hvilken han öfver natten hvilade. Ornäs
sednare ägare har här samlat, såsom till ett Museum, flere dyrbara minnesmärken af
Gustafs vandringar i Dalarna, I öfre hörnet af rummet står han sjelf, i en målad
träbild under en himmel, med handen hvilande på den Svenska Bibeln, sådan den
år 1541, på hans försorg, först utkom. Ett fickur af mässing hvilket han burit,
en bössa med hjullås på hvilken synas bokstäfverna G. S. G. R., jernhandskar,
vapen och dryckeskärl från denna tid visas den resande, hvilken äfven säkert med
nöje betraktar det porträtt af Gustafs räddarinna, som här förvaras. Omkring
dörren till rummet synas några stela illa skurna träbilder, hvilka, beväpnade och
klädda i den tidens drägter, föreställa de Dalkarlar, som i Gustafs öden haft något
närmare deltagande. De stå här som hans lifvakt, symboler af den trohet Svenska
Allmogen i alla tider för sina konungar visat. Med sitt ringa antal tyckas de äfven
vilja påminna kommande slägter, hvad få krafter Försynen behöfver att ur slafveri
rädda ett folk, hvars sinnen ännu ej blifvit förslafvade. Bland dessa bilder är äfven
Morakarlen Engelbrechts, densamme som på skidor sändes till att uppsöka och till
de ångrande Dalkarlarna återföra Gustaf, då denne, misströstande efter det
vägrande svar han i Mora erhöll på sin första begäran om hjelp, var på väg att lemna
sitt olyckliga fädernesland och redan hade hunnit till Lima, en gränssocken mot
Norge. Engelbrecht stridde sedan troget och tappert för fäderneslandets sak. Vi
hafva med hans bild prydt titelbladet till detta arbete, der Artisten föreställt honom
omgifven af en vild nordisk bergstrakt, sittande på en klippa, i den drägt hans
träbild på Ornäs bär och hvilken kanske är sådan som den bars af de sexton 
Dalkarlar, hvilka Gustaf till sin lifvakt utvalde. Han är klädd i kort hvit vadmalsrock
med gröna uppslag och röda kanter samt hatt med hög spetsig kulle; han stödjer
sig på sin enkla men väldiga dalbåge, och pilkogret hänger vid hans sida.

LEKSAND.

Innan vi, med anledning af de fyra här meddelade teckningar öfver denna Sockens Allmoge, gå att närmare beskrifva dess utmärkande egenheter, vilja vi förutsända
några få, för Dalarna i allmänhet gällande karaktersdrag.

Landet omkring Dalelfvens tvenne stora grenar, den Östra och Vestra, hvilka
från närbelägna källor i Norska fjellen, efter ett långt, böjdt, af skogar och
bergstrakter åtskildt lopp, sammanflyta vid Djuras i Gagnefs socken — är hvad man i
egentlig mening kallar Dalarna, hvilka derföre delas i Öster- och Vesterdalarna, så
väl till folkets lynne, som landets natur, betydligen olika. Österdalarna, i hvilkas
sydliga trakt Leksand först möter, äga, omkring elfven och der de omsluta
de stora Orsa- och Siljans sjöar, mera öppna och rymliga slätter (såsom
vid Mora) samt njuta, ehuru nordligare än Westerdalarna, en mildare luft än de.
De sednare deremot, med betydligt högre läge öfver hafvet, trängre dalar och
närmare granskap till fjellen, hafva hårdare klimat och äro oftare blottstälda för vårens
och höstens förstörande nattfroster. I lynnet skilja sig äfven dessa båda trakters
invånare. Vesterdalkarlen är mera lätt och gladlynt samt har i sina seder mycket
som liknar Norrmännen. Dess lekar äro mera lifliga. Den vackra Hallingdansen,
en, som namnet utvisar, Norsk nationalpolska Af Hallingssocken i Norrige: dansas äfven i Jemtland och Wermland. Den
är en slags hastig vals med svåra, ofta konstiga brytningar och af stor skönhet då den
väl utföres., får man der se utföras med en
förvånande ledighet och vighet i språng och rörelser. Österdalkarlen deremot
förefaller mera tung och allvarsam. Men äfven inom dessa områden, ofta mellan
närgränsande socknars allmoge, röjes i seder, bruk, själsförmögenheter och till och med
kroppsbildning (såsom mellan Rättvik och Mora) en så stor olikhet, att man skulle
nödgas antaga till dess förklaring flere i de äldsta tider hit skedda invandringar
af olika folkstammar, hvarom likväl våra fornhäfder icke lemna någon upplysning.
Dessa skiljaktigheter, som äfven betecknas af socknarnes olika klädedrägt, underhållas
ännu sorgfälligt, synnerligen derigenom att giftermålen vanligtvis inskränka sig inom
socknen, ofta byn. Byarne äro här mycket stora och folkrika. Ungkarlarne i en
sådan tillåta ej gerna att en främmande der friar, om han ej genom föregånget
öppet tillkännagifvande af sin böjelse och passande välfägnad förstått att dertill vinna
deras bifall.

De för denna allmoge gemensamma karaktersdrag äro öppenhet, Svenskt allvar,
redligt sinne och ett ljust, ofta skarpt förstånd, hvilket icke sällan framlyser i deras
qvicka och fintliga svar. Med yttre sträfhet förena de en varm känsla för billighet
och rättvisa. Deras kärlek till frihet yttrar sig i en lugn vaksamhet öfver egna
rättigheter, utan småaktig afundsjuka öfver andras företräden. Tycket för det
kraftfulla, ofta hårdt allvarliga gör, att de snarare fördraga utbrott af manligt våld
än ett kallt, med afsigt yttradt gäckeri. Då, med få undantag, hvarje jordbrukare
i denna trakt äger sjelf det hemman han odlar, gifver detta honom, huru litet det
än må vara och knapp den bergning han deraf drar, en känsla af sjelfständighet
och oberoende, som återspeglar sig i hans lynne, seder och handlingar: sådan är
den anda, som äfven den minsta del af fosterjorden ingjuter i sin ägares bröst.
Vid de täta hemmansklyfningarna mellan sönerna i ett hus uppkomma ofta så små
lotter, att af dem, för nya ägaren, ingen full besutenhet kan vara att hoppas, äfven
med ansträngd och ökad odlingsflit — utan han måste tillgripa binäringar; men så
stor är dalkarlens kärlek till fosterjorden, att han högre än penningvinst värderar
äfven en ringa arfslott i fadershemmanet och sällan med fri vilja säljer en jordteg.
Obekant med umgängesspråkets stela, ofta löjliga fordringar, helsar han ännu alla
med det förtroliga Du: likväl behåller knappt någon Svensk allmoge mera aktning
för sina Styresmän, Prester och Domare. Icke sällan röjer denna sig i en
sjelfmant frivillig uppmärksamhet. När Landshöfdingen vid någon embetsresa eller
Häradshöfdingen för att hålla ting komma till en socken, sedan det blifvit mörkt,
möta dem ofta skaror af Dalkarlar hvilka på längre eller kortare afstånd från
kyrkan eller byn skynda att med bloss upplysa deras väg. Antalet af sådana
fackelbärare är stundom rätt betydligt.  Van att kämpa med faror och nöd äger
Dalkarlen en stor rådighet vid ovanliga händelser och beräknar lugnt kraften af sin
verksamhet. Ännu som fordom Då franska Ambassadören D’Avaux, i drottning Christinas tid, under en resa
till Dalarna besökt Tuna socken, som då hade 1,400 invånare, blef han förundrad
att der finna, huru samma bonde kunde förrätta sitt smide, kunde timra, snickra, göra
skor, kläder o. s. v.; hvarföre han vid återkomsten till Stockholm roade sig att säga,
att han i Dalarna funnit en socken som hade 1,400 smeder, 1,400 skräddare,
skomakare, timmermän, murare o. s. v. — Se Sahlstedts Tuna Minne, Sid. 113.
 utmärker honom hans stora skicklighet i
handaslöjd. Denna sätter honom icke allenast i stånd att åt sig sjelf förfärdiga alla till
ett landtbruk eller hushåll nödiga saker och verktyg, utan äfven att genom
föryttrande af sådana till andra provinser, bereda sig lönande binäringar. Dalplogen är
för sin godhet allmänt berömd och eftersökt. I Mora socken förfärdiga bönderne
väggur till betydlig försäljning. I tvenne af denna sockens byar Östnor och Öna
sysselsätter och föder denna tillverkning, jemte åkerbruket, de flesta hushållen till
ett antal af omkring 70. Urtaflorna målas och ritas, med väl formade siffror, af
bondflickor. Elfdalsbon, som i synnerhet utmärker sig för slöjdflit och händighet,
förfärdigar väfskedar, hvilka ofta utom Riket afyttras; och de arbetare, som vid
porfyrverket tillhugga pjeserna, innan de slipas, äro bönder, som mellanåt sköta sin
jord. Laggkärl, korgar, skåp, båtar, spinnrockar göras med stor skicklighet i flere
socknar, och smärre smiden, såsom liar, halster, pannor m. m. isynnerhet i
trakten kring Hedemora. Oaktadt den stora öfverbefolkning, hvaraf i synnerhet de
egentliga Dalsocknarna lida, skulle denna skicklighet i mekaniska yrken och det
trägna arbete, som på jorden användes, likväl kunna sprida bergning och välmåga,
om ej förfärliga missväxter så ofta förstörde för Dalkarlen alla på jordens
afkastning fästade förhoppningar. Då måste han i hungersnöden tillgripa trädens bark,
att deraf bereda sig en usel näring: lycklig om styrelsen, af en faderlig
omtänksamhet, bereder honom tillfälle att, mot ett billigt framtida återgäldande, erhålla
understöd af spanmål. Detta måste han dock sparsamt begagna, att ej en nöd af
ökad skuld må tillkomma till den, som en oblid himmel vållat. Några
märkvärdiga bevis, hvad ringa hjelp denna allmoge behöfver för att vid sådana tillfällen
räddas, anför Landshöfding Järta i sin förträffliga Berättelse om Stora
Kopparbergs län, (Fahlun 1823) från hvilken äfven flere här meddelade underrättelser
äro hemtade. Han berättar, att för en socken med en folkmängd af öfver 900
personer, var utdelandet af 65 tunnor råg och korn tillräckligt att afvärja nöden i
ett fjerdedels års tid. I sådana hårda år äro äfven utvandringarna att söka arbete
talrikare. Dessa ske vanligtvis tidigt om våren, då såningen hemma öfverlemnas
åt den ålderstegne fadren, åt hustrun eller någon granne: mot hösten sker
återvandringen.

Dalkarlens lefnadssätt är i allmänhet ytterst tarfligt. Säd till gröt eller bröd
är hans förnämsta födoämne; tre eller fyra strömmingar med något potates ett
middagsmål. Brännvin och dricka finnes vanligtvis ej hemma i huset, utom hos de
förmögnare. Till högtider brygges särskildt så kalladt högtidsdricka. I Dalarna,
äfvensom i Rikets Norra provinser, nyttjas ett slags bröd, kalladt tunnbröd,
hvilket utbakas till stora kakor tunna som papper, och hopvikes sedan det gräddats.
Till detta bröd begagnas vanligtvis korn eller hafremjöl, någongång, i synnerhet i
Rättvik, ärtmjöl. I de fattigare socknarna måste alltid, äfven i goda år, invånarne
blanda något bark i sitt bröd.

Den gamla nordiska gästfriheten håller Dalkarlen ännu i helgd och villigt
öppnar han för den främmande sitt tarfliga matförråd. Han anser som en ohöflighet,
att fråga efter den främmandes namn, innan denne njutit något af hans bord. —
Denna sed är bevarad från de tider då åtnjuten gästrätt gaf skygd och säkerhet
äfven åt en fiende som begärt den, och då man fruktade, att vid upptäckten af ett
hatadt namn råka i frestelse att bryta mot gästfrihetens heliga lagar. I Särna
socken i Westerdalarna brukade förr bonden, då han om sommaren med allt sitt
folk flyttade från byn ut i skogen till sina fäbodar, att upphänga vid sin stugudörr
en tafla, på hvilken han tillkännagaf, under hvilken sten vid gården nyckeln till
visthuset låg gömd, på det att den trötte eller hungrige vandraren skulle, äfven under
hans frånvaro, finna i hans hus hvila eller förfriskning. ”Men” — yttrar sig
Hülphers, som i sin Resa i Dalarna anfört detta vackra prof på gästfrihet — ”de
hafva nu blifvit försigtigare.”

Klädedrägten, som vexlar i de flesta socknar, är äfven inom hvarje sådan till
vissa delar olika vid olika tillfällen och högtider. Klädförrådet i ett Dalkarlshushåll
är derföre temligen dyrbart, ofta dyrbarare än en ståndspersons, samt utgör en
betydlig del af det lösa boets värde. Klädstugorna äro icke sällan fullsatta kring
väggarna med klädespersedlar, till det mesta dock af egen tillverkning. Qvinnorna
i Leksand och Mora utmärka sin förmögenhet bland annat med antalet af veck på
kjortlarna; och i sistnämnde socken bör en högtidligt klädd kullas lintyg synas
nedanför kjorteln en eller flere tum.

De fyra bilder af Leksands allmoge, som i detta verk äro tecknade, upptaga
de förnämsta skiftningarna i deras klädebonad, jemte det att de uttrycka på det
noggrannaste de karakteristiska dragen i deras ansigtsbildning, växt och ställning.
Af de till första häftet hörande, visar Pl. 2 tvenne Leksandboer i vinterdrägt, som
äfven är den vanliga, i hvilken de synas, då de vid sista vinterdagarne till rikets
södra provinser nedvandra att söka arbete. Karlen är klädd i fårskinnspels,
skinnbyxor, hvita ullstrumpor, röd halsduk, hatt med vida bord och låg kulle, omkring
hvilken äro lindade hvita Vanligtvis äro de hvita med invirkade svarta prickar. bomullsband, som sluta sig i en klase af bollar. Han
stödjer sig på sin en och en half aln långa famnstake, hvilken ger tillkänna, att
han utvandrat att söka arbete med läggning af stenmur eller med dikning, i hvilka
båda fall han behöft den En sådan arbetare vid sitt dike, hvilande sig mot spaden, föreställer Pl 5. — 
Det uttryck af kraft och arbetsförmåga, som artisten gifvit denna lyckligt tecknade figur,
undgår visst ingens uppmärksamhet.. — På ryggen bär han sin matsäck, hvilket ord
Dalkarn uttalar maschen, och, lindad omkring den, sin svarta rock, hvars röda
foderkant vid halsen framskymtar. Qvinnan, som utmärkes af sin svarta veckade
yllekjortel, bär utanpå sin skinntröja en annan af svart ylletyg något kortare, att
pelsens bräm (kalladt paffs) synes nedom samt vid händerna och halsen — en
hufvudomständighet, som alltid iakttages vid denna drägt. Hennes hufvudbonad är här
den vanliga vintermössan eller lufvan.

Pl. 3 i första häftet ger en föreställning om den allmänna söndagsdrägten
Dess hufvudfärg är svart. Leksandskarlens rock sluter sig efter lifvet, då deremot
Mora- och Rättviksbonden har den vid och hängande. Strumporna äro vid knäna
uppfästade med blåa band, hvilka vid yttre sidan nedhänga och sluta sig i röda
tofsar. Med dylika äro äfven deras skor hopknutna under klaffen, af dem kallad
plösen.

Pl. 6 visar sluteligen sommardrägten och tillika karlarnas förnämsta
högtidsrock. Den, äfvensom vesten, är blå med röda kanter. På axlarna har den ett
gult sillkesbroderi såsom epauletter och framtill vid nedersta häktan ett dylikt,
liknande ett spänne. Till denna drägt hör hvit långhalsduk, hvars ändar under
knuten lägges i bredd nedåt, innanför vesten. Qvinnan i linntygsärmar och snörlif och
halsduken med messingsspänne hopfästad, bär i handen sin psalmbok, omlindad af
af en blårutig näsduk, som derföre heter boklappen. Under förklädet framskymtar
den grannt utsydda kjortelsäcken. Hennes hufvudkläde, kantadt med en spets,
tyckes betäcka hufvudet och derigenom utmärka, att hon är gift. Kullorna, eller de
ogifta, bära äfven hvitt hufvudkläde, men öppet i nacken, så att det låter se den
omsorgsfullt lagda och med lysande band omvirade hårflätan; det kallas då timb.
En kullas hårklädsel för kyrkogången upptager mycken tid. Bruket af olika
hufvudbonad för gifta och ogifta är med få undantag allmänt i Dalarna; det
förekommer äfven i andra trakter af Sverge, såsom i Vingåker Walter Scott anför, i noterna till sitt poem Lady of the Lake (3:dje Sången),
en dylik sed äfven i Skottland. Flickorna der, då de gifta sig, utbyta sina bandprydda
hårflätor (snood) mot ett hufvudkläde (toys). I allmänhet igenkänner man hos
Dalallmogen många af de Skottska seder, som denne ryktbare författare målat.. Förklädet, som i
Leksand får namn af Magd, har der en viss betydelse i anseende till färgen, hvilken
bestämmes af olika årstider eller högtidsdagar. I sorg nyttjas gult Chinesernas sorgdrägt är gul., men för
öfrigt grönt eller blått, stundom randigt: det är vanligtvis af chalong eller
hemmaväfdt tyg. Äfven lifstycket är af chalong eller hos de förmögnare af siden.
Qvinnorna, likasom karlarna, bära icke sällan knif vid sidan. Pl. 6 visar äfven en i
Leksand bruklig kyrkchaise, med pall eller mindre säte framtill för barnen. Denna
teckning ger dessutom i bondens förnämt vänliga utseende och den beskyddande min,
med hvilken han lägger sin hand på gummans axel (hon tyckes nyss hafva nigit)
en åskådlig föreställning af en Nämndemans värdighet och anseende.

Vi vilja, i anledning af detta, här anföra den sed, med hvilken ett ordinarie
Häradsting i Leksand plägar upplösas. Häradshöfdingen skall då bestå öl åt
Nämnden. Hvarje Ledamot har framför sig en träskål med grepe, fylld dermed.
Denna, sålunda till dryckes-rätt förvandlade domstol, presideras af Häradshöfdingen
och sitter, som förut, kring Tingsbordet. Högtidligheten begynner dermed, att
hvarje nämndeman i sin ordning tar upp, den ena efter den andra, en vers ur
psalmboken. Dessa verser, ur serskilta psalmer, sjungas af menigheten allt som de
upptagas. Derefter håller äldsta Nämndemannen ett tal, som han skrifteligen
författat, vanligtvis af religiöst innehåll. Det tjenar till inledning för Konungens skål,
som drickes under musik af en eller flere spelmän, hvilka fått sin plats i ett hörn
af Tingssalen. Sedermera proponerar samma Nämndeman serskilta skålar för
personer af Kongliga huset, Landshöfdingen, Häradshöfdingen, Socknens Presterskap
m. fl., samt Sluteligen för sina medbröder i nämnden.

I afseende på denna Allmoges fester, är Julen här, som i Sverges öfriga
provinser, årets förnämsta högtid och firas med åtskilliga lekar och lustbarheter, af
hvilka många ännu påminna om dess hedniska ursprung — glädjen öfver den
nyfödda Solens (Balders) födelse, hvarföre den också firades vid årets längsta natt —
modernatten, men blef först af Norrske Konungen Håkan Adalstens Fostre, med
några dagars framflyttande, förvandlad till Kristi födelsefest, som i Församlingens
första sekler inföll den 6 Jan., heliga tre Konungars dag. Då dess nöjen för öfrigt
äro nära de samma i flera provinser, vilja vi till ett annat tillfälle uppskjuta
teckningen af dem och här i stället anföra några af de sedvanor, som vid ett bröllopp
förekomma. De äro i vissa delar olika nästan i hvarje socken af Dalarne.

Aftonen före brölloppet, kallad Bröskålsqvällen, som är lördag, börja gästerna
redan tidigt att samlas och ur åkdonen packas de bidrag till gästabudsförtäringen,
som de medfört, såsom smör, ost, skinka m. m.  På samma sätt som de Gamle medförde mat, då de samlades till sina offergillen.. I bröllopsgården och de
närmaste husen i byn inqvarteras de främmande. Bruden begifver sig nu, om byn är
aflägsen från kyrkan, till kaplansgården att der i tid följande dagen iklädas sin
skrud. Derifrån, öfver kyrkvallen sker också det egenteliga brudtåget, sedan
brudgummen ridande med bröllopsskaran hunnit ankomma. Någon gång klädes bruden
hemma, då hon åkande beger sig till kyrkan. Vid kaplansgården ordnar sig tåget.
Först går kyrkvaktaren eller spögubben med en liten käpp eller piska i handen, näst
honom spelmännen och derefter brudgummen klädd i den högtidligaste drägten,
beledsagad af någon ansedd man inom hans slägt (kallad Brudsven eller Reduman)
eller också af soldaten i Roten, samt åtföljd af en skara brudridare, Efter dem
uppträda brudpigorna, 8 eller 10, i en serskilt drägt, nära lik den, i hvilken bruden
sjelf visar sig i kyrkan nästföljande söndag, då hon heter Ungbrud. De bära gröna
kjortlar, svarta tröjor, om halsen flera rader glasperlor och på fingrarna många
förgylda silfverringar med hängande berloquer. Hufvudet är bart, utan timb, och
från den i ring kring hjessan lagda flätan nedhänga brokiga sidenband ofta med
guld- eller silfverkanter. Endast i hufvudets klädsel är brudpigornas drägt olika
ungbrudens, hvilken, såsom gift hustru, bär hufvudet alldeles betäckt af den
så kallade hatten, som för tillfället vanligtvis är prydd med spets och baktill hopfästad
med gröna sidenband. Klaffarna på en ungbruds skor äro utsydda och de blå
banden, med hvilka de hopfästas, fullsatta med tennperlor. Efter brudpigorna kommer
bruden, följd af brudsätan eller brudfrämman, merendels någon gift qvinna af
hennes nära anhöriga. Bruden bär öppen förgylld silfverkrona (kyrkans tillhörighet
som för dagen utlånas) utsirad med silfverblad och glimrande prydnader. Från
denna nedhänga kring halsen bland det utslagna lockade håret mångfärgade
sidenband. Stundom nyttjas ej eget hår, utan kronan fästes på en peruk af lin, hvilken,
nedfallande på axlarna, skall föreställa gullgula lockar. Flera hvarf färgade
glasperlor och annan prydnad betäcka halsen. Broderade handskar och en grannt
utsydd bröstlapp, fästad på den gammalmodiga svarta sidenklädningen, äro äfven
nödvändiga delar af hennes skrud. Spelmännen stanna vid kyrkdörren och vigseln
förrättas före gudstjensten. Vid brudskarans, på dalspråket Brudkärreds Ordet Brudkärred är antingen sammansatt af ordet kärra, då det betyder
brudfärd, eller ett lenare uttal af Brudskara, då a i daldialecten oftast ljuder som det engelska a. I allmänhet är anmärkningsvärdt, att i det gamla dalspråket (hvilket dock
numera bibehåller sig genuint blott i Mora, Orsa och Elfdalens socknar, men har
lemningar i de öfriga) undvikes skarpare sammanstötning af consonanter, likasom i uttalet
af engelskan, t. ex. kolf uttalas kof, qvarn quänn, karl kall o. s. v. Af detta språk, den sista qvarlefvande ättlingen af Norrœna-tungan, skola vi framdeles lemna några prof.,
återkomst till bröllopsgården, möta på trappan brudgummens eller brudens mor samt
kokerskan (Redejan). Den förra leder brudlaget till bröllopsrummen, den sednare
för bruden till köket att smaka på maten, vid hvilken sed något skrock
sannolikt är fästadt. Vid bröllopsbordet intager bruden sin plats mellan presten och
brudgummen: soldaten vid Roten har alltid ett af högsätena; en märklig hyllning åt
krigsståndet. — Efter måltiden, som sker i flere rum, då hvart matlag sitter
omkring sin smörklimp, och sedan talen för de nygifta af presten äro hållna, går
bruden, åtföljd af brudsvennen och spelmannen, omkring bland gästerna, som ännu sitta
qvar i sina rum och räcker hvar en af dem en silfverskål, kallad Skänkkosa, fylld
med någon bättre dryck, vanligtvis öl. Sedan gästen tömt den, lägger han sin gåfva
på det fat som Redumannen bär, eller också förbinder sig till något understöd för
de nygiftas bosättning, och gåfvans storlek och beskaffenhet förkunnas laget
högtidligt af Redumannen. Under denna vandring, som kallas skänka, hvilket i deras
språk tycks vilja säga få skänker, uppstämmer spelmannen en egen melodie,
skänklåten. Någon gång ännu, ehuru ej allmänt, plägar bruden, då hon räcker
skänkkosan, nyttja dessa ord: ”sitt i Guds frid! det är min och min Dannemans skål.”
Efter skänkgången Äfven för andra än bruden kan under ett bröllop skänkning   anställas, såsom för brudsätan, spelmannen o. fl. börjar dansen, som presten med bruden öppnar. Den är
långsam: hvarje par rör sig omkring sin fläck med ett tungt steg mellan tvenne lättare,
en gravitetisk dactyl. Mot aftonen dansas bruden bort. Ett bröllop räcker alltid
flera dagar och ända till 300 personer kunna dervid vara samlade. Spelmannen
är vanligtvis den, som förlustar laget med allehanda gyckel och förklädningar.
Andra bröllopsdagen ger bruden skänker af band, vantar, tråd o. a. åt hvarje slägt,
i mån af dess gåfvor första dagen; då hemsläpa äfven ungkarlarna en hög gran,
som ställes midt på gården, för hvilket besvär brudgummen serskilt måste bestå
dem bränvin. På någon af de sednare bröllopsdagarna dansas brudgummen bort.
Då festen skall slutas, inträder kökssvennen i bröllopsrummet och med bedröflig min
framvisar för laget en tom kittel eller så (som de kalla björnen), eller också en
tunntapp, att dermed symboliskt framställa dryckesförrådets ömkliga tillstånd,
hvarefter gästerna åtskiljas.

FAHLU GRUFVA.

Vår vandring till Siljans öfre stränder afbryta vi här, för att med några ord
förklara den teckning, som Pl. 8 innehåller. Den föreställer en sida af Fahlu grufvas
stora dagöppning eller den så kallade Stöten. Det är ifrån den, som man vid
nedgången till grufvan först helt och hållet förlorar dagens ljus och skönjer det sedan
blott från öppningen af något schakt, som en svag aflägsen stjerna i den svarta
natten. Denna sänkning är omkring 40 famnar djup och 100 famnar lång. Den
uppkom af ett förfärligt ras år 1687, då, i följd af oklok sprängning, de trenne
serskilta nedgångar, som grufvan förut hade, sammanstörtade och för en lång tid
der afbröt allt arbete. Man berättar, att dåvarande bergmästarn Lybecker, när han,
af vissa för bergsmän märkbara tecken, befarade ett nära förestående grufras,
utgaf befallning att arbetet skulle upphöra och alla arbetare lemna grufvan. De lydde;
men då några dagar gingo om, utan att något hördes af, började de knota att vara
beröfvade sin arbetsförtjenst, och, när det oaktadt Lybecker fortfor i sin vägran,
utbrast deras missnöje i ett fullkomligt uppror. De beslöto, att utan hans tillåtelse
återtaga sina göromål, samlade sig med sina verktyg och stodo färdiga att nedstiga
— då grufvan nästan framför deras fötter sammanstörtade, och de med yttersta
lifsfara räddades.

Någon utförd beskrifning öfver denna urgamla grufva med sina fordom så rika
nu snart tömda kopparådror I Gustaf II Adolfs tid var årliga afkastningen i medeltal 20,000, i Carl XI:s
16 till 10,000, numera endast 4350 skeppund koppar. tillåter oss icke utrymmet. Vi hänvise till den förr
nämnde Hülphers Dagbok för äldre tider och till en af C. Lindenberg utgifven
Beskrifning öfver Falun och Stora Kopparbergs Grufvan. Stockholm 1804;
samt inskränka oss här till några få anteckningar.

Grufvan är nära 200 famnar djup. Man nedstiger till grannskapet af dess
botten på långsluttande tämmeligen beqväma trätrappor; de sista trettio famnarna
måste man gå på stegar. Arbetarne nedfara äfven i tunna, hvilken de vid vissa
ställen måste skjuta ifrån väggen, att den ej skall fastna och hvälfva. Ofta stå
deras qvinnor på kanten af tunnan med armen slagen om tåget och sticka på sin
strumpa under det de nedsväfva i det förfärliga djupet. Tvenne stora salar äro
öppnade i medlersta trakten af berget — den gamla och nya Rådsalen. Till den
förra nedsteg Gustaf III och skref med krita på väggen: Gustaf den 20 Sept.
1788, hvilka ord sedan inhöggos i klippan. Man har anmärkt, att det trävirke,
som i sjelfva grufvan är användt till byggnader, är mer än det hvaraf hela Fahlu
stad är byggd.

Det intryck, som vandringen i denna underjordiska verld lemnar, kunna inga
ord måla. Den djupa tystnaden, som råder på dess mörka vägar, afbrytes då och
då, än af gnisslandet från något uppfordringsverk, än af arbetarnes sång, hvilkas
bloss man endast ser sväfva omkring i Orterne, som lyktgubbar i natten: än af de
underjordiska vattnens dofva sorl, der de nedfalla i djupen. Stundom rullar ljudet
af ett bergskott långsamt fram efter gångarne; eller, då de lossas så aflägset att
man ej kan höra dess ljud, genomfar dock en nästan känbar darrning klipphvalfven,
som sluta sig om vandrarens hufvud. Stundom hör man helt nära sig en hemsk
knäppning, liksom lossnade ett klippstycke ur sin eviga fogning. Man känner att
man nalkas jordens hjerta och påminner sig skaldens ord:

	Der hör jag min moders pulsar gå.
		Dess hjerta slår,
		I dag som i går
		Som för tusende år;
	Medan slägten försvinna, som droppar i hafven. 

Innan vi lemna denna grufva kunna vi ej neka oss att anföra ett fynd af eget
märkvärdigt slag, som år 1719 der gjordes. Vid upptagandet af en ny, så kallad
Stollgång, emellan tvenne graffält, i en trakt som i mannaminne ej varit besökt,
funno några arbetare, på ett djup af omkring 80 famnar, kroppen af en död
yngling. Den var af vitriolsvatten och jordsalter alldeles genomträngd och förvandlad
till ett stenhårdt ämne, men med alla ungdomsformer fullkomligt bibehållna. Han
uppbars i dagen. Alla samlades att betrakta denna sällsamma mumie, som ingen
igenkände, ingen visste hvem han i lifvet varit. Länge förblef man i okunnighet
härom, tills bland de nyfikna som kommo att se honom, äfven en sjuttiårig gumma
framstaplade. Vid den första blick, hon fästade på stenbilden, brast hon i gråt.
Hon igenkände i honom sin fästman, som 59 år förut hade försvunnit, utan att
någon vetat hvart han tagit vägen. Sannolikt hade han ensam nedgått i grufvan och
der drunknat: hvarefter ett klippras tillstängt den ort der han omkommit. De
försvunna 50 åren hade öfver hennes utseende gjutit ålderdomens alla uttryck, men
hennes yngling, ur sin graf uppstånden, mötte henne med ungdomens drag ännu
fullkomligt bibehållna. Bilden förvarades någon tid vid grufvan, men då han sluteligen
började att vittra och falla sönder, blef han med stor högtidlighet begrafven i
Kopparbergets gamla kyrka.

RÄTTVIK.

Då man lemnar Leksands kyrka, hvars läge på en udde i Siljan är ett af de
vackraste i Dalarne och följer nordöstra sidan af sjön, vidtager efter en kort timmas
färd Rättviks socken. Den omsluter en stor af leende stränder omgifven, vik, af
hvars form den äfven erhållit sitt namn. Landet är här mycket tätt bebygdt.
Omkring viken, mellan vackra lunder och höjder, ligga dess flesta byar. De äro
merendels mycket stora och folkrika; Vikarby till exempel räknar öfver 90 grannar.
Jordens kalkartade blandning gynnar åkerbruket mer här än på någon annan trakt af
Dalarna: en omständighet som gör det sannolikt, att denna nejd blifvit tidigt odlad och
bebodd. Folket skiljer sig, både till lynne, utseende och klädedrägt, i många
märkliga drag, från sina grannar. Synnerligen visar sig denna olikhet vid jemförelsen
med Moras allmoge. Rättviks-bonden, med mera mörklagd hy, bredare och rakare
ansigtsform, röjer tydligen sitt ursprung af en annan stam. Växten är mager, knotig
och ovanligt lång, den längsta, som någon allmoge i Dalarna har. Klädedrägten,
som i fordna tider haft många utmärkande egenheter, hvilka småningom blifvit
aflagda, behåller dock ännu, synnerligen i sin form, mycket som skiljer den från den
drägt grannarna bruka, och som bevittnar en högre ålder. Så är det, både af
karlar och qvinnor allmänt iakttagna, bruket af vida, något öfver skon hängande
strumpor, eget för denna socken och sannolikt mycket äldre än det vanliga. Att
det i fordna tider varit gemensamt för flera trakter af Dalarna, bevisar Morakarlen
Engelbrechts bild från Gustaf I:s tid, hvilken vi på titelbladet till detta arbete
aftecknat. Sådana benkläder bära äfven de figurer, föreställande Göthiska fångar och
krigare, hvilka på basrelieferne af Colonna Trajana i Rom förekomma. Kullornas
hufvudbonad är, utom Timben, hvilken allmänt nyttjas i denna som i de flesta
andra trakter af Dalarna, en svart mössa, af siden vid högtidliga tillfällen, eljest af
kläde med röda kanter; till formen lik de finska och lappska mössorna. Karlarna
nyttja vanligen svart rock, men på helgdagar äfven blå. Då aflägges också det
breda med fyra eller fem söljor fästade lifbältet. Qvinnorna nyttja röda strumpor,
stundom hvita vid foten, karlarna deremot alltid blå. Till de förras sorgdrägt hör
svart förkläde.                                                                                  

Om Rättviks bonden, oaktadt sin långa resliga växt, i sitt yttre icke äger
några för serdeles skönhet märkbara drag, äro i denna socken kullorna deremot
vanligen serdeles vackra, och utmärka sig genom detta företräde framför qvinnorna
i andra trakten af Öster-DalarnaMen den vackraste af all Dal-allmoge är den i Malungs och Floda socknar i
Vester-Dalarna. Kullorna i synnerhet utmärka sig för ovanligt hvit och skär hy samt
lifliga och uttrycksfulla ögon.. Vi hafva i Pl. 7, andra häftet, aftecknat en
af dess skönheter, prydd i sin granna söndagsskrud och stadd på sin vandring till
kyrkan. Hennes gröna kjortel ger tillkänna, att hon som brudpiga för dagen är
kallad att deltaga i en bröllopsskara. Under armen bär hon ett kläde, i hvilket
hon inlindat sin Psalmbok. Det röda chalongslifstycket är framtill vid axeln knutit
med band, som utgå från ett af samma tyg gjordt serskildt axelstycke, hvilket äfven
någon gång är kortare än på vår teckning synes. Lifstycket brukas för öfrigt till
formen lika af både gifta och ogifta, men af de sednare äfven svart eller blått,
synnerligen på hvardagar.

Denna flickas drägt, äfvensom Rättviks allmogens i allmänhet, påminner oss
om ett gammalt Isländskt qväde kalladt Rigsmaal Upptaget af Rask i dess Edition af Sæmunders Edda och öfversatt af Afzelius,
Det är äfven serskildt utgifvet af Sjöborg i Lund. Jemför Geijer, Svea Rikes Häfder
första Del. sid. 487. Vi följa här Sjöborgs text., i hvars beskrifning på
Skandinaviens invånare under hedentimma vi igenkänna många ännu qvarlefvande seder
och bruk bland vår tids allmoge. Vi hoppas göra våra Läsare ett nöje, då vi
för jemförelsens skull anföra några stropher ur denna märkvärdiga sång, som till
våra dagar, ty värr! blott i ett fragment blifvit bibehållen. Den är en Allegorisk
målning af ståndens uppkomst i Norden och visar oss de trenne olika folk, som i
fornsagans tid bebygde våra dalar. Dessa voro nemligen: Trälarnes ätt, det
förtryckta, underkufvade folket; Böndernas, de fria jordägande, och Jarlarnes eller
Kungastammens, det herrskande. Guden Heimdal under namn af Rig
föreställes på en vandring besöka dessa trenne folkklasser. Först kommer han till
trälarnas bostad. De beskrifvas såsom fula, med mörk färg, skrynklig hud, lutad rygg
och långa hälar. De framlefva de ”tunga dagar” med mödosamt och föraktligt
arbete, såsom att släpa bördor, göda åkern, sköta svin, gräfva torf o. s. v. — en
teckning som tyckes antyda Skandinaviens urinvånare af Lappsk eller Jotisk stam,
antingen kufvade af de invandrande Götherna eller frivilligt säljande sig till dem
såsom lifegne. — Derefter besöker Rig en annan boning, den frie Odalbondens.

Härom heter det:

Rig gick framåt sedan,
Kom till ett hus;
Dörrn stod på glänt,
Eld brann å golfvet;
Hjon sutto derinne,
Hade att syssla.

Mannen slöjdade
Träd till vefbom:

Hans skägg var putsadt
Och lugg för ännet;
Trång var hans skjorta,
Spänne vid halsenSmockr a halsi, enligt Sjöborgs Edit., brukadt ännu af Bönderna i en trakt af Wärmland..

Der satt hans qvinna
Och svängde rocken;
Lagade till kläder:
Band om hufvudetSveigr i orig. är vidjeqvist, fläta. Vi ha redan nämnt om bruket bland Dalkullorna att inlinda band i hårflätan och så uppfästa den kring hufvudet. Se Pl. 10. Samma sed är i Wärmland.,

Smycke för bröstet,
Duk om halsen,
Dvergar på skuldrornaDvergar å öxlum. Detta uttryck kan antingen beteckna en bandprydnad, sådan som Rättvikskullan bär på Pl. 7, eller också ett broderi..

Om den son, som hon derefter med Rig födde, säges att han

Sveptes i linne,
Vattenöstes
Och kallades Karl,
Röd och blomstrande,
Ögonen glimmande.

Han började växa
Och väl trifvas,
Lärde oxar tämja
Göra Plogar,
Hus timra,
Sömn smida,
Göra kardor,
Och köra plog.

Till honom fördes som Brud den ”nyckelbehängda” Snör (den snälla).
Hon sattes under pell Egenteligen den slöja, kallad brudlinnet hvarmed Bruden betäcktes, såsom sed var hos Romarna och ännu brukas i Orienten, och hvilken slöja, under namn af pell, ett ord sora betyder fint linne, ännu förekommer vid bröllop i Skåne
Sannolikt är det också brudslöjan, som betecknas med den af band och
blommor prydda pell eller duk, som i de flesta Svenska landsorter under vigseln
hålles öfver bruden af Brudriddarne.. De delte ringar och byggde bo. Af dem äro alla
karlaätter komne. På sin tredje vandring ändteligen besöker Rig en Jarls boning.
Ur beskrifningen om denna och dess invånare vilja vi för jemförelsen med de
föregående anföra några drag. Rig, heter det, kommer till en sal. Dörrn var på
södra sidan, nästan tillyckt, prydd med en ring. Golfvet var strödt (med halm,
granris eller också sand, såsom i Skåne brukas). Der suto hjon, sågo hvarandra i
ögat, deras handarbete var lek. Husbonden böjde båga, snodde sträng, glättade
pilar; hustrun drog ut linne, stärkte ärmar och uppsatte hufvudbonad. Hon hade
smycke på bröstet, sid kjortel, blånadt linne, bröst ljusare, hals hvitare än
mjellaste snö. Hon lade den märkta, hvita duken på bordet, framtog tunna, hvita
hvetekakor, silfverbeslagna fat, fulla med fläsk! frukter och stekta foglar. Vin var i
kannor och beslagna bägare. Den son hon födde, sveptes i silke (ej i linne som
Bondesonen), vattenöstes Ett slags dop fans äfven i hedendomen. Då barnet vattenöstes, skulle någon dertill
vald person gifva det namn, hvilket kallades namnfesti; han var stundom äfven
förbunden till faddergåfva. Se Halfdan Svartes Saga Cap. 7. Harald Hårfagers
Saga Cap. 21 och 40 samt på flera ställen. och kallades Jarl. Håret var ljust, kinderna fagra,
ögonen hvassa som på unga ormar. Han växte opp, svängde sköld, snodde
bågsträng, skaftade pilar, red på hästar, drog svärd och öfvade sig i simmande.
Honom lärde Rig runor och erkände för sin son: han drog öfver fjällen till mörka
nejder, väckte örlig, vann riken och utdelade gods och gårdar. Hans brud blef den
smärta, hvita, glada Erna (ordet betyder den raska), en Herses dotter. Af
deras barn, hvilkas namn i qvädet alla utmärka något förhållande af börd, är Konr
(konung) den yngste.

Så äro, i detta ur djupa hedendomen sungna qväde, de trenne äldsta
folkklassernas olika lefnadssätt målade  Märklig är den sista till Norden komna stammens blonda utseende och dess i
sången antydda invandring från ljusare, varmare länder.. Vid beskrifningen på den unga Bondens
sysselsättning och slöjd, tro vi oss ännu se en tafla från våra dagar, och tycka
oss förflyttade till någon bondgård i Norrland eller Dalarna.

MORA.

Vi nalkas nu till sjelfva hjertat af Dalarna, och den trakt som en gång i fordna
dagar äfven var hjertat af Sverige — var den ort från hvilken, vid frihetshjeltens
röst, lif och mod åter tändes och utströmmade öfver det land, som för den
grymme Christierns slag låg tynande och blodigt. Vi hafva i Pl. 12 lemnat en
teckning af Mora kyrka och dess omgifning — en nejd evigt minnesvärd i Sveriges
häfder. Hit ankom Gustaf några dagar för Julhelgen år 1520, ständigt förföljd af
Christierns utsända efterspanare. I Mora prestgård emottogs han med välvilja af
Kyrkoherden Jacob Pehrson. Men denne vågade ej hos sig behålla honom. Han
fördes till den närbelägna byn Utmeland, der han hos Bonden Tomt Mats Larsson
gömdes i dess källare, och mat från Prestgården sändes honom. Men äfven här
söktes han af sina förföljare. En dag, då Bondens hustru var sysselsatt med
Julbrygden i den stuga der nedgången till källaren var, hörde hon Christierns folk
komma. Hon skyndade då att vältra ett bryggkar öfver källarluckan — och
lyckades således att göra äfven denna efterspaning fruktlös Öfver denna källare är det 1861 invigda Wasamonumentet upprest, och finnes den
ännu tillgänglig genom en lucka på golfvet.. Så låg Gustaf gömd,
tills han en dag under julhögtiden framträdde, och efter slutad Gudstjenst tilltalade
den på kyrkovallen församlade allmogen. Manligt ljöd hans stämma, och
Nordanvinden förde hans kraftfulla ord öfver fältet  Dalkarlarna uppmuntrades att bistå Gustaf äfven deraf, att det alltid blåste
Nordan då han tilltalade dem, en vind, som ansågs lycklig vid stora och vigtiga
företag.. Han beskref för dem Rikets
tillstånd: påminte dem hvad deras fader gjort under Engelbreckt och Sturarna,
uppmante dem att förena sig med honom, till fäderneslandets räddning och slöt med
dessa ord: “mina förfäders mod, mitt svärd och mitt blod — ty mer har icke
Tyrannen lemnat mig — är fäderneslandets, och fäderneslandets sak är min.“

Han erhöll väl ej genast af allmogen det svar, han hade hoppats, dock
förvärfvade han sig ännu många nya hemligen tillgifna vänner. Denna sinnesstämning
visade sig snart: ty då kort derefter en Dansk fogde, utsänd att gripa Gustaf, kom
till Mora, blef han af Rasmus Jute, en der bosatt man, öfverfallen och ihjälslagen,
— och då, under samma tid, Morakarlarna en dag från kyrkvallen sågo en tropp
ryttare af 100 man, komma tågande på isen uppåt Siljan och nalkas stranden,
sprungo de tillsamman och började med all kraft att klämta i kyrkklockorna,
såsom det brukades, då någon stor fara hotade. Vädret låg uppåt socknarna, och
från alla sidor nedströmmade skaror af beväpnade bönder från bergen. Prestgården, 
dit Danska hären tagit sin tillflykt, stormades; dörrarna uppslogos med stockar
och Danskarna kunde blott rädda sina lif genom en högtidlig ed, att ej tillfoga
Gustaf något ondt.

Vi hafva redan nämnt, huru denne, då han ej kunde förmå allmogen till
något enhälligt beslut, begaf sig bort på vägen åt Norrige — huru han återkallades, 
och af de utsände skidlöparne upphans i Lima socken nära gränsen. Det var
till Mora Prestgård han då återvände. Det var der han fann allmogen samlad sig
till mötes. På fältet derinvid mottog han som Rikets Höfvidsman deras ed om
trohet och lydnad, och der utdelade han de första pilar, bågar och spikklubbor åt
de trehundrade tappre, som anförda af honom nu skulle uttåga till fäderneslandets
räddning. Mot Christiern, beherrskaren af trenne riken, mot en Konung, befryndad
med Europas mäktigaste furstehus, mot ett välde, understödt af talrika och öfvade
härar, af flottor, fästen och borgar,— utvandrade från Mora slätter denna ringa,
oöfvade, illa beväpnade bondehop — för att åt verldshistorien gifva ännu ett stort
och lysande vittnesbörd, hvad ett folk förmår, som, lifvadt af kärlek till frihet och
sjelfständighet, reser sig att hämnas förtryck och våld och att återgifva åt en
förtrampad mensklighet dess kränkta rättigheterDå man sade Danske Biskopen Jöns Beldenacke, som med en här af 600 man,
vid Brunbäcks färja, mötte de nedtågande Dalkarlarna, att desse, när nöden
fordrade, kunde lefva af barkbröd och vatten, utropade han med häpnad: ”ett folk
som äter barken af träd och dricker vatten kan ej fanden tvinga, mindre någon
man. Gode Vänner! låtom oss hasteliga draga hädan!” — Den fruktan han yttrade
var grundad; oöfvervinnerligt är det folk, som kan umbära. Den som lärt att
kämpa mot naturens våld, fruktar ej heller menniskors. .

Med bestämd visshet känner man ej det ställe på Mora kyrkvall, der
Gustaf tilltalade Allmogen. Sannolikast har det skett från en, nu till hälften
nedsjunken jordhög, kallad Klockgropen; men ingen minnesvård betecknar ännu denna 
märkvärdiga plats. Nära derinvid och närmare stranden är det ställe, der Gustaf III
1788 höll sitt tal till Dalkarlarna. Det utmärkes af en torflagd uphöjning,
omgifven af ett staket och planterade träd. Vid Mora kyrka mottog äfven Konung Carl
XIV Johan en deputation af Öster-Dalarnas allmoge. Så många minnen förena sig
att gifva denna nejd ett värde, stort och dyrbart för hvarje Svenskt hjerta.

Men ej blott i sina minnen, äfven i sin natur är denna trakt märkvärdig.
Den hör till en af de skönaste inom Sverge. Det öppna odlade fältet kring kyrkan
och dess omgifvande Prestgårdar och många byggnader omslutes i norr af den
väldiga Dal-elfven, i söder af Siljan En naturmärkvärdighet vid Siljan är dess icke sällan sedda hägring (fata morgana).
Redan Hülphers omnämner förunderliga syner, som man på dess yta varseblifvit.. Denna vackra sjö, med sina ljusa stränder
och klara, lätta bölja, öppnar här de mest leende utsigter öfver byar, åkerfält och
lunder. På afstånd synes Sollerön, hvars kyrka nära vid stranden tyckes liksom
höja sig ur vågorna. De aflägsna blåa bergen begränsa sluteligen, likt en hög 
molnkrans, denna tafla, hvars total-uttryck är ett mildt, stilla majestät”Man tror sig försatt till Geneversjöns stränder” säger Schubert i sin Resa
genom Sverige, 3:dje Del. sid. 48..

På den teckning af kyrkans läge, som Pl. 12 lemnar, är det Dalelfven, som
till höger framskymtar vid de högstammiga björkarna; tätt framom kyrkan synes
prestgården; vattnet till venster är Siljan, och på den der utskjutande lummiga
udden är kyrkvallen med dess klockgrop belägen.

Några bilder af den allmoge som nu bebor dessa byggder hafva vi lemnat i
Pl. 10 och 11. I det under sin vandring samtalande par, som den sednare
framställer, hafva vi sökt återgifva uttrycket af det raska, kraftfulla och sjelfständiga
väsende som utmärker detta folk. Morakarln är i allmänhet starkt byggd, har hög,
hvälfd panna, fri och öppen blick. I sin drägt skiljer han sig genom sin hvita
hängande rock, och utslagna, ej rundt afklippta hår. Strumporna som nyttjas hvita,
hafva merendels en lapp af annan färg stickad vid hälen. Qvinnornas tröja är
äfven hvit och sluter ej åt lifvet, som i Leksand; de nyttja röda strumpor, men som
kring foten äro hvita. De ogifta (kullorna) utmärkas, utom af sin timb (se
ofvanföre), äfven af sin stärkta och fina ringkrage, hvilken likväl blott för kyrkogången
och vid högtidliga tillfällen begagnas. Jemf. Pl. 10.

I seder och lefnadssätt bibehåller detta folk ännu mycken renhet och
enkelhet; och den karakteristik vi redan lemnat öfver Dalallmogens berömvärda
egenskaper i allmänhet, torde här och i de omgifvande Elfdalns och Orsa socknar finna de
minsta undantag. Väl hafva utvandringarna, hvilka, för landets öfverbefolkning och
det bristande utrymmet till odling, ske mycket talrika (från Mora utvandra årligen
öfver 2000), någon gång på de återkommande visat ett menligt inflytande, dock är
det en tröst att finna den fordna dygden och redligheten från de flesta af deras
boningar ej ännu försvunnen. Ehuru umgänget mellan könen är i hög grad otvunget,
har dock sällan sedligheten lidit deraf. De så kallade hedersnätterna äro äfven här
gängse; likväl är det nästan alldeles oerhördt att finna inom något Dalkarlshus en
okysk lefnad, och oägta barn födas ytterst sällan. I Mora, Leksand och några
andra socknar är brukligt att kullorna under vintern, vissa aftnar i veckan (vanligen
Tisdagar och Fredagar), samla kring sig drängarna i byn utan att föräldrarna äro
tillstädes. Dessa — soiréer anställas merendels i fähuset (på Dalska fjåset), der man
på en stubbe, beslagen med jernplåt, har stickbloss brinnande till lysning. Kullorna
virka då band, muddar m. m. åt sina tillbedjare, som deremot förlusta dem med
muntert glam. Sammankomsten räcker vanligen långt in på natten. Mora socken,
som år 1821 räknade 7072 personer, bär tydliga spår att vara den äldst bebodda
trakt af de egentliga Dalarna; invandringarne tyckas hafva skett österifrån.
Nybyggare från Mora hafva sedan befolkat de omkringliggande Vänjans och Elfdalns
socknar. Deremot äro innevånarne i Särna, äfvensom i VesterDalarnas öfre
socknar, sannolikt af samma stam som Norrmännen. I de ofantliga skogar, som på
norra och östra sidan omgifva Moras odlade trakter, hafva bönderna sina fäbodar.
Till dessa (nära motsvarande Schweitzarnes Sennenhütten) utvandra de med sin
boskap på nomadiskt vis vid början af sommaren, hvilken utvandring de kalla att
bufyera. Merendels äro kring sådana ensliga skogs-ställen små åkertegar och
ängsfläckar uptagna; hvilka med mycket besvär och tidspillan skötas och underhållas.
Boskapens vård är anförtrodd åt unga flickor, som, under det de vandra omkring i
den öde bergsbygden, ofta upstämma på sina vallhorn eller långlurarDe förra göras af kohorn med tre eller fyra små hål på sidan att modulera
tonerna och spelas som en vanlig spetsflöjt. De sednare bestå af tätt hopfogade tunna 
granspjelor omlindade med näfver. De äro långa och raka, hafva vidgad
mynning som ett valdthorn och begagnas när ljudet bör höras på långt afstånd —
vanligen att bortjaga björnar eller vargar. Att skrämma dem måste äfven kullorna
då och då, om nätterna, aflossa ett bösskott, hvilket likväl ofta ej gör någon
verkan. På deras vallhorn blir man stundom varse inristade bokstäfver; dessa äro ej
initialerna, till ägarinnans namn, utan till någon ungdomsväns eller leksysters,
hvilkens minne de på detta sätt återkalla och upplifva., de enkla, hjertliga
melodier, som ännu i aflägsna bygder finnas bevarade från Nordens urgamla folksharpa.
Vi meddela här nedan tvenne sådana i Mora antecknade de höra till de i denna
landsort allmännast sjungna, och enligt det omdöme som en stor kännare af
fornsången, Kapellmästaren Häffner i Upsala, lemnat, leder den förra af dem sitt
ursprung ända från 12 seklet.

Runor äro här ännu kända och nyttjade. De bomärken, som bönderna rista
på sina åkerredskap och husgeråd, äro merendels runbokstäfver, och Runstafven
nyttjas såsom en stående allmanach.

Vi ha redan nämnt om det egna språk, som allmogen i denna nejd talar.
Då det tydligen bevarar så många märkvärdiga lemningar af den för
Skandinaviens folkstammar fordom gemensamma Norräna tungan, förtjente det i hög grad att
närmare, än hvad hittills skett, af någon fornforskare granskas och undersökas  De enda skrifter, som egentligen behandla detta ämne, äro af Näsman, i dess
Historiola linguæ Dalekarlicæ, Ups. 1733 och Arborelius: Lexicon och Conspect.
Gram. Linguæ Dalekarl. Bådas arbeten äro Akademiska Disputationer. Många ord i
Dalskan äro ännu ren, obruten Isländska: såsom Gnaup, bergsklint (Gnuper på
Isländska detsamma); Guéla söfva barn, (Gälur heta vaggvisor i Eddan). Fräk
snäll (Fräkinn på Isl. tapper) och en mängd andra. Förstuga heter på Dalska
Barfrid. Jemf. Ihres Glossar. Brindä betyder Elg; Quisl, gren af en elf.. Vi meddele våra läsare till prof på denna dialekt några rader af en sång, författad i sednare tider och innehållande en skämtsam uppmaning till Dalqvinnorna att träda i vapen.

”Kullor og källingar jot! latid huara nali og rukkin,
Läggid brott skimpuna trax min timpen og halskläd och magde
Tagid sä å i jen blàruck og brok og röri a härder
Hatten og huotta och bögen min mat og svärdi vid seidu;
Fyis sä ad i kniktradi framb min modugum bröstum;
Jåpis ad, standid à fot og böglid og dängid og skjotid,

Nappid min beskied in fiendum wor, så fåid kumb atte.
Jär ir jen man, sa glämer um släikt, ur atter i värda
Quinfokäd hàfvà gäid framb och släids min modugum kallum,
Kjört döm sa unda sig, slåtrad og dängt og fygt döm ä ryggåm.
— — — — — — — — — — — — — — — — — — — — 
”Äd war ick alwar, ig öped id framb; id fåid wår hemma Se Arborelii nämnde Conspectus Grammatices Lingue Dalek..“

Öfversättning.

Flickor och hustrur! hören hit! Låten vara nålen och rocken,
Läggen bort skinförklädet strax med timben och halsduken och hufvudklädet Med ordet magd, som nu betyder förkläde, betecknades i fordna dagar äfven hufvudklädet. I denna bemärkelse förekommer det ännu hos Hülphers. I allmänhet tyckes det betyda ett löst kläde, som hänges eller sättes utanpå ett annat.;
Tagen så på er en blårock och byxor och bössan på axlarna,
Hatt och vantar, skinsäcken med mat, och svärdet vid sidan.
Följens så åt, som en rad knektar, fram med modiga hjertan.
Hjelpens åt, stån fast, sen stint ut, och huggen och skjuten,
Nappen med besked fienden an, så fån J vända åter.
Här ha‘n J en man, som glammar om slikt, hur fordom i verlden
Qvinfolket gått fram och slagits med modiga karlar,
Kört dem undan sig, slagit och huggit och förföljt dem på ryggen.
— — — — — — — — — — — — — — — — — — — — 
Det var ej allvar, jag bekänner det för er; J fån vara hemma.

ELFDALN.

Denna, af höga berg både omgifna och genomskurna socken, är belägen i norr från
Mora. Afståndet mellan de båda socknarnas kyrkor är nära 4 mil. Folket, som i
utseende och bildning mycket liknar Moras allmoge, har dock i vissa sedvanor och
äfven i sin drägt några egenheter som gifva anledning till den förmodan, att det i
äldre tider blifvit blandadt med Finska kolonister, af hvilka ännu några få slägter
finnas qvar i de öfre trakterna af Moras vidsträckta skogsbygder  De kallas derföre äfven Finmarkerne. Märkeligt är att ett kapell i Mora kyrka
ännu heter Finnchoret.. Så nyttjade
Elfdalsbon fordom allmänt de Finska så kallade kullmössorna, en hufvudbonad som i
allmänhet utmärker jägarn och skogsbon, då hatten med skärm mot solen tyckes
tillhöra åkerbrukaren; de vanliga skoplaggen äro ännu kängor, som hafva låga tunna
sulor, och hoprynkas kring benet (Se Pl. 13). För öfrigt är i drägten ingenting
märkeligt. Jagt, fiske, boskapsskötsel, slöjdarbeten, upptagande och förädling af
myrjern äro socknens äldsta näringsgrenar. Den sista har numera upphört.
Åkerbruket, i början en bisak, har väl i sednare tider mycket utvidgats; men en
svårbrukad odlingsmark, förstörande frostnätter och jordegornes för långt drifna
sönderstyckning lägga stora hinder deremot. Folket är fattigt: utan barkbröd kan det ej
framlefva något år. Den resande som besöker dessa ställen och ser vid vägen
långa rader af unga tallar stå afbarkade, hör på sin fråga, hvarföre de blifvit det,
visserligen ej utan rysning sin skjutsbondes svar: ”till bröd åt oss och våra barn.“

Ett räddningsmedel från hungersnöd har dock detta folk i det här anlagda
Porfyrverket. Då det af Europa beundras i de arbeten som derifrån utgå,
välsignas det af den fattige Elfdalsbon, som, vid en förhärjad gröda, ser bergens stenar
på detta sätt likasom förvandlas för honom till bröd. Det är genom dess Höge
Egares, Hans Majestät Konungen, enskilda stora uppoffringar, som detta verk ännu
kunnat fortfara, och Sverge skryta af att producera arbeten, sådana som intet
annat land i Europa äger att framvisa Då detta skrefs, egdes profyrverket af Konung Carl Johan, men har nu sedan
flera år tillbaka öfvergått i enskild egares händer..

Porfyren började att bearbetas först år 1788, och verket drefs då af ett bolag
stäldt på aktier. Den förste, som fästade uppmärksamhet på porfyrn och lemnade
derom underrättelse, var Prosten E. Näsman, kyrkoherde i Elfdaln mellan 1715 och
1744. Tilas i sin Stenrikes historia och Cronstedt i sin Mineralogi äro de första
författare som nämna denna stenart Allmogen har kallat den på sitt naiva bildspråk, koppstenen, (stenen med kopporna) för dess fläckar.. Sjelfva verket är anlagdt 3/8 mil norr om
Elfdalns kyrka, 1/4 mil öster om landsvägen, och nästan i midten af 
porfyrbrotten
som ligga på spridda afstånd 1 ½ eller 2 mil deromkring. Det förnämsta och som
ger de tätaste och största blocken är Blidbergs grufva. Sjelfva arbetssättet och
alla dertill nödiga inrättningar äro af Svensk uppfinning. Slipverkets mekanism är i
synnerhet snillrik och beundransvärd. Den är uppfunnen af Öfver-Directeur
Hagström, inrättningens äldste, förtjenstfulle styresman. Icke sällan göra bönderna sjelfve
lyckliga uppfinningar, som bereda dem genvägar och lättnad i deras möda.

Många förträfliga arbeten hafva från detta verk utgått, men det utmärktaste
och skönaste af alla är utan tvifvel den kolossala Vas, som Hans Majestät
Konungen här låtit förfärdiga, och af hvilken läsaren i Pl. 14 finner en noggrann och
trogen afteckning. Den pryder nu planen framför det vackra Rosendahl, och utgör
med skäl föremålet för allas beundran. Främlingar, som besöka våra nejder,
erkänna, att de icke i något land af Europa funnit ett arbete af sådant slag, från äldre
eller nyare tider, som i djerf storhet, sköna, lätta, harmoniska former och sjelfva
ämnets glans med detta kan jemföras. Det fördunklar äfven Italiens båda största
vaser — den antika, Påfven tillhöriga, på Vatikanen och den i Villa Albani.
Rosendahls vas är utförd, i förstorad skala, efter teckningen af en i Herkulanum
funnen och numera vid Portici förvarad antik marmorvas, hvars alla proportioner och
flesta prydnader blifvit med noggranhet följda. Denna jätteskål, som nu hvilar på
en fotställning af oslipad granit 1 ½ aln hög, håller i höjd 9 fot, med en diameter
vid öfre kanten af 12 fot, och rymmer ej mindre än 1077 Svenska kannor — ett
dryckesmått, värdigt Guden Thor vid hans bekanta täflan hos Utgarda-Loke.

Klippstycket, hvaraf Vasen är huggen, består af en ovanligt hård, ljusröd
porfyr med hvita, svarta och gröna prickar, samt utgör en stenart, af hvilken förut
endast smärre stycken blifvit funna; det vägde, när det framfördes till verket att
bearbetas, 800 skeppund, och väger i sitt närvarande tillstånd, 55.

Om detta arbete med skäl kan sägas vara en seger inom konstens verld och
en ära för det land, i hvars sköte det bildats, så var också den färd, hvarmed det
från sin affägsna vrå framträdde i dagen, ett verkligt triumftåg. Anfördt af
Porfyrverkets dåvarande föreståndare, öppnades tåget genom Dalsocknarna af spelmän,
sedermera af trumslagare och åtföljdes med vederbörlig högtidlighet af Kronfogde
och Länsman. Hvar det framgick, tillströmmade folket som till en fest, och
öfverallt täflade allmogen under sång och glädje, att genom frivilligt biträde lätta och
fortskynda detsamma. Då sjelfva bålen af Vasen ej kunde fortskaffas med hästar,
utan måste dragas af manskap, voro omkring 120, någon gång ända till 200 man
dertill behöfliga. Efter en färd af 43 mil, ömsom till land och vatten, under
otaliga besvärligheter och faror, öfvervunna endast genom Anförarens rådighet och drift,
anlände Vasen, sedan den något öfver 5 veckor varit på vägen, i medlet af
November månad 1825 till Stockholm.

En detaillerad beskrifning om denna färd finnes införd i Tidskriften Magazin
för konst, nyheter och moder, Tredje Årgången, N:o 6, ur hvilken de här ofvan
meddelade underrättelser till en del äro hämtade och till hvilken vi hänvisa läsaren.

*


HELSINGLAND.

*

JERFSÖ.

Från den stela och vilda Alpnejd, der den fattige Elfdalsbon framlefver sitt
mödosamma och torftiga lif, flytta vi oss nu till en annan bergstrakt, der gladare syner
både i afseende på folk och natur möta oss. Jerfsö socken, af hvars invånare Pl.
15 och 16 lemna teckningar, är belägen i Norra Helsingland, 7 mil vester från
Hudiksvall. Den utsträcker sig på en vidd af omkring 6 qvadrat-mil på ömse
sidor om Ljusnan, hvilken elf här på några ställen vidgar sig nästan till en smal sjö
och framflyter med lugnad bölja genom den skönaste dal, som ett öga någorstädes
kan skåda. Kyrkan och Prestgården ligga på en ö, som uppreser sig med höga,
branta, men klippfria stränder öfver elfven och öppnar en rik utsigt öfver det med
boningar tätt besådda land, som likt en amfitheater småningom höjer sig från den
slingrande flodens bädd. Vid en jemförelse mellan denna elf och de tvenne andra
stora floder, som genomflyta Norra Sverge, Dal-elfven och Ångerman-elfven torde man
instämma med Arndt Reise durch Schweden, Th. IV. s. 33. i hans omdöme, att Dal-elfven uttrycker storhet och
majestät, Ångerman-elfven kraft och dysterhet, Ljusnan behag och glädje. Det är i
synnerhet kring Jerfsö och med få afbrott i hela nejden derifrån till Bollnäs pä en sträcka
af nära 6 mil, som denna Ljusnans karakter på det mest intagaude sätt
framträder. — En nästan oafbruten kedja af leende utsigter förtjusar ögat. Strödda på
höjder långs floden, framlysa de välbygda bondbyarna mellan lummiga björklunder
eller bördiga odlingar, hvilka ofta sträcka sig ända till foten af de höga berg, som
än nära, än aflägset försvinnande i skyarna, begränsa denna flod-dal, visserligen en
af de vackraste i något land på jorden.

Att rättfärdiga detta omdöme vilja vi anföra, hvad tvenne utlänningar härom
yttrat, Schubert i sin resa Tredje Bandet sid. 26. Svenska öfversättningen. liknar en färd längs Ljusnan vid en efter Rhens eller
Wesers skönaste stränder, och Arndt anser nejden kring Jerfsö för den skönaste,
man någorstädes på jorden torde finna Ueberhaupt ist Jerfsö und seine Gegend eine der lieblichsten, die man
auf irgend einem Theile der Erde finden wird. Th. IV, 32. Äfven
Schmidt Reise durch einige Schwedische Provinzen, Hamb. 1801,
instämmer i samma omdöme..

Allmogen, som bebor dessa bygder, är ej mindre intressant än den natur,
hvaraf den omgifves.

Man har kallat Helsingen Nordens Holländare. Denna benämning är endast
i vissa fall träffande. Väl utmärker han sig af samma stilla, ihärdiga flit och
industri-anda, samt i synnerhet af samma kärlek till snygghet, renlighet och prydnad
som Holländarn; men genom sin karakter af bergsbo, äger han dock i sitt lynne de
stora väsendliga olikheter, som alltid serskilja en sådan från invånaren af ett
slättland. Grunddraget i Helsingens karakter är saktmod, i detta ords betydelse af lugn
behjertenhet. Sådant har det visat sig både i krigets och fredens yrken. Men med
detta är han dock liflig och rask, som en bergflod i hans hemland. De fel, för
hvilka man beskyllt honom, äro skrytsamhet, högfärd och styfsinthet — fel, hvilka
ett missförstådt värde af välmåga och af en oberoende lefnad stundom inom denna
folkklass föder. Likväl torde ingen provins i Sverige äga en allmoge med sådan
bildning, som denna. Högst få finnas bland dem, som ej kunna skrifva och räkna;
och icke sällan träffas i deras boningar små bibliotheker af religiösa och historiska
skrifter. Deras umgänge röjer ofta en verkligen ovanlig belefvenhet, likasom deras
boningar och kläder en utmärkt snygghet. Mot främmande äro de vänliga;
gästfrihet möter vandraren, hvarhelst han träder inom en boning. Gumman lemnar då
fryntligt sin spinnrock, flickan hoppar glad ur sin väfstol, att, med den oegennyttiga
välvilja som röjer det goda hjertat, välkomna gästen. Man har med skäl anmärkt,
att i de socknar, der bönderna ej drifva handel, karaktern bäst bibehållit sin
ursprungliga renhet och godhet. Sådant är förhållandet med Alfta och Arbrå, hvars
invånare äro fromma, milda och godhjertade. Bönderna deremot i Bollnäs och 
Delsbo äro mera egennyttiga, högdragna och styfsinta; de sistnämnda tyckas också vara
de minst bildade bland dem alla.

Kärnan af Helsinglands allmoge är dock den i Jerfsö. Hos honom fortlefver
ännu en anda af den gamle Svenska odalbondens ärliga, frimodiga väsende och
raska beslutsamhet, förenad med den christliga fromhet, som mildrar och förädlar
viljans kraft. Bland socknens invånare råder en allmän välmåga. Nya odlingar
och hemmansklyfningar bilda årligen nya hushåll och boställen, ofta nya byar. Att
visa huru hastigt folkökningen i denna socken fortgått, må nämnas, att den 1749
ägde blott 1940, på 1780-talet redan 2700, år 1815 — 3610 och räknar nu nära
4000 invånare. Välmåga föder lyx. Hos Jerfsöbonden, liksom hos Helsingen i
allmänhet, röjer den sig synnerligen i byggnader och i kläder. De uppföra vid sina
gårdar merendels stora tvåvåningshus med många rum, af hvilka naturligtvis de
flesta stå obegagnade, ofta oinredda, då tillgångarna genom oklok beräkning, medtagits
till sjelfva byggnaden. Stundom står under vintermånaderna hela det stora huset
öde, och endast en mindre sidobyggning bebos. — Det förra blir på detta sätt ett
slags sommarpalats. Ett bruk fordrar, att hvarje medlem af hushållet, äfven
drängar och pigor, skall hafva hvar sitt rum till förvaring af sina kläder’ hvilka också,
ofta till ett ej ringa antal, ses i prydlig ordning hänga kring väggarne. Allt
i deras boningar utmärker renlighet och snygghet. Husgeråd, käril och kläder putsas
med största omsorg. Då matmodren, på den väl skurade bordskifvan af furu,
framsätter sina hvita träskålar eller mjölktråg och lägger deromkring de fint slöjdade
träskedarna af en, förlorar anrättningen åtminstone ingenting af bordets utseende.
Silfver, tenn och porcellin börja dock äfven från deras hvardagsbord uttränga de
fordna träsakerna. Utom åkerbruk och boskapsskötsel är linodling socknens
förnämsta näringsgren. I alla hus surra spinnrockar och slamra väfstolar. Tältduk
förfärdigas både till stor mängd och särdeles godhet.

Klädedrägten, som i flera Socknar af Helsingland är olika, har inom Jerfsö
från urminnes tider bibehållit sin gamla form. Den utmärker sig både hos karlar
och qvinnor af deras kring armarna mycket urringade lifstycken med långa skörten;
och hos de sednare af deras mössor som bestå af svart sammet, moire eller rosigt
kattun med hög kam öfver hjessan och utskjutande bågar vid tinningarna — se Pl.
16. Kring kanten af mössan fästes en blå, väl stärkt rimsa, som ännu mer
bidrager att gömma håret, en omständighet, hvilken i gamla tider ansågs nödvändig till
en anständig hufvudbonad för gifta qvinnor. Detta bevittna portraiter från medeltiden, 
hvilka också visa huru den ännu på vissa ställen bland allmogen och af
tjenstflickor brukliga mössan med sitt stycke då tillhörde de förnämas klädsel. På
samma sätt återfinnas många af 14:de och 15:de seklets sedvanor och bruk vid vår
allmoges bröllop eller fester.

Den Norrländska röda filtmössan visar sig redan i Helsingland, och utgör en
del af böndernas högtidsklädsel, till hvilken i Jerfsö äfven hör svart rock med röda
kanter kring uppslagen; denna är till formen kort, samt nätt åtsittande med rynkade 
skörten, som Pl. 15 visar. Qvinnorna nyttja äfven en dylik, som nära lik en
tunique, sluter tätt om lifvet och räcker endast litet öfver knät. Sommartiden ser
man dem allmänt vandra till kyrkan i lifstycken och vida fina lintygs-ärmar. De
unga flickorna begagna den redan beskrifna mössan blott vid högtider, deremellan
nyttja de bart hår lindadt och flätadt med röda ylleband, knutna i nacken med
en ros.

Pl. 16, som med trogen sanning visar ett hvardagsrum och dess möbler, ger
äfven en föreställning om hvardagsdrägten. På det naiva i bonddrängens ställning,
i det han stannar att höra hvad hustrun har att säga, som med handen på
rockhjulet hämnat dess surrning, behöfva vi ej fästa någons uppmärksamhet. Det torde
blott vara vid hof, som man lär sig att stå väl.

Vi hafva redan nämndt att linodling hör till Jerfsö sockens förnämsta
näringsgrenar. Den delar detta förhållande med hela Helsingland, der linets odling och
förädling till finare väfnader utgör, jemte åkerbruket, högsta föremålet för folkets
verksamhet och sysselsätter både män och qvinnor Det hände till exempel ofta under 1788 års Finska krig, att Helsingesoldaten,
der han var inqvarterad, satte sig, med pliten på knä, vid en spinnrock och spann
sin rulle, tills trumpeten ljöd. Han slogs derföre icke mindre tappert och
rättfärdigade i striden fullkomligt den gamla krigsära, som i alla tider utmärkt detta
Regemente.. Från Jerfsö aflemnas dock
det finaste garnet till Flors, ej långt derifrån belägna, linnefabrik, der det användes
till dräll- och damast-duktyger, hvilka i godhet och mönstrens färgning ej eftergifva
de utländske. Fordom gjorde hofvet derifrån stora beställningar.

Jerfsö allmoge är i allmänhet högväxt och reslig med ljust hår och blåa ögon,
och af en rask, stundom stolt hållning. Om vintern nyttjar bonden på sina färder
luden mössa och bredt pressadt läderbälte om lifvet. Man påminner sig dervid
Arnliot Gellina, hvilken, enligt Sturlesons berättelse, träffades i Helsingland af Norske
Konungen Olof den Heliges sändebud, Thorodd, och förde denne öfver fjellen på
det sätt, att Thorodd ställde sig bakpå hans skidor och höll sig fast i hans bälte  Olof d. Heliges Saga, Cap. 151. Jemf. Dap, 227. Om denne Arnliot heter det,
att han nyttjade skarlakans kläder med gyllene häktor, hade fagert hår och var
skön till utseende, samt öfver vanligheten högväxt. Då han sedermera vid 
Sticklarstad visade sig för Olof den Helige, bar han en prägtig hjelm och ringbrynja
med röd sköld, ett stort guldbelagt spjut i handen och vid sidan ett präktigt
svärd. Märkligt är det svar han gaf Konungen på tillfrågan, hvad tro han
bekände: ”Jag tror blott på mig sjelf och min egen styrka.” .

Hvad Helsinglands fornminnen angå, äro dess runor i synnerhet märkliga, vid
hvilka, i olikhet med andra landskaps runskrifter, sjelfva stafven eller runans
medlersta streck saknas. De äro således en slags spikskrift. Landet har sednare än
Svithiod blifvit befolkadt; och Helsinglagen är bland Sverges landskapslagar
påtagligen af ett yngre ursprung. Befolkningen har skett af Svear från kusterna och in
i landet af Norska stammar, då Skandinaviens urinnevånare, Lappar eller Finnar,
undanträngts till bergstrakterna, der ännu deras ättlingar längs Kölen qvarsitta.
Sådant har förhållandet varit med allt Svenskt land norr om Dalelfvens utlopp, der
blott en trakt bär spår af en högre ålder, nämligen Medelpad, hvilket landskap i
hedentimma haft öfver fjällen med Trondheim en liflig gemenskap, då den numera
igengrundade viken vid Selånger varit hamn och hviloplats för de farande.

Hos Helsinglands allmoge, synnerligen i de öfre socknarna, såsom Färilla, Ljusdal 
och Jerfsö, qvarlefver ännu mången urgammal folktro och mythisk föreställning.
Det har gått med dessa, som med Nordens urinvånare, de hafva undanträngts till
skogarna och bergen. Kristendomen har jagat dem undan, enligt den folksaga som
påstår, att trollen fly, så långt som en kyrkklocka höres. Der och hvar drifva
dock ännu jordandarna sin lek. Necken spelar ännu i vassen, Skogsfrun förvillar
vandrarens väg i skogen, Elfvorna dansa på ängen och Tomten stökar osynlig i
bondgården. Vi skola försöka att i sitt sammanhang framställa, så vidt utrymmet
tillåter, grunddragen af dessa mythiska lemningar, sådana som de i Norrländska
provinserna och i vissa andra aflägsna trakter af Sverge ännu bevaras i allmogens
minnne, om ej i dess tro.

Af Asalärans himmelska Gudomligheter gömma väl ännu folkets traditioner
några namn, men de fästa dock ej vid dem någon rätt lefvande föreställning. Thor,
nordens äldste Gud  Märkligt är det anseende, i hvilket denne Gud stod öfver hela Norden. I
Upsala tempel intog han medlersta rummet, som vill säga högsätet under
kämpaåldern; och vid kristendomens införande sökte hedningarna förmå Missionärerna att
erkänna honom för Gud jemte Christus. I poetiska Eddan vördas han af sjelfva
Loke (se Lokagläpsa). Inom Norden finnes ingen Thorsgraf, hvilket tyckes
bevisa att vid hans namn ej något historiskt minne är fästadt. Deremot dyrkades
han länge i tempel och i Sverge hafva flere sådana funnits. Ännu år 1130
förstördes ett Svenskt Thorstempel af Danska Prinsen Magnus (enligt Saxo Gram.).
Thorsångs kyrka, en af de äldsta i Dalarna, bär, med hans namn, äfven hans bild
inhuggen i kyrkmuren. Den anses af allmogen för väderspåman. Ännu är
Thorsdagen af stor betydelse vid besvärjningar., åker ännu i åskan — thordönet — öfver himlen. Af
Westergötlands allmoge kallas han Go-far (God far eller Goas far) och i Wermland
heter sydvest eller den trakt på himmelen, hvarifrån åskan oftast om sommaren
höres, Thorshålan. Freijas spinnrock glimmar i constellation Orion på den nattliga
himmelen och Odins jagt kallas i Skåne vissa för allmogen obekanta ljud i luften,
som stundom höras i November och December månader, väckta sannolikt af
flyttfoglar. Äfven Balders namn är bevaradt i en blomma (Anthemis cotula), som 
Skånska allmogen kallar Balderbrå — Balders ögonbryn. Dessa och många andra
benämningar bevisa väl på ett märkligt sätt Asa lärans fordna allmänlighet i Norden,
dock är det ej inom dennna krets, som numera den egentliga folktron har sin verld.
För Kristendomens ljus hafva himmelens alla mythbilder bleknat och försvunnit:
det är inom och vid jorden — genom så kallade lägre naturgudomligheter — som
en andeverld, till största delen okänd för Edda-läran och sannolikt äldre än den,
fortlefver i folkets vidskepliga föreställningar. Vi skola här i korthet framställa dess
hufvudbilder. De ordnas för detta ändamål bäst efter de särskildta rum de intaga
i trenne flockar: såsom bergandar, jordandar eller vattenandar.

Bergen äro, enligt nordiska folkmythen, de skönaste slott. Bergkonungen med
sin drottning thronar der i tyst högtidlighet. Någon gång hör den enslige vandraren
skratt derur; och mången natt synnerligen Julnatten, slår konungen opp hvalfdörrarna 
till sina salar, upplysta af oräkneliga ljus och hvilande på höga guldpelare,
mellan hvilka tärnor sväfva i glädtig dans och bjuda mjöd ur rika, färgskiftande
hornMed 300 färgor, enligt Sagan om Herr Trolle till Ed.. Träder vandraren in, tillsluter sig berget och han försvinner. Sådana
bergtagningar besjungas i flera af våra folkvisor och i mången mundtlig tradition
fortlefva de ännu.

I Jorden bo Elfvor. De äro antingen goda eller onda och motsvara således
nära Isländska Eddans Ljus- och Svart-Alfer. De skönaste af Elfvorna bo i
kullar och kallas högfolket eller ljuflingar I Danmark kallas de Ellefolket: i Tyskland Alp, Elb: Skottland Elf. En
Skotsk folkvisa, the joung Tamlane, har om dem en skön beskrifning. De
sägas der kunna förändra sina väsenden: bo i jord, i luft, i nötskalet som i
dryckesalen, slumra i rosenknoppen, vältra i vågen, susa i vinden och framila
på solstrålen. Se Walter Scotts Minstrelsy of the Scottish Barder. . Elfkonungen några tum hög och
Elfmodern hafva der sitt hof och sin skald, Harpomannen, hvars sång man om
sommarqvällen kan höra, om man ”lägger örat till Elfva-hög” — såsom det heter i en
gammal folkvisa. Om Sommarnätterna anställa de på ängen sina dansar, efter
hvilka spår finnas i de ringar, som det nedböjda gräset här och der bildar. Att störa
dessa dansar eller råka ut för Elfstim, är farligt. Följden deraf blir en sjukdom
som af allmogen kallad Elfblåst. Elfvorna bjuda ofta menniskor till sig: unga
flickor blifva Elfbrudar. Vid barnsnöd påkalla de äfven menniskohjelp, då de med
dyrbara ädelstenar och guld belöna den hjelpande jordgumman. — Dvergar äro ett
annat jordfolk. De bo i jordfasta stenar och äro kunniga i slöjder och trolldom
Deras döttrar locka med harpospel vandraren till sig om qvällen. — Tomtarna
(nära motsvarande Romarnes Larer) bo under boningshus, merendels under stallet.
De äro gårdens skyddsandar och föreställas äfven såsom små: äro egensinniga och
få ej retas. Vid en byggnad beror företagets framgång på den omständigheten,
huruvida de gynna det eller icke. I förra fallet hör man om natten, huru de hamra
och timra på den nya stugan, och dagens arbete går lätt; i det sednare göra de
stockarna vinda och sneda, väcka tusende hinder och arbetet blir motgjordt, som
det heter. De draga rikedom till huset (tomtelycka) och belöna husliga dygder. En
folksång bevarar tvenne Tomtars namn: Ide (idoghet) och Fride (sinnesfrid). —
Vetterne föreställas boende i träd. De äro ett ceremonielt folk. I stora skaror
anställa de genom skogen, mellan de så kallade vårträden (för menniskor 
betydelsefulla träd som ej få röras), sina processioner och bära då blåa ljus i händerna. Kan ett
sådant ljus finnas, är det nyttigt till mycket. Då träd nedhuggas, blifva de
husvilla: man hör dem klaga i sprakande ved. Inom denna klass af traditioner hör
äfven Skogsfrun, som ensam utan make irrar i lunden och med sin skönhet förför
mången yngling, samt Skogsrå, genom hvars gäckeri vandraren går vilse och
jägaren förlorar sitt villebråd.

Äfven vattnet har enligt folktron sina Gudomligheter. Necken är den sjungande 
flodens (musikens) Gud. Ynglingar lära af honom att spela, då de likväl med
någon gåfva måste betala hans undervisning. Bland djur som åt honom offras,
begagnas i synnerhet svarta kattor. Hänförd af hans harpas toner har mången
yngling eller flicka störtat i hans famn och försvunnit; men han hör äfven gerna
musik och stiger då lyssnande opp ur sin bölja. En folksaga berättar att, då Necken
en gång spelat till sig en skön flicka, hennes sörjande älskare satt sig vid stranden
och spelat med så lycklig ingifvelse, att den bortröfvade blef honom till belöning
återlämnad. Strömkarlen är en annan flodgud. Han spelar blott vid strömfall och en
art hög kraftfull sång kallas efter honom Strömkarlaslag. I hafvet, hvars botten
bär präktiga palats och sköna ängar der hvita får beta och träd växa — men alla
med grenar böjda nedåt — bo Hafsmannen och Hafsfrun. Den förre rycker ännu
någon gång från stranden en tärna i sin famn och den sednare ses af mången
sjöman, der hon sitter på holmarna och bleker sitt linne eller gungande på vågen
kammar ut sitt långa, sköna hår.

Hela denna ande verld med sina skiftande poetiska gestalter betecknar
menniskans samband med naturen och naturens välde öfver henne. En myth uttrycker
dock menniskans företräde framför alla dessa väsenden. De vänta ännu förlossning,
säger allmogen; de äro ej återlöste och deröfver yttra de ofta klagan och sorg.
När någon en gång påminte Necken, att han med all sin konstförmåga dock icke
kunde blifva Guds barn, ej få se himmelens härlighet i ett lif efter detta, dykade
han klagande och qvidande ner i den stumma vågen. I allmänhet röjer sig det
inflytande som catolicismen haft på den urgamla folktron i den mörkare färg som den
gifvit dess naturväsenden. De blefvo Troll, onda, fiendtliga mot menniskan och
borde med besvärjelser förjagas. Man kan derigenom urskilja en sednare tids vidskepelse, 
som sökte uttränga de gamla föreställningarna. Thor nedstöttes. Odins häst
skenade för en kyrkklockas ljud. En kafle med några munkbokstäfver kom honom
sjelf att fly. — Hjelteverlden utträngdes af Helgonen. Johannes fick Balders fest
och hans blommor. Så bleknade och försvunno småningom de hedniska bilderna.

I afseende på förtrollningar, förvandlingar och vålnader är ännu mången
vidskepelse qvar hos vår allmoge. Utrymmet tillåter oss ej att här närmare vidröra detta
ämne, till hvilket vi torde framdeles återkomma: vi inskränka oss att här anföra en
enda föreställning, märkvärdig för dess höga ålder. I den poetiska Eddan på flera
ställen omtalas Fylgior såsom vålnader eller skyddsandar. Ännu är samma namn
med samma betydelse qvar. I trakten kring Hedemora i Dalarna kallar Allmogen
en aflidens hamn eller vålnad, Fylgia En tysk fornforskare har försäkrat oss, att detta ord under alldeles lika föreställning 
äfven nytjas af folket i norra trakterna af Tyrolen..

*


LAPPLAND.

*

KAJTUM.

Vi flytta nu Läsaren på en gång till Sverges högsta Nord, till den eviga snöns hem
och till de nejder, der man kan säga att året ej har mer än en dag och en natt,
der sommarens sol ej nedergår och den nattliga vinterhimmeln upplyses af ljus,
hvilka Södern ej känner. Vi vilja göra ett korrt besök inom den trakt, der den
folkstam kringvandrar, af hvilken vi i Pl. 18 och 19 lemnat teckningar. Den är en
del af Luleå lappmark, som, med en vidd af 332 qv.mil, består af tvenne församlingar 
Jockmock och Gellivare, den förra med Lappdistrikterna eller byarna Sirkas
och Turpun, den sednare med Norra och Södra Kajtum. Dessa namn beteckna
egenteligen serskilda folkstammar, fordom mera än nu skilda i vext, utseende och
lynne. Alla dessa äro till det mesta Fjell-lappar, hvilka ännu fortfara i fädrens
gamla nomadiska lefnadssätt och tåga med sina hjordar oupphörligt fram och åter,
dels inom sina Sockneområden, dels åt fjellen och åt Norge. Till Sjocks bylag
räknas de lappslägter som från dessa skiljt sig och bebo skogslandet. De besöka
sällan fjellen, idka ett blandadt lefnadssätt, hafva färre och sämre renar och äro i
allmänhet fattigare.

Fjell-lapparnas antal aftager årligen, hvartill många orsaker medverka. Dels
undanträngas de från skogsbygden och de lägre trakterna af nybyggare, hvilka för sina
odlingar njuta skattfrihet på vissa år och andra förmåner; dels vållar ett i sednare
tider förändrat och till en del mildradt klimat, att på många ställen snöfältens yta
af solen smältes och antager en is-skorpa, hvarigenom Renen hindras att uppsöka
och finna sin enda föda, renmossan. Många upphöra derföre med sin nomadiska
lefnad eller åtminstone inskränka den. Men ett förändradt lefnadssätt bidrager i
allmänhet ej att bereda dem välstånd. Ovana vid tyngre och ihärdigare arbete
blifva de fattiga och sluta som tiggare. Välmåga träffas derföre nästan endast
bland fjellapparna; desse anse ock med ett slags förakt fiskarlappen och
strandlappen. Vi få tillfälle att i förklaringen öfver plancherna anföra några utmärkande
egenheter hos denna folkstam och de trakter den bebor.

FJELLEN.

Pl. 20.

Teckningen visar en fjelldal med mulen regnig himmel, hvars låga skyar,
klufna i smala, täta pelare nedstiga ända till marken och med sin tjocka stående
dimma förmörka föremålen. Detta fenomen inträffar merendels alltid under en lugn
regnig dag, och då derigenom fjellvandrarens utsigt så stänges, att han knappt ser
hundrade steg omkring sig, försvåras icke blott hans vandring utan göres ofta
ganska farlig  Jemför, Voyage pittoresque au Cap Nord par A. F. Skjöldebrand. Nouvelle Ed. pag. 154.. Med ordet fjell förstår man vanligen de berg, som stiga till en
höjd der träd ej mer kunna växa. Teckningen har också på förgrunden endast
några låga björkbuskar, det enda trädslag, som, här hopkrumpet till dverggestalt,
förmår att tränga sig fram. Ur den beskrifning öfver våra lappska fjelltrakter,
som en stor svensk författare Geyer. Svea Rikes häfder sid. 35. lemnat, vilja vi anföra några drag.

”Då man öfverstigit gränsen för tallen och granen (vid pass 2800 fot nedom
gränsen för den eviga snön), utgör björken” — säger han — ”ensamt den låga
skogen. Med en kort, vresig stam samt stela knotiga grenar tyckes den sätta sig
till motvärn mot den häftiga fjellblåsten. Dess ljusgröna lifliga färg fägnar väl
ännu ögat, men är tillika ett bevis på vextlighetens vanmakt. Snart blir denna
skog så låg, att man uppstigen på en tufva kan öfverse den hel och hållen.” Den
glesnar allt mer och mer och lemnar rum för solvärmen att framlocka fjellväxter:
fälten betäckas af renmossa. Snart upphör björken och fisk finnes ej mer i något
vatten. Backarna betäckas af mer bruna än gröna växter. Högre än 800 fot
nedom snögränsen, der renmossa börjar saknas, sätter ej Lappen sina tält: ”Nu
vidtar den eviga snön, betäckande först marken i fläckar, mellan hvilka ur den
bruna svampaktiga jorden glesa fjellörter ännu uppsticka; och ända till 200 fot
ofvan snögränsen kunna några lafvar bibehålla sitt arma lif. Men nu upphör
också all vextlighet. Snösparfven är den enda lefvande varelse, som kommer så
högt — näst den vettgiriga menniskan.” Fjellspetsarna, hvilka likna, enligt en
resandes uttryck, ofantliga vågor af ett upproriskt haf, som hastigt stelnat, glänsa
vid klar himmel med ett bländande sken, och synas, genom denna så kallade
isblink, ofta närmare än de verkeligen äro och tyckes likasom vika undan för
vandraren som vill nalkas dem. Då en nedgående sol på dem kastar sina gyllene
strålar, glänsa de som eldstoder öfver de djupa, skumma dalarna. Vid södra
gränsen af Luleå Lappmark mot Norge reser sig Sulitelma, det högsta berg inom
Sverige, 5,541 Pariser fot öfver hafvet. Namnet betyder Högtidsberg. — Fordom
anställde Lapparna der offer att blidka fjellets guddom. Det är namnkunnigt för
sin förfärligt djupa och vida ismassa eller glacier. ”Till en half mils längd och
flera hundrade fots höjd ser man den utsträcka sig såsom en öfverhängande och
fjellets sidor betäckande isvägg, här och der med ofantliga hvalf och remnor så
djupa, att Lappar stundom med hela deras renskara i dera för alltid försvunnit.”
Det skådespel, sora det ofantliga, ständigt nedåt skridande isfältet ger, är i hög
grad förvånande Se Geyer, 1. c.. — Sådan är den Lappska jorden; ej mindre rik på stora och
sublima scener är Lapplands himmel. Till dessa höra dess midnattssol, dess ljusa,
varma, endast genom en djupare tystnad från dagen skiljda, sommarnätter; de
praktfulla norrskenen, som flammande än i tusen färgor, än i hvitt eller i guld
lyfta sin gnistrande strålbåge öfver snöfälten, likt en helgongloria kring ett blekt
Madonne-anlete. Månan är i Lappland dagens drottning liksom nattens. — En af
de vackraste tidstunder under dess vinter äro de ögonblick, då efter en månljus
natt den uppträdande dagen förvandlar hela himmelen till en morgonrodnad, ur
hvilken som ur ett purpurflor månan och de bleknande stjernorna framglimma, tills
de åter af natten omgifvas.

KAJTUM-LAPPAR.

Pl. 18 och 19.

Bland de i Luleå Lappmark nomadiserande stammar utmärka sig
Kajtum-Lapparna från Sirkas och Turpun endast genom en något högre vext, men deras
utseende har för öfrigt de för dem alla gemensamma dragen, som äro: svart hår,
små merendels bruna, på längden utdragna och stundom snedt sittande ögon, smala
läppar, utstående ben vid kinderna, tunt skägg och mager kropp med små händer
och fötter. Det otillräckliga skydd mot klimatets hårdhet, som Lappen i sin koja
förmår bereda sig, vållar utan tvifvel dess svaga, hoptryckta vext. En omgifvande
natur ger åt menniskan den stämpel, som hon sjelf bär. Endast genom odling kan
den brytas. Man har anmärkt, att Finska nybyggare, som i sina boningshus
(Pörten) genom en hög grad af värma motverka köldens inflytande, förblifva,
äfven såsom bosatte inom polartrakter, ännu ett högvext folk. — Lappens lif vexlar
mellan yttersta verksamhet och högsta grad af lätja, mellan öfverspänning och
slapphet. Af sådan karakter äro äfvan hans njutningar. Genom ett omättligt bruk
af bränvin, hvilket han älskar med ursinnig passion, fortskyndas både hans
moraliska och fysiska förstörelse.

Klädedrägten är med få förändringar lika bland de redan nämnde Fjell-lappar.
Om sommaren nyttjas blå, stundom grå vallmarsrock både af karlar och qvinnor,
med krage och uppslag gröna eller röda (se Pl. 19). Vid kyligare väder hafva
de derunder en skinnrock, som de kalla svaltja, med hårsidan tätt afklippt och
vänd inåt kroppen. Benkläder (poussa), som äfven qvinnor begagna, äro antingen
af samma tyg som rocken eller af beredda renshudar. De tillknytas om benet med
de väfda brokiga ylleband (voudtaka), som äfven fästa kängorna. Dessa äro
gjorda som Finnarnes pjexor, och vattentäta. Linne brukas icke. Rockens
öppning vid halsen betäckes af en utsydd och med tennprydnader försedd bröstlapp
(ontsos slippa) af rödt eller blått kläde. Den har vanligen på undre sidan en
liten pung eller ficka, i hvilken pengar eller tobak förvaras. Lappens förnämsta
prydnad är bältet (avoi) med dess tillhörigheter. Det utsiras med ornamenter i
silfver eller tenn, efter förmögenhet och är naturligtvis grannare för qvinnor, än
för karlar. — I bältet, vid hvilket flera messingsringar äro fästade, bära de 
sednare, utom andra saker, knif och tobakspipa, hvardera i sitt foderal, samt en af
brokiga lappar sydd pung, i hvilken fnöske, flinta och eldstål förvaras.
Tobakspipan är oumbärlig både för karl och qvinna. I qvinnornas bälte hänga sax,
nålhus, nystan af tråd gjord af rentarmar och andra småsaker ofta till ett stort
antal. Hufvudbonaden (kapir) hafva båda könen nästan lika: qvinnans är endast
något högre och bredare, ej sällan prydd med silfvergaloner.

Sin vinterdrägt tar Lappen helt och hållet af renen — ända till mössa och
skor. Den förra kan likväl äfven vara af kläde; de sednare förfärdigas, för karlar
af renens hufvudhud och kallas kallok, för qvinnor af bälingar och heta då nottak.
Man lägger i dem fint hö, hvarigenom de blifva mycket varma. På färder och i
sträng köld nyttjas tvenne skinnrockar; den undre, med håren vända inåt, heter
sissmudda: den yttre — den egentliga muddan — göres af renkalfvar och
bebrämas stundom af långhårigt getskinn. En lappjägare i sådan drägt visar Pl. 18.
Vi vilja närmare betrakta denna teckning. På skidor och med spjut i handen
tågar han ut kanske efter någon vildren, som lockat från honom hans tama renar
eller på jagt efter vargen, den värsta fiende han har för sina hjordar. Dessa
skidor eller andror, som de äfven kallas — på hvilka Lappen med sådan hastighet
kan framila öfver snöfälten, att han hinner vargens lopp — göras af träskifvor och
äro af olika längd, vanligen omkring 3 alnar och med något öfver en hands bredd.
Framtill äro de uppböjda för att ej skära ner i snön och under medlersta delen,
der foten hvilar, instucken i ett af vidjor gjordt band, är äfven skidan något
uppböjd för att, då derigenom tryckningen af personens tyngd fördelas, hon lättare må
framlöpa. Den träkloss som är fästad på nedre ändan af spjutet tjenar att, då
detta begagnas såsom staf till stöd eller styrsel, hindra dess nedsjunkande i snön.
Näst dessa skidor (af Lapparne kallade sabbik), hvilka i fordna tider hos utländske
författare gåfvo Lappska och Finska folkstammen namn af Skridfinne, är den
Lappska slädan eller snöbåten (Ackia, se Pl. 17) märkelig. Den göres af tunna
bräder, som så väl sammanfogas att den blir fullkomligt vattentät. Bredden är
omkring en half aln och längden 9 till 10 qvarter. I stället för medar har den
midt under en låg men bred köl och baktill ett uppstående bräde till ryggstöd för
den åkande. Denne insnöres omkring lifvet med tåg af senor i den renhud som
ofvantill betäcker slädan. Renen drager med blott en lina, fästad i den breda af
hvitt renskinn gjorda halslokan. I en grimma omkring hufvudet är den enkla
tömmen fästad. Medelst dess kastande på ena eller andra sidan styres renens
loppEnklare äro de ackior som nyttjas vid flyttningar eller vid transport af varor.
Då tåget utgöres af flera renar (ett sådant tåg kallas Raido), köres endast
främsta renen, de öfrige följa, fästade med en lina, hvar och en vid ett
föregående lass. En åk-ackia heter egenteligen Pulka eller Kumiska.. Detta körsätt synes för en främmandes öga högst osäkert och obestämdt, hvarför man äfven i fordna tider trodde, att Lappen, då han ernade sig till en
resa, hviskade renen i örat, hvad väg han borde taga; hvilken anvisning han troget
efterkom. Maupertuis liknar en färd i Ackia vid en fågels flygt. Den sker också,
då väglaget gynnar, med en hastighet och lätthet, som gör den högst angenäm.
Fem till sex mil kan en god ren springa utan att behöfva stanna.

Med anledning af Pl. 19 föra vi äfven Läsaren till en Fjell-lapps boningshus.
Der han finner bete för sina renar och en plats, som ger någorlunda skygd mot
fjellblåsten, slår han upp sin koja (sin kote som han kallar den). Den består af
vallmar, spändt öfver lutade störar med öppning i taket att utsläppa röken. Ett
stycke af samma tyg, med spjelor uppfästadt, tjenar till dörr. Kojan är vanligen
omkring 6 fot hög och vidden invändigt 16 eller 18 fot. Midt uti är eldstaden,
skild endast med en krans af låga stenar från den öfriga marken. Då mat skall
kokas, upphänges öfver elden en kettel, fästad vid en från toppen hängande kedja.
Rundt om sidorna ligga på marken renshudar, på hvilka Lappen sitter med benen
i kors under sig: de äro äfven hans säng. — Bänk eller stol finnes icke.
Husbondens och matmoderns plats är midt emot ingången, barnens och tjenstfolkets på
sidorna och vid dörrn. Då tåget uppbryter till annan fjelltrakt, tages kojan med
och dragrenar lastas med dess tillhörighet. Fiskarlappar, som efter vattendragen
hafva vissa bestämda platser som de besöka och der de uppehålla sig, nyttja
qvarstående kojor. De äro derföre ej af vallmar utan täckta med näfver eller ris.
Sådana kojor äro välkomna syner för resande på fjellen.

Ett hufvuddrag i Lappens karakter är misstänksamhet: de förtrycktas vanliga
kännemärke. Deraf kommer hans sätt att mottaga främmande och hans
sorgfälliga bemödande att dölja sin förmögenhet. Sitt silfver nedgräfver han. Genom
det intrång som Nybyggare göra på hans gamla områden nere vid skoglandet
uppkomma ej sällan blodiga tvister. När Fjell-lappen tillbragt sommaren på fjellen
och mot vintern nedtågar åt de skogbeväxta trakterna finner han ej sällan en
nybyggares timrade boning, der han hoppades få uppslå sina tält. — Af Lappens
fordna vantro äro högst få spår qvar. All dyrkan af stenar (Säite) är nu mera
försvunnen. Renhornen, som fordom voro Stengudens förnämsta offer, säljer han
nu hellre åt nybyggare, för att deraf bereda lim — eller bortbyter mot bränvin,
källan till hans högsta lefnadsförnöjelse. — Dans idkar han ej. Hans sång har
en viss svårmodig, jämrande entonighet, ofta nästan utan spår af melodi. Att
gifva Läsaren prof på Lappskt språk och verskonst meddela vi sluteligen här en
sång, hvilken, om den ej i skönhet motsvarar äldre kända Lappska sånger, dock
synes oss i märkelig grad karakteristisk. Den är antecknad inom Kemi
Lappmark, hvars dialect skiljer sig i många delar från Luleå Lappmarks. Sången
beledsagas vid utförandet af ett mimiskt spel, och af åtbörder som för åskådaren
försinliga dess innehåll.                                                                                               

Kumpi joigas.

Voi, voi, voi,
La, la, la,
Lu, lu,  lu,
Fam, fam, fam,  
Huo, huo, huo,
Talle son nut,
Talle to kallan.
Huo, huo, huo,
Vuooaa, vuooaa, vuooaa,
Talle son naut
Talle ko potsu porra.
Te ko kerka
Te latte’s koatta:
Uuooaa, uuooaa, uuooaa,
Te ko kerka lattemest.
Te niolgist vuoudi;
Ja vuomi me’ld.
Ja Rieban fast tait

Varg-Sången.

”Voi, voi, voi,
”La, la, la,
”Lu, lu, lu,
”Fam, fam, fam,
”Huo, huo, huo.
(Då gör han så här,
När han fått sin lystnad).
”Huo, huo, huo,
”Vuooaa, vuooaa, vuooaa.
(Då gör han så här:
När han äter en ren).
Så fort han hinner,
Så börjar han sjunga:
”Vuooaa, vuooaa, vuooaa.
Då han slutat sjunga,
Hastar han till skogen;
Gömmer sig i skogen.
Och då kommer räfven
Kumpi luoddait.
Kuorat ja porra,
Ja saddi me’ld manna.
Ja teko kerka poramest.
Te njolgist fast erili,
Ja te lattesgoatta:
Uvää, uvää, uvää,
Te lá suu nuottá
Ko lá kallan poramest
Te lá suu kiittolusa
Ko vuoutes tievam lä,
Passe vielja vaivest.


Uti vargens fotspår.
Gräfver upp och äter,
Och far efter spåren.
Och när han har ätit
Lunkar han sin kos,
Och börjar att sjunga:
”Uvää, uvää, uvää!”
Sådan är hans stämma
När han slutat spisa;
Tackar så för maten,
Sen han mättat magen
Genom Storbrors (Helgebrors) åtgerd.

*


SÖDERMANLAND.

WINGÅKER.

Med ett gigantiskt steg af öfver hundrade mil stå vi åter i medlersta trakterna af
Sverige. Wingåkers socken, hvars allmoge blir föremålet för tvenne häftens
teckningar, är belägen i vestligaste delarna af Södermanland på gränsen mot Nerike
och ej långt från stränderna af Hjelmaren. Den utgör ett hörn af det vidsträckta
slättland, som bildar södra hälften af denna provins och som genomskäres af de
små talrika vattendrag, hvilka vid Nyköping samlade utfalla i Östersjön. Innan vi
närmare betrakte de föremål i afseende på mensklighet och natur som denna nejd
erbjuder, skynda vi att göra läsaren bekant med de bilder af dess allmoge, vi här
meddelat, och hvilka upptaga de allmännaste förändringarna i den urgamla genom
Kongl. Förordning stadgade klädebonaden. Ett ungt par möter oss i Pl. 21. Det
är slottertid. Till den drägt de då bära, hör för qvinnan ovillkorligen gul kjortel.
För öfrigt visar teckningen den vanliga hvardagsdrägten sommartiden. Det märkliga
i den är flickans hufvudbonad. Den består af tvenne med rödt kläde öfverdragna
linvalkar, under hvilka håret är undangömdt, betäckt dessutom kring pannan af
tvenne rader band. Vid alla förändringar af qvinlig hufvudbonad, till och med
för en brud, är hårets döljande en oaflåtlig omständighet. Pl. 22 visar oss samma
par i ett ömare förhållande som fästman och fästmö. Karlen bär den i Wingåker
vanliga hvita vallmarsrocken: flickan är i helgdagsdrädt. De delar af densamma,
hvilka utmärka henne såsom fästmö och alltid bäras af trolofvade, äro följande:
tvenne eller flera från hufvudbonaden i nacken hängande band; några silkeshalsdukar
vid sidan instuckna i bältet (skänker af hennes fästman), och framför allt den på
smala remmar eller snören till fötterna nedhängande, af allmogen kallade
pungtrossen. Den består af några små broderade och med tofsar prydda läderpungar,
i hvilka förvaras en liten silfversked med kort skaft, knif och gaffel, nålbok och
annat. Vi igenkänna i taflor från medeltiden, serdeles Tyska, bland förnäma
fruars klädsel äfven detta sistnämnda bruk. — I Pl. 23 följa vi slutligen våra
älskande, som brud och brudgum på deras vandring till kyrkan. Hon är utstyrd
i den för sådan högtid brukliga gammaldags skrud; ju mera prålande och brokig
af påhängda band och lappar, desto bättre. — Af hufvudbonaden erhåller en sådan
brud benämningen kronbrud. Utom betydelsen af erkänd oskuld och dygdig vandel,
som rättigheten att i brudstolen bära krona tillkännager, bär hon äfven i
blommorna på bröstet en lika enkel som sann symbol af denna sin lefnads
blomsterhögtid, dess rätta midsommarfest. Brudgummen vid hennes sida är klädd i den
vanliga söndagsdrägten och har, endast för tillfället, dragit på sig de stora från
Carl XII:s tid igenkänliga renskins-handskarna med sina höga kragar Sådana handskar, men så stora att trenne händer val få rum i hvardera af dem,
nyttjas äfven af qvinnor, då de äro klädda i den drägt som föregående teckning
(Pl. 22) visar eller i den så kallade Yfaxla-drägten. De bäras då hoprullade
på venstra armen och i dem inlindas psalmbok, silkeshalsduk, luktvattensflaska
och ett stycke socker, som de kalla sockersnuten, hvilket under gudstjensten
till granqvinnorna i bänken kringbjudes, då hvar och en afgnager sin bit. Dessa
handskar äro oskiljaktiga ifrån Yfaxla-drägten, hvilken för öfrigt endast begagnas
vid den allmänna gudstjensten sommartiden.. — Jemte
kappan, som hänger öfver armen, bär han i ena handen en näsduk; det är
sannolikt första gången som han besvärar sig med en sådan. Denna skänk af hans
fästmö kommer att efter högtidligheten skrinläggas och förvaras till minne af dagen.
En besynnerligare brudgumsprydnad är den som han för i högra handen, nemligen
en piska. Någon skulle kanske tänka, att mannen med densamma ville beteckna
sitt blifvande husbonde-välde och det medel han äger att göra det gällande. Dock
vilja vi gifva derpå en annan förklaring: att den nemligen tillkännager hans
framtida käraste sysselsättning — färder och resor. Ett bland hufvuddragen i denna
Allmoges lynne är tycket för sådana och om den, som namnet ger anledning att
förmoda Ordet Vikingakir förekommer på en oblat-ask af silfver, som förvaras i
Wingåkers kyrka. Inscriptionen är med munkstil och har årtalet 1422., närmare än någon annan härstammar från de gamle Vikingarne, så är
detta tycke ett arf af dem. Gerna lemnar bonden, så snart han kan, bestyret om
åkerbruket åt hustrun eller tjenstefolket för att med sin humla, sitt hvetmjöl eller
vallmar tåga ut åt Stockholm, Bergslags-orterna eller till Gefle. Oaktadt han af
försäljningen ofta har ringa eller ingen vinst, måste han dock åstad, ty så hafva
far och farfar gjort före honom. Äfven hvad han möjligen af denna handel kan
vinna motväge dock ej den förlust, som han genom försummandet af sitt åkerbruk
under dessa färder tillskyndar sig. Mycket moraliskt ondt blir äfven af dem en
följd. I allmänhet allstra de lättja och håglöshet för sådana arbeten som fordra
ihärdighet och ansträngning. Det är derför ej ovanligt, att friske, arbetsföre män,
redan innan de hunnit det 50:de året, öfverlemna hemmanet åt barnen, hvarvid de
blott förbehålla sig ett visst arrende eller så kallad husmansdel, hvilken de sedan
i fullkomlig sysslolöshet förtära.

I Pl. 25 möta vi åter vårt par några år sednare af deras lefnad som man
och hustru eller — för att nytja en benämning hvarmed de under en viss känsla
af sitt oberoende, hedra hvarandra och äfven benämnas af sitt tjenstfolk — som
Sjelfven och Sjelfvan. I drägten anmärka vi endast husmoderns (Sjelfvans)
hufvudbonad. Som gift bär hon nu en mössa, som helt betäcker hufvudet. — Utanpå
de öppna valkarna fästes en röd, med brandgult silke utsydd, charlakans-mössa,
upptill vidare och med platt kulle och derutanpå ytterligare en hvit duk. Ännu
under första året af sitt äktenskap får hustrun (som då heter ungmor) vid högtidliga
tillfällen, såsom vid fadderskap i kyrkan o. s. v., bära, med Yfaxla-drägten, äfven
den dertill hörande pungtrossenFordomdags, då fästmannen förärade sin fästmö pungtrossen, måste han i hennes
närvaro afbita udden på den fallknif, som åtföljde gåfvan. Nu knackas endast
udden af med en hammare.; men efter första barnsängen aflägges den
för alltid.

Vandrande vid sidan af sin redan något uppväxta son träffa vi åter vår
Wingåkers-hustru på Pl. 26. Hon har betydligt åldrats, sedan vi sist sågo henne. Det
är nu vinter; kölden är hvass, det syns på gossens rynkade, röda näsa. Gumman
tyckes också väl behöfva sin varma fårskinnspels, som utmärker sig af sin egna
form och snitt samt sitt röda klädes bälte. Hon kommer från Säfstaholms
Herregård; hvars vackra fa§ad på afstånd upptäckes. Har hon i något husligt
bekymmer vändt sig dit med bön om hjelp och bistånd, går hon visserligen tröstad
tillbaka. Den vördnadsvärde Mecenat, som, med ett sinne öppet för all ädel
njutning, på detta vackra Herresäte samlat kring sig konstens rika och dyrbara skatter,
har bevarat sig ej mindre dyrbara i sina underhafvandes välsignelserSäfstaholm eges af Hans Excellence Hr Grefve G. Trolle Bonde..

Men vi följa henne ännu ett steg på hennes obemärkta vandring; vi vända
ännu om ett blad — det sista i hennes lefnadsbok. Vi se henne i Pl. 27 stående,
der alla vägar stadna den rikes som den fattiges — vid grafven. Hon är Enka.
I sorgdrägt, med lidandet uttryckt i det bleka anletet, fäster hon sitt sänkta öga
på det lilla genombrutna trädkors, hvilket, med sin bladprydda spira och flagga af
jernbleck, betecknar den graf, der hennes man hvilar. Hon tyckes önska, att det
nästa, som reses på Kyrkogården, må beteckna hennes egen.

Urgammal och utan tradition när den först blifvit vedertagen är den drägt,
hvars olikhet vid olika åldrar och lefnadsförhållanden de meddelade teckningarna
genomgått. Sedan den åtminstone öfver ett sekel utan förändring begagnats En vän, som haft godheten att om denna trakt och dess Allmoge meddela oss
upplysningar, yttrar sig, att han i ett förmöget bondhus sett ett silfverbälte med
årtalet 1612. Det hade med sin dertill hörande klädning gått i arf inom slägten
och var till formen lika med de bälten qvinnorna änna bära. Sådana äro ofta
prydda med stora silfverornamenter.,
blef den år 1755 genom Kongl. Förordning stadgad och till form och färg noga
bestämd samt böter utsatta för den som uraktlät dess nyttjandeFör manspersoner 6 Daler kopparmynt årligen samt 3 Daler samma mynt för
qvinna. Förordningen gäller alla, som i socken äro bosatte, der födde eller
inflyttade, eller, efter tjenst i andra församlingar återkomne.. Kärleken
till förfäders seder och bruk har dock mer än fruktan för dessa böter bidragit till
dess bibehållande. Trogen denna känsla och ej utan en viss stolthet öfver sin
urgamla drägt, bibehåller allmogen den, äfven ehuru den inser, att den hvarken är
för hälsans bevarande den bästa eller för dess landtmanna-göromål den tjenligaste.
Att det förra egenteligen är fallet med qvinnornas drägt, det sednare med karlarnes,
torde vi med ett par ord böra visa. Man har anmärkt, att i Wingåker qvinnorna
tidigt synas gamla: dertill torde hufvudbonaden mycket bidraga. Den är för
skönheten ofördelaktig, dels emedan den alldeles undangömmer håret, hvilket endast
begagnas att fästa valkarna och dels derigenom, att, då håret för detta ändamål
kring pannan och tinningarna våldsamt drages uppåt, ansigtshuden förslappas och
förlorar sin friska färg, skrynklor börja att visa sig och skönheten försvinner. Vid
hemsysslor och andra arbeten fästa qvinnorna sin lifrock på ryggen, hvarigenom
magen blottställes för förkylningar. Öfver bröstet tillknäppes rocken, likasom
lifstycket, med häcktor, nedtrycker derigenom på ett onaturligt sätt barmen och
vållar med sin tyngd och sitt tvång den framlutande ställning, som man blir varse
hos qvinnor, ofta ej 40 år gamla, samt föranleder just derföre de talrika
bröstsjukdomar och hectiska åkommor, som i denna trakt bortrycka så många af dem,
redan innan de hunnit sin medelålder. I karlarnes klädebonad åter torde den
hvita färgen väl vara den minst passande för sådana som sysselsätta sig med
kolning, åkerbruk och dylika göromål. Till formen är den påtagligen en resdrägt
och antyder dermed till en del sin uppkomst hos en kringvandrande folkstam.

Läget af den trakt, som denna allmoge odlar och bebor, hafva vi redan
bestämdt. Med Wingåker menar man egenteligen de tvenne församlingarne Vestra
Wingåker och Österåker, den förra med en folkmängd af 6,400 menniskor.
Allmogen i båda begagnar samma klädedrägt och har i det närmaste samma utseende,
lynne och sedvanor. Om denna Wikingbygds första befolkning lemna oss
fornhäf-derna ingen upplysning. Af namnen på några byar, såsom Hennala, Wiala,
Wannala, Läppe Leppä betyder al på finska., Täppe, Mene, Finninge och andra har man velat sluta till en
invandring af finska colonister; men mot denna förmodan strider, utom andra skäl,
folkets utseende, hvilket icke har något, som liknar den Finska stammens vanliga
utmärkande drag Att denna trakt blifvit tidigt bebodd, ger läget anledning att förmoda, då man
nemligen i fordna tider från Wingåker får antaga en öppen segelled utföre mot
Nyköping. Följande fynd ger ett nytt stöd åt denna förmodan. För omkring
60 år sedan, då en torr sommar lärer infallit, fanns, på en sank äng hörande
till Wannala (ett frälse-hemman under Säfstaholm) och nära Wingåkers ån, lem
ningar af ett större fartyg. Den ena relingen, som nedsjunkit i gyttjan, var
tämmeligen oskadad och visade tydligen, att fartyget varit med 8 par åror
försedt samt haft en betydlig längd, större än att det kunnat röras i nuvarande
vattendrag. Då ingen var tillstädes, som förstod att taga närmare kännedom
om detta fynd, har man om fartygets öfriga struetur ej kunnat erhålla någon
upplysning. . Skatte-allmogen ingår sällan giftermål i andra församlingar;


bland densamma har derföre det fordna utseendet bäst bibehållit sig och är i många
fall mycket skiljaktigt från invånarnes i omgifvande socknar. Ansigtet är ovalt, åt
hakan smalare, med rak näsa, bakåt böjd panna, ofta i samma linea med näsan
(grekisk profil); huden är fin och hvit, håret mörkt, för det mesta svart, ögonen
blå och hos qvinnorna lika ofta bruna Visserligen kan man inom Wingåker finna
ansigten af annan form och annat uttryck, än det här uppgifna; men har man
tillfälle att efterfråga sådana personers slägtledning, skall man redan i andra eller
tredje led finna en inflyttning från andra trakter. Allmogens kroppslängd är öfver
medelmåttan: männerna i allmänhet mindre starkt byggda än de närboende
grannarna i Nerike och i Östergötland; skönheter äro ej sällsynta.

Till lynnet är allmogen glad, vänlig och gästfri. — Svåra brott äro nästan
oerhörda: och det är anmärkningsvärdt, att, när något sådant begåtts, som ytterst
sällan inträffat, har vid ransakningen den brottslige alltid befunnits härstamma från
någon inflyttad slägt och således ej varit hörande till den gamla stammen. I sitt
umgängessätt är Wingåkersbonden otvungen och alldeles icke blyg, hvartill hans
färder och vanan att se främmande personer visserligen mycket bidragit.
Qvinnorna i synnerhet äro språksamma och munviga, ofta till en verkelig virtuositet;
för öfrigt äro de flitige och arbetsamme och uppfylla samvetsgrant sina husliga
pligter. — Barnens första undervisning är åt husmodern ensam öfverlemnad. Mannen
befattar sig icke dermed. En sockenskola vid kyrkan samt några kringvandrande
skolmästare lemna tillfälle för vidare förkofran i Christendomskunskap, räkning och
skrifning. I dessa ämnen undervisas vid Skolan utan alla afgifter. De fleste af
allmogen skrifva en läslig stil samt räkna quatuor species.

Några utmärkande seder och bruk förekomma ej nu mera inom denna trakt.
De gamla, på traditioner, vidskeppelse eller fördomar grundade sedvanorna börja,
här som annorstädes, att småningom försvinna. Det är endast vid vissa
betydelsefullare fester och högtider, som ännu några få sådana iakttagas. Vid brölloppen
lägger ännu Bruden någon gång en silfverpenning i skon, då hon går till Kyrkan,
att ej pengar må tryta i boet, och ännu kan man under vigseln få se, huru hon
smyger oförmärkt sin fot framom brudgummens för att få välde i huset eller ställer
sig, med en ömmare omtanka för framtiden, så nära intill honom som möjligt, att
ingen ond ande må kunna träda emellan deras hjertan och störa deras lycka.
Vid bröllopsbordet mottages hvarje rätt som inbäres med en egen melodi af
spelmännen; skinkan uppträder under sin högtidliga marsch och tårtan under sin. Vid
måltiden aflägger bruden på en serskild talrik några bitar af hvarje rätt, och en
tiggare, om också för tillfället bjuden, måste vara tillhands att af henne mottaga
denna gåfva. Första polskan, hvarmed hon sedan, anförd af presten, öppnar balen,
har i Wingåker ett eget namn jemte egen, sannolikt mycket gammal, melodi. Den
heter Höglorfven; anledningen till detta namn kunna vi ej uppgifva. I fordna
tider har den äfven haft ord. men hvilka nästan alldeles gått förlorade. Innehållet
synes varit ett något fritt skämt öfver brudenMusiken till denna och några andra folksånger få vi framdeles meddela..

GRIPSHOLM.

Pl. 24 och 28.

I tvenne teckningar hafva vi sökt återgifva detta i så många hänseenden
märkvärdiga slott. Det är ej blott det största och bäst bibehållna monument, som
vi äga qvar från Gustaf I:s dagar, det är tillika, medelst sina rika samlingar, för
det närvarande ett slags Svenskt historiskt museum, der ömsom en bild, ömsom ett
minne möter vandraren, nästan vid hvarje steg, som han tar inom dess åldriga
murar. Pl. 24 visar Slottets sydöstra och sydvestra sidor och i det medlersta
smala tornet (det för ögat närmaste) är det dystra rum beläget, hvars inre Pl. 28
föreställer. Det är Erik XIV:s fängelse, der vi tänkt oss denne olycklige Konung,
då han, efter ett besök af sin sköna och älskvärda gemål, åter innestänges och
lemnas ensam åt sitt sorgliga öde. Vi vilja med några drag närmare utveckla den
händelse, som bestämt valet för teckningen och de omständigheter som bidraga att
förklara den.

Erik XIV dömdes i Stockholms Storkyrka 1569 sin krona förlustig, och att
i beständigt, men »furstligt», fängelse förvaras. I ett skarpt och kraftfullt tal
sökte han försvara sig mot de många beskyllningar honom gjordes. En hade dock
varit tillräcklig, emedan den varit grundad, att han stundom icke njöt sina sinnens
bruk. Hans svar till Johan: »blott en gång var jag från vettet — då jag släppte
dig ur fängelset» — är derföre mer qvickt, än det är sannt; om det tages utan
hänsigt till deras förhållanden sig emellan.

Den olycklige insattes först på Stockholms slott, i ett mörkt och hvälfdt rum,
kalladt Eskils gemak, det samma, der hans faders skatter fordom blifvit gömda.
Det var nu tömdt; han satt, en arm fånge, i sin en gång fulla skattkammare.
Från sitt första fängelserum rycktes han snart af Johans misstankar, då försök till
hans befrielse hade af hans hemliga vänner företagits. Från Åbo, dit han då
fördes, måste han äfven bort; emedan den Ryske Ivan af gammalt hat till Johan lät
förmärka lust att med våld befria honom. Han fördes då tillbaka till Castelholm
på Åland: men han ansågs icke heller der i nog säkerhet för Ivans företag, utan
blef ytterligare tillbakaförd till Sverige. Så släpades han, på trenne år, mellan
fyra fängelser, det ena hårdare än det andra.

Det var en höstdag, år 1571, som han under sträng bevakning anlände till
Gripsholm. Inom dess murar tilldeltes honom icke det snygga och för den tiden
väl inredda och ombonade rum i hvilket Johan, 6 år förut, hade af honom som
fånge blifvit insatt. Brodern hade glömt den milda behandling han sjelf åtnjöt.
Då de båda konungarnas fängelser äro bibehållna nära i det skick de då hade,
kan efterverlden af dem bedömma det olika sätt, hvarpå de begagnade sin makt.
Bådas hjerta ligger liksom afbildadt, i det fängelse, de åt hvarandra beredde.
Vid första blicken inom Eriks dystra kammare, som man icke utan rysning kan
betrakta, glömmer man hans många fel: hans lidande har försonat hans minne.
Rummet, som endast har en höjd af 4 1/2 aln, med en bredd af 7 och en längd
af 9 alnar, är rundt och inmuradt i sjelfva tornet, med en gång der omkring,
bestämd för vaktknektarna. Det har således dubbla murar, är en verklig bur — af
sten: och påminner om Johans uttryck, då han uppmanade Eriks hårda väktare
till ökad stränghet: »den fågeln bör, noga aktas, att han ej kommer ur buren».
Murarna i detta fängelse hafva endast en grof rappning, golfvet består af illa
täljda, ohyflade plankor, och de små, med tjocka galler försedda, fönstergluggarna
insläppa endast en half dager. Framför ett af dem, tätt intill muren, märker man
ännu en liten sänkning i golfvet; liksom vore det der mera nött. Det är märket
efter de tunga steg, som den fångne konungen trampat, då han, under den ensliga
vandringen i sin trånga boning, helst stadnade vid det fönster, der han (ehuru blott
genom ett i yttre muren motsvarande), kunde se en skymt af himmelens ljus och
en liten del af det sköna och glada landskap, som der utbreder sig för ögat.
Rummet är försedt med dubbla dörrar, som öppnas mot hvarandra. Den yttre är
helt och hållet af jern, den inre af träd, beslagen med tjocka, korsvis lagda,
jern-skallor. Genom båda dörrarna går ett trekantigt hål, begagnadt att derigenom
räcka den knappa, ofta dåliga, föda, som hans grymme broder unnade honom.

I hög grad vanhederlig för Johan är den behandling, som den olycklige i sina
fängelser måste undergå. Han var ofta i saknad af det nödvändiga. Betjening
fattades: ingen läkare sändes honom. Alla medel att fördrifva den långa tiden
beröfvades honom. Erik älskade musik och läsning; man tog från honom hans
guitarr och hans böcker, till och med Bibeln. Man har bref af honom, som han,
i brist på bläck och penna, skrifvit med en träpinne och kol, rifvet i vatten. På
många månader fick han ej höra någon predikan. Flera gånger skref han till
Johan och beklagade sin nöd. »Jag kan aldrig tro» — säger han i ett bref —
»att så mycken hårdhet är af en broder befalld. Ingen dag aflöper utan nytt
elände. Om än aldrig så brottslig, så synes dock en kunglig kropp nog straffad.
Jag beder derföre min broder, på det bevekligaste, låta mig få veta, hvad af mig
äskas. Jag lofvar allt, som ej strider emot Guds ord, min heder och mina barns
bästa. Verden är stor nog: hatet mellan blodsförvanter kan af läliders aflägsenhet
stillas, om det ej redan af tidens långvarighet svalnat.» Stundom lyckades det
honom att erhålla en mildare medfart: men det var blott på kort tid, Det
berodde på de väktare, som omgåfvo honom. Ingen trogen tjenare hade han hos
sig. Han omgafs blott af fiender, som ansågo hvarje hård behandling mot honom
tillåten, kanske gillad. Så öfverfölls han en gång af den vildsinte Olof Stenbock.
För att låta honom frysa, ref denne kläderna af honom; och då Erik med våld
ville återtaga dem, fattade Stenbock i raseri en bössa, riktade den mot Erik, och
sköt af. Kulan gick genom armen och han störtade till golfvet, badande i blod.
Så fick han ligga flera timmar utan hjelp. Ett lindrigt fängelse, på kort tid, var
hela det straff, som Johan ålade Stenbock för denna omenskliga gerning.

En enda tröst, en enda oblandad glädje njöt han under de nio långa
fängelseåren, då det unnades honom att någon gång mottaga besök af sin älskade och
älskvärda gemål och af sina barn. Vid deras möte ljusnade hans fängelse och han
glömde sina bojor och sitt lidande. Catharina, dotter af en stånddrabant från
Medelpad, hade vid 13 års ålder först blifvit sedd af konungen, då hon med en korg
på armen, satt i slottstrappan och sålde nötter. Hennes skönhet förtjuste honom;
han tog henne till hofvet, der hon uppfostrades hos hans syster, prinsessan
Elisabeth. Snart hade hon vunnit den bildning och förfining, som tillkom en furstlig
maka, utan att hon förlorat de enkla, okonstlade behag, det öppna, oskyldiga
väsende, som naturen gifvit henne. »Denna Gratie från kojan,» som en författare
uttrycker sig, följde henne på thronen och i hela hennes åt stilla dygder egnade
lefnad. Hon ensam förstod att mildra Eriks dystra sinnesstämning, och, med den
makt hon hade öfver hans hjerta, förmådde hon afvända månget olyckligt företag.
Ty värr!, kunde hon icke afvända alla. Hennes förunderliga välde öfver honom gaf
anledning till en misstanka, som bär stämpel af dessa tiders vidskepliga och råa
tänkesätt. Man trodde att hon med en kärleksdryck förtrollat sin gemål. Göran 
Person, Eriks bekanta rådgifvare och onde Genius, som fruktade Catharinas stora
inflytande hos konungen, ehuru hon aldrig blandade sig i regeringens ärender, sökte
med denna, liksom andra falska beskyllningar, att störta henne; men det
misslyckades. Hoa behöll sin gemåls kärlek ofärändrad, och, vid han fall, måste sjelfva
hans bittraste fiender bevittna hennes hjertas renhet; och man vågade icke mot
henne anställa någon förföljelse.

Endast korta tider fick hon med sina barn vistas nära sin olyckliga gemål.
Sonen Gustaf rycktes snart ifrån henne, och, då Johans mord-anslag emot honom
upptäcktes, fördes han utom riket att undgå vidare förföljelser. Tvenne söner hade
dödt i späda åldern. Endast dottern fick hon behålla. För hennes uppfostran
använde hon sedan hela sin lefnad, hvilken hon i hög ålder, slutade på Ljuxala gård
i Finland, 1612, allmänt vördad för sin välgörenhet och sina dygder.

Hennes sista besök hos Erik skedde på Westerås slott, dit han 1573 flyttades
från Gripsholm. Hon bodde med sin dotter i ett rum under Eriks fängelse. En
dag bortfördes de, utan att han visste deraf. Han fortfor länge derefter, att
dageligen flera gånger genom fönstret ropa till henne, och, då hon ej svarade, klagade
han bittert,   än på sin broders hårdhet, än öfver sin makas trolöshet — så som
han, med sitt misstänksamma lynne, måste anse hennes tystnad. Ingen upplyste
honom om förhållandet. Hvilket grymt gäckeri, att på detta sätt förgifta för honom
äfven sjelfva skilsmessan från hans enda jordiska glädje.                            -

Att beskrifva allt det märkvärdig, som Gripsholms slott äger, nekar oss
utrymmet. Men då deröfver redan utkommit flere, både tillförlitliga och noggranna,
beskrifningar, hänvise vi läsaren till dem, och inskränke oss till några få
anteckningar.

Slottet är grundlagdt, i konung Albrechts tid. af den, för sin makt och sina
rikedomar namnkunnige, Bo Jonsson Grip, hvars namn det bär. Det hörde till hans
många, öfver hela riket strödda, gods: hvarföre man sade om honom, att han kunde
resa hela landet kring och ändå alltid vara hemma. Sedan det af
Riksföreståndaren Sten Sture den äldre blifvit skänkt till Mariefreds kloster, återfordrades det
från Carthusianer-munkarna, såsom arf, af Gustaf Wasa, och blef 1526 hans
egendom. Af honom gjordes det till den starka och befästade borg, hvars 6 till 7
alnar tjocka gråstensmurar, djupa hvalf och många skottgluggar ännu väcka vår
förvåning och bevittna de oroliga tider, i hvilka han lefde. Det var då kringflutet,
så som Kronobergs slott vid Helge sjö i Småland och Vadstena vid Wettern, båda
af honom anlagda, ännu äro. Det förra är länge sedan en ruin, det sednare snart
på vägen att blifva det, Gripsholm har sedan erhållit många tillbyggnader och
utvidgningar, de sista af Gustaf den III, som der lät uppföra en helt ny
flygelbyggnad och gaf det många andra förbättringar. Genom den omvårdnad, som vår
nuvarande konung egnat åt detta, i våra häfder så märkvärdiga, ställe, har det
icke blott räddats undan förstörelsen och återställts i sin gamla, vördnadsbjudande
storhet, utan ock, genom talrika och dyrbara samlingar af porträtter från äldre och
nyare tider, utom konstsaker och antiqviteter, vunnit ökad märkvärdighet och blifvit
ett verkligt Svenskt Pantheon. Hela porträttsamlingen af Kongliga och Furstliga
personer samt af märkvärdiga Svenska män stiger till öfver 1200 och ökas årligen.

Från Wasas dagar till våra, är det knappt något tidskifte af Sveriges historia,
från hvilket ej Gripsholm bevarar ett märkeligt minne. Besöka vi Erik XIV:s och
Johan den III:s fängelserum; stiga vi ut på altanen, der Maria Eleonora, Gustaf
den II Adolfs sköna och sörjande Enkedrottning, flydde från det land, der hon
vantrifdes, der allt ökade hennes sorg; eller träda vi in i Gustaf den III:s gyllene
theatersal — hvilka vexlande och rika hugkomster väckas ej vid en sådan 
vandring! — Se vi oss omkring i de åldriga salar, der de väldiga bilderna af Gustaf
den I:s samtid nedblicka på oss, eller der Westphaliska fredscongressens medlemmar
sitta samlade, med Axel Oxenstjerna bland sig, och vi jemföra desse med de granna
och lysande bilder af Gustaf den III:s samtida regenter, som i en annan sal möta
vårt öga — hvilka olika - tider framträda, lika som i lefvande gestalter, för vår
tanke! Så är nästan hvarje rum i detta slott ett panorama af ett försvunnet
tidehvarf. Ingen, med sinne för hval fosterlandet har stort och lysande i sina häfder,
skall utan rörelse kunna vandra inom dess murar, eller lemna dem utan en tacksam
känsla för de mänHans Excellens, Eiksmarskalken m. m. Grefve Flemming, och Öfverkammarherren
m. m. Baron Stjerneld., genom hvilkas varma och ädla nit Gripsholms inre blifvit
bildadt och ordnadt till hvad det nu är.

*


WESTERGÖTHLAND.

KIND.

PL 29.

Från Gripsholms höga och vördnadsbjudande fonverld, öfvergå vi tillen bild
ur vår tid — en gårdfarihandlare. Han kommer från skeppsbron, der han,
kanske med någon skräck, gått förbi  tullkammaren. »Ska' det vara?» tyckes
han fråga, med sin sneda blick och utsträckta hand, i hvilken den blåa
bandknippan hvilar.

Af de sju härader i Westergöthland och södra trakten af Elfsborgs län, som
erhållit rättighet att, till försäljning af inhemska tyger, väfnader, trävaror och
jernsaker, kringvandra i landet, är det i synnerhet Kind, Redväg och Ås, hvilkas
invånare allmännast begagna en sådan handelsfrihet. Antalet af dessa handelsmän
stiger, enligt tillförlitliga uppgifter, nu till långt öfver 1000I Landshöfdinge-embetets Femårsberättelse, 1822, står 600.. Ofruktbarheten i de
Westgötha trakter, vi nämnt, äfven som i de öfrige Häraderne, Bollebygden, Veden,
Genesed och Mark, gaf redan i fordna tider anledning för dess bebyggare att genom
kringförande af, dels hemgjorda, dels i andra orter uppköpta, varor vinna medel till
uppehälle. Icke blott i Gustaf II Adolfs tid kommo klagomål af borgerskapet i
städerna öfver dessa handelsfärder; äfven förut finna vi kringvandrande Westgöthar
omtalta. De befalldes då, att antingen sätta sig ned i någon stad eller upphöra
med sin handelI ett bref, af 23 Mars 1620, säger Konungen, att de drogo omkring med
skällor, skålar, sporrar, saxar, lerft och andra små varor.. Uppsyningsmän eller så kallade Landsprofosser förordnades,
som skulle hindra all olaglig handel på landet. Då dessa medel icke hjelpte och
deras landthandel fortfor, tillät Gustaf Adolf dem att bygga sig en stad och att,
genom burskap der, förvärfva sig den rättighet de förut saknade. Så uppkom Borås,
1622. Den urgamla staden Ulricehamn eller, som han då hette, Bogesund blef
sedermera en dylik samlingsort för kringfarande handlande. Men, genom dessa
stadsprivilegier, uppkom endast en annan art af gårdsfarihandel, idkad af de
handlande bönder, som dels flyttade till staden och blefvo borgare, dels endast togo
derifrån sina rättigheter. Deraf uppstod småningom, hvad man nu kallar,
Resehandlare — contingenthandlare, — hvilka, egentligen endast på marknader, i städer
och öppna salubodar, hafva rättighet att föryttra sina varor. Den gamla,
oinskränkta gårdfarihandeln fortfor att utan åtal, på gamla sättet, idkas af allmogen,
hvilken ännu, som fordom, af länsstyrelsen erhåller sina resepass, utan att behöfva
vara borgare i någon stad — en betydlig sportel för landshöfdingen i länet. Pass
lemnas dessutom äfven af magistraterne, till och med af kronfogden vid vissa
tillfällen. I Borås finnas borgare, som ej sjelfve idka någon handel, men hafva lemnat
sin rättighet åt andra, stundom åt flera, hvilka, under sken att vara deras betjenter,,
ströfva landet omkring med sina varor. Mången har sin hela bergning af sådan
handel — med privilegier. Egentligen få de endast afyttra produkter af inländsk
industri, som förfärdigas af allmogen; men de köpa och sälja äfven många andra,
mest insmygda, varor, och exempel lär icke saknas på bönder, som hafva affairer
directe på utländsk ort, Tyskland, Danmark och England.

Hvad jordens ofruktbarhet angår i gårdfarihandelns hemland, är den
visserligen mer öfverklagad än verklig, och har, genom odlingar i sednare tider, mycket
mildrats. Jordbruket drifves mest af qvinnor; under det männerna, största delen af
året, äro borta på sina färder. Det norra, sädesrikare, Westergöthland, har för
sin spanmål på Borås en gifven och besämd afsättningsort.

Om gårdfarihandelns skadlighet och det förderf den vållar, genom
spridningen af lyxartiklar bland de lägre folkklasserna, utom andra menliga följder, finnes
icke, hos någon rättänkande, mer än ett omdöme. Frågan om dess upphäfvande
har också, på de sednaste Riksdagarna, varit ett slags stående artikel. Den
har beständigt återkommit, utan att kunna afgöras. Framtiden skall visa,
huruvida det en gång lyckas, att öfvervinna de svårigheter, som möta dess
upplösning, samt huru striden mellan enskiltas intressen och det allmännas fordringar
en gång kommer att afgöras.

*


SMÅLAND.

VÄREND.

Pl. 30 och 31.

Den minnesrika trakt af Småland, som i fordna tider kallades Värend, utgöres
af Konga, Kinnevalds, Albo, Uppvidinge och Norrvidinge Härader, i sydvestra delen
af Kronobergs län. Namnet är af vära, värja, skydda; emedan invånarne i denna
gränsort voro, vid fientliga anfall i fordna dagar, ett värn för Sveaväldets nordligare
bebyggare. Att synnerligen genom denna trakt invandringar och anfall i de äldsta
tider skett, bevittnas af våra gamla sagor, och af de minnesmärken efter fältslag
och strider, som sjelfva trakten bevarar. Några fornforskare sätta flera af sagornas
Bråvallaslag Bråvalla är en allmän benämning på ställen, der stora, mördande slag stått.
Ordet kommer af Bra, hastig, och Val, död kropp, lik. Det betyder således
ingen ting annat än valplats. Hvar det Bråvalla legat, der Angantyr stridde mot
Hunnerna, är svårt att med visshet bestämma. Det åter, der Sigurd Ring och
Harald Hildetand kämpade om öfverväldet i Norden, torde med största sannolikhet
hafra legat vid Bråviken på det så kallade Vikbolandet. i denna nejd. Ett torde åtminstone hit kunna räknas, och den
Bråvallahed, som i Värend, inom Lekaryds socken på Dansjöbys ägor, ännu
behåller sitt namn, vara fältet för den namnkunniga striden mellan Smålands qvinnorna,
anförda af Blända, och en Dansk Konung med sin här Alla äldre historieskrifvare, Johannes Magnus, Messenius och Verelius äro också ense härom. Afteekningar af stället visa Dahlbergs Svecia antiqua et hodierna
samt Sjöborgs Årehäologiska Samlingar.. Hvad gamla häfder
förtälja derom vilja vi i korthet meddela.

I fordom timma, långt före Christi födelse, skall en tapper och stridbar
Höfding, vid namn Alle, hafva styrt öfver en del af Småland. En gång hade han,
med hela Småländska hären, mangrant dragit österut i härnad; endast qvinnor, barn
och utlefvade gamle hade stadnat hemma. Då landet så var lemnadt utan försvar,
kom en trolös granne, Danska och Skånska höfdingen Taxe, med en stor och väldig
krigshär, härjar och ödelägger närmaste gränslandet och, efter några dagars
obehindrad framfart, lägrar sig på nämnde Bråvalla hed eller på höjderna deromkring.
Vid detta lömska och grymma anfall flydde alla, som kunde det, åt skogarna och
bergen. Ångest och förskräckelse hade bemäktigat sig allas sinnen: men då
framstår en ung qvinna vid namn Blända — en värdig sköldmö från dessa tider. Hon
fattar det hjeltemodiga beslutet att hämnas på våldsverkarne och om möjligt förgöra
den Danska hären. Genom skyndsamt utsända budkaflar sammankallar hon, till
ett säkert ställe i granskapet, alla nejdens unga qvinnor och befaller dem att
medtaga, jemte stridsvapen, så mycket dryckes- och matvaror, som de i hast kunde
hopbringa. Då qvinnohären så var samlad, utväljer hon några af de raskaste bland
dem — sannolikt äfven de vackraste — och begifver sig till Danska Höfdingen.
Sedan hon föreställt honom det föga hedrande i företaget att anfalla värnlösa
qvinnor, ber hon honom och hans tappre krigare hellre vara välkomna som gäster;
hon ville nu på bästa sätt undfägna dem, med vilkor, att de fredligen skulle taga
landet i besittning och landets qvinnor till sina hustrur, helst som dessa hade föga
hopp att någonsin återse sina förra män eller fästmän, hvilka hade uttågat på en
aflägsen och äfventyrlig härfärd. Utan att misstänka något försåt mottager Taxe
de vackra flickornas anbud. Blända låter nu uppduka sina samlade förråd, och
ett ståtligt gästabud börjar. Taxes läger förvandlas till ett dryckeslag. Svärden
kastas å sido; dryckeshornen intaga deras ställe. De tömmas flitigt. Mjödet verkar
och rusige insomna slutligen krigarne. Då framstörta, i skygd af nattens mörker,
ur skogen de samlade qvinnorna. Anförda af Blända börja de ett förfärligt
blodbad. Den fiendtliga Anföraren och största delen af hans krigare nedgjordes. De
föllo ofta för sina egna svärd, dem qvinnorna ryckt till sig. Endast några få
återkommo till sitt fädernesland att berätta nederlaget. Sin seger firar Blända,
efter tidens sed, med blotfester och offer, skiftar derefter rofvet med sina tappra
följeslagerskor, hvilka sedan återgå hvar och en till sitt hem och sina husliga yrken.

Så omtalas af våra häfdatecknare, i hufvudsaken enstämmigt, fast med några
få olikheter till tid och namnDalin och nyare historiei efter honom vilja framflytta händelsen långt fram i
Christna tiden och säga, att Blända af rofvet låtit bygga Bländinge eller
Blädinge kyrka, nära slagfältet. I Palmskjöldska samlingarna berättas, att, då
anföraren Taxe blifvit ihjälslagen af ett bergras — hvaraf Taxeklint ännu bär
namnet — skulle Danskarna valt Tumblinger till sin anförare, och att det var
han, som af Blända ihjälslogs. Han skall ligga begrafven i Tumblinge hög,
nära Blädinge kyrka., Småländska hjeltinnan Bländas bedrift och
anledningen till ortens benämning, Värend.

Mången skulle anse denna berättelse för dikt, eller för ett till Norden
öfverflyttadt äfventyr ur Grekernas Amazonverld. Minnesmärken finnas dock, som styrka
händelsens historiska grund, inom den ort, vi redan nämnt. Utom en mängd namn
på gårdar och ställen, såsom: Gräbbebackarna, der qvinnorna skulle hafva samlat
sig (Gräbba heter ännu i orten en flicka eller piga); Skägglösa by, i Skatelöfs
socken, så kallad af samma skägglösa här; Dansjön, der de slagne Danskarnes
kroppar kastades; och dessutom flera stensättningar och andra minnesvårdar; så
finnes ett bevis för händelsens sanning, som af alla är det vigtigaste. Allmogens
döttrar i Värends fem härader hafva från urminnes tider åtnjutit och åtnjuta ännu
lika arfsrätt med sina bröder; hvilket icke, efter Sveriges landslag, tillkommer
någon annan landsort af riket. Detta dem tillagda företräde är väl en följd af deras
någon gång visade mannamod. Brudar hafva, från urminnes tider, i denna nejd
ägt tillåtelse att nyttja trummor och andra krigiska hedersbetygelser, vid färden till
kyrkan. När sådant i 1686 års kyrkolag allmänneligen förbjöds, beviljade dock
Carl XI ett undantag för Värend, i ett bref af år 1691 till då varande
Landshöfdingen Grefve Dahlberg. Ända intill våra tider har till qvinnornas högtidsdrägt
hört en gördel af rödt kläde eller sidentyg, utsirad med broderier och fransar,
hvilken de kalla Fälttecknet, och som hvarje bondflicka tror sig bära såsom en
hedersprydnad, ett minne af stammodern Blända, om hvilkens bedrifter hon ganska
väl vet att berätta. Dessa, för qvinnorna inom en viss ort, ännu fortfarande
företräden och utmärkelser kunna svårligen (om man ej vill jäfva all historisk 
trovärdighet) vara tillkomne utan bestämd anledning. Märkvärdig är ock den sägen i
orten, att qvinnorna i det nästgränsande Östre härad, eller, såsom det fordom hette,
Njudrings härad, på Bländas kallelse väl skolat infinna sig, men förskräckte af
faran vändt åter hem, och att de till straff derföre fått sig ålagd en särskild skatt.
En sådan erlades verkeligen i denna trakt ända till medlet af förra seklet, under
namn af Springskatten Se Lagmannen H. Strömfelts berättelse till Kon. Carl XI om Värends
häradsrätt; Stjernhöks Jus Sveorum vetustum och andra skrifter..

Vi hafva i tvenne plancher återgifvit Värends fordna qvinnodrägt. Den är af
allmogen ännu icke till alla delar aflagd; men framtages likväl endast vid vissa
stora högtider, och går i arf inom slägterna, att dotterdottern en gång, på sin
bröllopsdag, bär den samma drägt, som hennes mormor nyttjade på sin. Den
utmärker sig i synnerhet af det präktiga bältet eller Fälttecknet. Det som vi haft
tillfälle att på stället afrita, bestod, utom af den breda och långa purpurgördeln, som
dubbel nedhängde på sidan, äfven af ett massivt silfverbälte i flera länkar, förenade
med förgyllda mellanstycken. Det fastknäpptes om lifvet utanpå gördeln, och från
spännet nedhängde på en silfverkedja en liten kula, (Se Planch. 31.) Rika
bröstprydnader af silfver med stora förgyllda kors (se Planch. 30) höra äfven till denna
drägt, som för öfrigt utmärker sig af det granna blå förklädet, nedtill utsydt med
rika broderingar i sammet, silke, till och med silfver. Ridkappan är af svart kläde
med rödt foder, och hufvudbonaden ett hvitt kläde.

KALMAR SLOTT.

Pl. 32.

Såsom en af de märkvärdigaste orter i Småland hafva vi, enligt planen för
vårt arbete, till afteckning valt Kalmar Slott. Då i fordna tider Kalmar låg på
gränsen af riket, kallades det med skäl nyckeln till Sverige. Det befästades med
all möjlig omsorg, och dess bibehållande var ett skydd för landet, liksom dess
förlorande öppnade vägen för fiendens härjningar och ströftåg. Höga vallar, djupa
grafvar och dubbla vindbryggor vittna ännu om dess fordna starka befästande.
Nästan i alla krig med Danmark har också Kalmar blifvit anfallet och belägradt.
Det har i fordna dagar undergått många skiften. Men af strider vid dess murar
har ingen varit blodigare, än den som föreföll under Carl IX :s sista regeringsår,
då Danmarks Konung, Christian IV, genom ett hastigt anfall sökte att beröfva
riket detta värn, i hopp att genom dess intalade kunna förnya Unionen och lägga
landet åter under Danmarks ok. Carl IX, understödd af sin hjeltemodige son,
skyndade till dess försvar, och efter en svår strid nödgades han väl att draga sig
tillbaka, men Danmarks Konung hade också dervid förlorat kärnan af sin krigshär
och hade varit tvungen att vända om med oförrättadt ärende, om ej Somes
förräderi ändteligen öppnat för honom fästets portar. Det var då, som Carl IX, i
utbrottet af sin harm, utmanade på gammalt ridderligt vis Danska Konungen till
envig; men erhöll ett otidigt och plumpt svar. I freden, som Gustaf Adolph sedan
slöt med Danmark, återköptes Kalmar för en ganska dryg lösen. Genom
Blekinges förening med Sverige af Carl X, upphörde Kalmar att såsom fästning hafva
den vigt och betydenhet, det fordom ägt, och fästningsverken förföllo. Inom dess
murar slöts i fordna tider, 1397, af Drottning Margaretha den olyckliga Union,
som ännu af stället behåller sitt namn. Salen, i hviken föreningen skedde, har nu
mera intet qvar, som bevittnar att den fordom varit riks-sal. Den har i sednare
tider begagnats till spanmålsmagasin. Det vackraste, som Kalmar Slott ännu kan
visa af sina fordna prydnader, är en brunn på den inre borggården. Rummen i
Slottet begagnas endast till samlingsrum vid vissa tillfällen och till fängelser. Dess
läge, äfvensom sjelfva stadens, är ett af de vackraste i vårt land, och hela
strandnejden derifrån mot Blekinge af stor skönhet. På Stensö udde, nära derintill,
landsteg Gustaf I om våren 1520, och begaf sig till Slottet, som då innehades af
Anna Bjelke. Redan der försökte han att samla en styrka mot Danskarna, men
då han från en balcon tilltalade garnizonen, var han nära att blifva dödad af de
Danskt sinnade knektarne, om icke Anna Bjelke hade i hast ryckt honom undan
deras förföljelser och gömt honom i Slottet, till dess han fick tillfälle att begifva
sig på flykten längre upp i landet. Kalmar öfverlemnades få dagar derefter till
den stolte och egenmäktige Norrby, som i sin Konungs namn tog det i besittning.
Det kostade Gustaf sedan många och svåra strider, innan han åter kunde förena
denna vigtiga ort med Sverige.

Af Konung Johan III erhöll slottet det yttre skick, som det ännu
hufvudsakligen bibehåller. Denne konstälskande Konung sparade hvarken omsorg eller
kostnad till dess förskönande. Han lät höja våningarna och göra alla rummen, lika
jemna. Fönstren skulle — som det heter i ett hans förordnande af år 1574 —
»blifva fyrhörnige, så att de hafva ett architectischt maneer Se den förtjenstfulla beskrifningen öfver Kalmar och dess Stift af N. J.
Löfgren. Calmar 1830..» Den vackra
brunns-öfverbyggnaden, om hvilken vi redan nämnt, lät han uppföra En teckning deraf kan ses i M. G. Ankarswärds lithografi af Kalmar Slott. och några
ännu qvarvarande portaler och ornamenter bevittna hans smak och hans konstsinne.
Under kriget 1611 led slottet stor skada af Danskarna. På den korta tid, som
de, efter Somes förrädiska öfverlemnandeDå författaren till dessa rader för några år sedan besökte Kalmar Slott, visade
Vaktmästarn en, på sidan af en trappa, infästad stenskifva, som föreställde ett
gapande ansigte, sannolikt ämnad, ehuru ej begagnad, till slottsbrunnen, för att
låta, som ofta är vanligt vid sådan byggnad, brunnsstången gå genom den
vidöppna munnen. »Detta skall vara» — sade han — »den förrädaren Some, på
hvilken de till straff skuro tungan ur halsen.» — Några små kariatider utan
armar öfver en port skulle beteckna, enligt hans förklaring, Somes barn, på hvilka
man för fadrens brott lät afhugga armarna. Historien vet icke af sådana
rysligheter och förfärliga straff inpå barnen. Some fick ock behålla sin tunga och
lefde länge på ett gods omkring Lubeck; men hatet, som följer förrädarens
minne, är fintligt., innehade det, nedbröto de och
förstörde eller förde till Danmark så mycket de kunde af dess prydnader. Gustaf
Adolf sökte att åtminstone bibehålla hvad det ännu hade qvar. Äfven det följande
tidehvarfvets styrelse visade en verksam omvårdnad om den gamla borgen och
ansåg den såsom »en gränzefästning af stor importenz för Sveriges Crono.» Sednare
Regeringar hafva icke delat dessa åsigter, hvilket äfven de nu mera till ruiner
förvandlade utanverken tillräckligt bevisa. Af den gamla byggnaden sökte man dock
draga vederbörlig nytta för andra ändamål. Gustaf III förvandlade den till ett
bränneri. Unions-salen blef en verklig bränneridepot. Den hade likväl då redan
förlorat all sin fordna glans. Drottning Margarethas thron såldes på 1730-talet
för några styfver. För att genomgå alla grader af förnedring har den gamla 
vördnadsbjudande borgen äfven en tid, för icke länge sedan, tjenat till fot — för en
väderqvarnStaten har på sednare tider tagit bättre vård om detta urgamla och minnesrika
slott. Väderqvarnen är längesedan borta, och några af de gamla rummen
restaurerade..

BRÖMSEBRO.

Pl.  36.

Genom det i Nordens fornhäfder namnkunniga Danaholms möte, som år 954
hölls mellan Danmarks, Norriges och Sveriges Konungar, bestämdes de trenne
rikenas gränsor, hvarvid Blekinge förenades med Danska väldet. En rågång
uppgicks och fastställdes genom sex stenmarken. De finnas uppräknade i bihanget till
-den gamla Westgötha-lagen. Bland dessa nämnes för östra Smålands-gränsen
Brimsesten. Man har ansett detta märke vara att finna vid Brömsebro, på en
holme i Brömsebäck, nära dess utlopp i Östersjön och tätt invid gästgifvaregården
Broms. Inom en låg stenring, som omger kanten af den lilla holmen (se planenen),
synas der tvenne större stenar, liknande kullerstolar, ofvantill flata, att de, enligt
traditionen, kunnat tjena till säten för Nordens Konungar vid sammanträden på
denna riksgräns. Stenarne äro ej större än att de af en stark karl kunna lyftas:
den på Svenska sidan är dock jordfast. Ehuru genom nyare forskningar tvifvel
uppstått om en så hög ålder för detta stenmonument och man velat finna den
gamla Brimsestenen en half mil högre upp utmed samma bäck, der en 5 alnar hög
jordfast gränsesten ännu af allmogen kallas BrömsenSe Löfgrens redan nämnde beskrifning, andra delen, sid. 82, not. 3., försvarar dock det ställe
som vår teckning visar, genom flera der hållna möten och uppgjorda fredsfördrag i
äldre och nyare tider sin stora ryktbarhet och torde till och med just af dessa
sammanträden äfven kunna rädda den fornåldriga märkvärdighet, som traditionen
tillägger det.

Af de möten, som der hållits, äro tvenne i synnerhet i Sveriges historia
märkliga — nemligen Gustaf I:s med Danska Konungen Christian III 1541, och
fredscongressen under Drottning Christinas tid 1645. En kort framställning af båda
torde intressera läsaren.

De beständiga efter Unionen förnyade tvisterna med Danmark, hvilka ofta
nära föranledt till öppen fejd, och det obestämda förhållande, som i allmänhet
rådde mellan båda grannrikena, väckte slutligen hos Konungarne den önskan att
genom ett personligt möte för framtiden söka undanrödja alla ämnen till missämja.
Förslaget kom från Danska Konungen och Brömsebro bestämdes till den blifvande
mötesplatsen. Tidigt på våren sammanträdde i gården Grisebäck, nära Broms,
deputerade från båda rikena att bereda och förarbeta de blifvande
öfverläggningsämnena. Underhandlingen fortfor hela sommaren. Då arbetet nalkades sitt slut,
utsattes den 15 Sept. till Konungarnes högtidliga sammanträde. Dagen förut
seglade Gustaf från Kalmar, dit han vid midsommartiden samma år hade anländt.
Hans escadre bestod af 20 smärre fartyg. Mot aftonen framkom han till
mötesplatsen och ankrade vid en holme midt emot utloppet af Brömsebäck. Denna
holme låg inom Svenska gränsen. Der hade Amiralen Erik Flemming låtit för
tillfället uppsätta en stor sal jemte flera mindre stugor af trä och klädt dem alla
invändigt med rödt taft samt inredt dem på det praktfullaste för Konungen och de
förnämste af hans hof. För de öfriga, som medföljt honom, voro tält uppslagna,
så många som holmen kunde rymma. Dagen derpå ankom Danska Konungen,
landvägen från Malmö, omgifven af en talrik lifvakt samt de förnämsta af sitt
Råd. Han lät uppslå sina tält på fasta landet och Danska sidan, midt emot
Konung Gustafs läger. Derefter anhöll han genom ett sändebud, att Hans
Majestät täcktes icke finna sig för mycket besvärad att komma öfver till honom,
då han på stället saknade tjenliga båtar att dermed sätta sig öfver till holmen.
Gustaf gaf dertill sitt bifall och, sedan några förnäma Danska Herrar ankommit
till Svenska lägret såsom gisslan, gjorde Konungen anstalt till landstigning.
Dervid föreföll den af många ominöst uttydda händelsen att då Riksmarsken Lars
Siggeson skulle från landgångsbryggan hjelpa Konungen upp ur slupen, vek bryggan
undan och Marsken föll i sjön. Till all lycka drog han icke Konungen med sig
och blef äfven sjelf snart räddad. Nere på stranden möttes Gustaf af Christian,
som famntog och kysste honom, under det han sade: »Var välkommen, käre herr
broder och svåger!» Under ömsesidiga vänskapsbetygelser åtföljdes Konungarne till
Christians tält, utanför hvilket de satte sig på framställda stolar och begynte ett
samtal, som varade ungefär en timmas tid. Man känner ej innehållet af detta
samtal; men det vet man, att Christian, i ett ögonblick af öppenhjertighet, upptäckte
för Gustaf att han hade sig bekant, huru inom Sverige funnos ganska många
missnöjda och att dessa umgingos med vidsträckta planer till Gustafs störtande.
Den straxt derefter utbrytande Dackefejden bevisar, att han hade rätt. Vid
samtalets slut uppstego de båda svågrarne och drucko hvarannan till, hvarpå Svenska
Konungen bjöd den Danska till gäst, som dock höfligt afslogs. Deruppå följde
afskedstagandet, hvarefter Gustaf begaf sig tillbaka till sitt läger, der han lät
anställa ett ypperligt gästabud, så väl för sina egna, som de Danska herrarna, hvilka
han frampå natten återsände, väl förplägade Se Tegel, Gust. Ls Hist., 2 del. Jemför Löfgren 1. c.•

Den öfverenskommelse, som på detta möte träffades, var endast ett i
allmänna ordalag uttryckt vänskapsförbund och förbindelse till ömsesidigt bistånd vid
påfordran. Den hufvudsakliga frågan om Gottlands öfverlemnande uppsköts till
en annan gång.

Vigtigare för Sverige blef det fredsfördrag som år 1645 slöts vid Brömsebro.
Det var en frukt af Svenska vapnens segrar öfver de Danska under Torstenson till
lands och Wrangel till sjös. Det gaf åt Sverige Jemtland, Herjedalen, Gottland
och Ösel. I Februari månad möttes Svenska och Danska legaterna vid Broms.
Bland de förra voro Rikscanzleren Axel Oxenstjerna och Riksrådet Joh. Skytte
bland de sednare befunnos Riksråden Uhlefeldt och Sehestedt. Sedan
underhandlingarne genom utskickade voro öppnade och man kommit öfverens om ordningen
vid fredsarbetet och andra förberedande ämnen, framträdde under trumpetklang
legaterna från hvar sin sida på bron, på hvars midt några tiljor, efter gammalt bruk,
voro upprifne, och räckte hvarandra händerna till helsning, hvarefter Oxenstjerna,
stående vid öppningen, höll ett tal, som af Uhlefeldt på andra sidan besvarades.
Man granskade sedan fullmakterna och åtskiljdes, efter att med förnyade handslag
hafva önskat hvarannan lycka till det förestående vigtiga arbetet. Danskarna
återvände tillChristianopel och Svenskarna till Söderåkra prestgård, i Småland, 1 1/2
mil från Broms. På båda dessa ställen fortfor man att arbeta på fredsvilkorens
uppsättande ända till början af Augusti, då legaterna, den 13:de i denna månad,
åter möttes på samma bro under samma ceremonier för att underteckna
fredsakten och åtskiljas. Bland dem saknades då Johan Skytte. Han hade dött i
Söderåkra under congressen.

*


BLEKINGE.

Pl. 33—35.

Allmogen i denna på leende naturskönheter rika provins skiljer sig egentligen i
trenne sins emellan till lynne och lefnadssätt olika folkklasser. Skärgårdsbonden,
som bebor öarne och närmaste kustlandet, bär stämpeln af sjömanslifvets hårda
och farliga yrke. Han lefver och klär sig sämre än de andra, samt är mindre
mån om snygghet i sin boning. Landsbygdens allmoge, som bebor medlersta delen
af den smala provinsen, är den egentliga Blekingsbonden. Hufvuddragen i hans
karakter äro raskhet, djerfhet, stundom äfven hårdhet. I umgänget är han oblyg,
språksam och munter. Växten är smärt och lång, utseendet blondt samt i
allmänhet vackert, synnerligen bland qvinnorna. I sin boning älskar han snygghet. De
som lefva på skogarne åt Småländska gränsen utgöra en tredje art. De närma
sig sina grannar Smålänningarna både till utseende, lynne och lefnadssätt och äro
troligtvis invandrare från dessa bergstrakter. Af de trenne teckningar vi lemnat
af Blekinges allmoge, visar den första eller pl. 33 en bonde och bondhustru från
Jemsjö socken i Östra härad. Denna trakt, samt i allmänhet hela östra delen af
Blekinge, är visserligen en af de vackraste nejder, icke blott i denna provins utan
i Sverige. Den vestra delen, som gränsar mot Skåne, är deremot mindre rik på
sköna belägenheter. Jemsjöbondens drägt visar tillika hela Östra Häradets.
Allmogen kläder sig der till hälften som sjömän. Att den qvinna, med hvilken han
talar, är en gift hustru, ser man af hufvudbonaden, hvilken här, som i många
andra provinser, utgör kännetecknet på gifta ståndet och består då af en liten rund
skifva, öfverdragen med rödt tyg. som sedan betäckes med det hvita hufvudklädet,
lagdt deröfver i veck, genom hvilka, der klädet är enkelt, den röda kullen
framlyserNästan så är bruket i vissa Dalsocknar. Hufvudklädet heter der ännu magd,
hvilket vi ofvanför anmärkt. Vi begagna tillfället att anmärka ordets
härledning. Den är sannolikt biblisk. I Pauli 1 bref till Corinth. 11 kap.
står: qvinnan skall hafva en makt på hufvudet. Deraf hafva Dalkullorna
troligen tagit sin magd.. En annan utmärkelse hafva gifta hustrur i bruket att bära ringar.
Sådana nyttja aldrig flickor; till och med förlofvade endast efter första lysningen.
Genom sina perlband, halskedjor och bröstnålar taga de dock sin skada igen.
Flickornas sätt att kläda sig är i allmänhet utmärkt vackert. Den unga flickan
på pl. 34 är från trakten kring Ronneby. Hon vandrar just öfver bron, vid det
namnkunniga vattenfallet. Från de höga, branta klipporna nedstörtar det med
våldsam fart bakom henne. Hennes drägt visar i allmänhet ungdomens sommardrägt i
de flesta trakter af Blekinge. Det nätta och korta snörlifvet, merendels af svart
siden eller sammet med hvita siden- eller silfverband, sitter vid nedre kanten tätt
åt lifvet och gör derigenom den smarta och smala växten synlig, samt höjer
barmen. Klädseln tycks i allmänhet vara es blandning af stads- och bonddrägt,
hvilket i synnerhet omkring Ronneby är fallet. I aflägsnare trakter af Blekinge
är den, med bibehållande af de vackra formerna, likväl mera rent landtlig.
Hufvudbonaden, eller den så kallade walken, som flickan bär, hvilken vi aftecknat,
utmärker att hon antingen som brudpiga utgjort någon bruds hedersfölje, eller
varit för dagen ungfadder eller af någon annan högtidlig anledning tagit på sig den,
ty till vanlig söndagsdrägt hör den egentligen icke. Den brukas för öfrigt endast
af flickor och består af en vid skärm eller skifva, klädd med rödt kläde samt
öfver hela kullen med konstgjorda blommor. Kanten är af silfver. Vid håret
fästes den med band, hvilkas kanter äfven hafva inväfda silfvertrådar.

Flickorna nyttja håret utslaget, sedan det förut blifvit upplagdt i lockar eller
flätadt, om det ej af naturen är krusigt. Dessutom nedhänga från hufvudbonaden
tvenne eller flera band, merendels ljusröda, fördelta mellan lockarna. Nätta skor
med silfverspännen fullända den vackra klädseln. Hvilken skillnad röjer ej en
Blekingflickas och en Dalkullas drägt! Huru olika lefnadsvilkor och olika inflytande
från de högre stånden antydas icke i dem båda!

Vi hafva förut nämnt om den snygghet, som råder i den egentliga
Blekingsallmogens boningar. Man finner i denna provins ännu här och der de fordom
allmänt brukliga Ryggåsa-stugor eller sådana, der rummet, utan något inre platt
tak, endast eger det yttre, på sparrar hvilande, brutna stugutaket. Sådana
förekomma äfven i Skånska skogstrakter. De äro utan tvifvel helsosammare än de
så kallade loft-stugor, som i nyare tider blifvit allmänna, hvilka, låga och
trånga, med små, merendels tillspikade, fönster, instänga luften och hindra den för
helsan så nödiga vädervexlingen. Röken från spisen eller oset af de stickbloss,
som ofta brännas i stället för talgljus, har i dem intet aflopp, utom genom dörren.
I Ryggåsa-stugorna stiger röken opp under det spetsiga taket och utgår genom
fönstret, vanligen på takets södra sida, samt besvärar således icke andedrägten Utom takfönstret har stugan någongång ett mindre fönster på väggen..
Orsaken att mången smittsam sjukdom i fordna tider, oaktadt dåvarande brist på
läkare, icke härjade bland allmogen så förfärligt som nu, torde till stor del finnas
i den sundare luft, som i deras boningshus kunde bibehållas. — Den invändiga
sidan af taket i dessa stugor är af hyflade bräder och sparrarna väl glättade.
Till helger eller högtider skuras det — liksom ett golf. Derigenom förvandlas dess
af rök merendels bruna färg till en gulaktig, och får utseende af betsning. Det
gamla bruket att behänga väggarna med hvita tyger, då stugan skall vara klädd,
är i Blekinge, likasom i vissa trakter af Skåne, ännu gängse och på sednare 
stället med randigt tyg af ett eget dertill bestämdt slag. Vi återfinna här de
förnämas sed under medeltiden att pryda rummen med lösa tapeter, som kunde
nedtagas och föras från ett slott till ett annat. Sådana tapeter voro merendels af siden
eller annan dyrbar väfnad. Bonden nedtager också sina tapeter, sina hvita lakan
— men för att tvättas. Det sker vanligen tvenne gånger om året, hvarefter de
till någon stor helg — Jul eller Påsk — åter uppsättas. Sommartiden prydas de
kring fönstren med löf och blommor. I några af Sveriges norra provinser nyttjas
äfven lakan till väggbeklädning, men endast omkring högsätet vid bordet, då en
del deraf äfven fästes i taket såsom thronhimmel, prydd i hörnen med
pappersblommor och bandrosor.

Äfven den gamla medeltidens herrskaps-sed att vid högtider bekläda bänkarna
med lösa dynor se vi nu flyttad till bondstugorna, der i främsta hörnet och vid
öfre ändan af bordet, högstolar ännu finnas eller förvaringsplatser, der dessa
dynor eller bolstrar (höjene som de kallas), uppstapplas, tills de skola begagnas.
De äro vanligen fyrkantiga och små, liknande hörndynor i de moderna divanerna
och granna efter råd och lägenhet.

Julen, Skandinaviska folkets käraste högtid, firas här som öfverallt med
festliga lekar och tillställningar — under muntra Julegillen. Man dansar på halmen.
Flickorna roa sig att kasta halmstrån i taket: så många af dem som fastna i
sparrarna eller takspringorna, så många brudmän komma i framtiden att pryda
deras Brudstass eller Brudtåg. Juldagen efter slutad Gudstjenst, skynda Bönderna
sig det fortaste de kunna att spänna för sina hästar. Den som först kommer hem
till byn, får först skörda det året. Så påminna ännu flere vidskepliga bruk och
sedvanor om Julens urgamla betydelse, då den var en offerfest för kommande årets
gröda. Märklig är Julbordets hufvudprydnad, den så kallade Julhögen, — en
Krokan, bestående för hela helgen. Den utgöres af tre till fyra väldiga bullar, lagde
på hvarandra; öfverst på dem en prydlig ost, kransad rundtomkring med äpplen.
Denna hög tjenar till fot för en ljusstake med armar eller för ett grenljus, som
påtändes då familjen Julafton samlar sig till måltid. Den står orörd qvar till
Trettondagen, då den borttages och förvaras, och först på sommaren, på första
slotter-dagen blifva bullarne och osten af slotterfolket förtärda.

Vi hafva på Pl. 53 visat en Blekingsbrud och Brudgumme, som med kärliga
blickar helsa hvarandra. Drägten är tagen från Jemjö socken. Vi vilja till
teckningens förklaring låta ett åsynavittne beskrifva ett bröllops öfliga högtidligheter i
dessa trakter och bedja läsaren jemföra hvad vi i ett föregående häfte, ordat om
ett dylikt i Dalarna.

Det var en söndagsmorgon mot slutet af sommaren. Solen hade knappt höjt
sina första strålar öfver den klara molnfria himmelen, då redan allt var i den
lifligaste rörelse i Brudgummens, den unga Bondens, gård. Tjenstefolket sprang om
hvarandra i ifrigt bestyr, Hästar framleddes, putsades och sadlades. Gårdsplanen
hvimlade af menniskor. Från alla sidor kommo ryttare i sporrstreck' klädda i blåa
kapprockar, som flägtade efter hästryggen. De voro bjudna gäster, Brudens och
Brudgummens slägtingar, grannar eller vänner. Man samlades kring stugudörren;
der brudgummen Sluteligen högtidligt utträdde, klädd i svart jacka och svarta
underkläder, med piska i handen, på bröstet en stor blomsterqvast, der på orten kallad
kryddqvasten. Hans häst framleddes, utstyrd med blommor i pannan och en lång
krans af Blåklint, lindad kring bringan och halsen. Nu bröt tåget opp. Främst
red Talemannen, en vigtig person vid sådana högtidligheter. Det var en storväxt
och rödbrusig bonde från närmaste by: han red på en liten black häst, äfven med
en blomsterkrans om hufvudet, och svängde under lustiga åtbörder och infallen sitt
ridspö som en kommandostaf. Efter honom redo fyra spelmän; de uppstämde vid
uppbrottet under väldig ifver sina gälla toner. Derefter kom Brudgummen,
omgifven på hvar sida af en Hofriddare, hans närmaste slägtingar; sedan följde parvis
hela skaran af Brudmän, till ett antal af nära 50, många beväpnade med bössor
eller pistoler. Sist rullade en förrådsvagn med mat och dryckesvaror.

Så stormade ryttarskaran åstad; hvar och en tumlade sin häst på bästa vis,
och lät se sin skicklighet; dammet stod högt i skyn. Efter en stunds ridt förde
vägen genom en by. Vid grinden på gärdet prålade en hög äreport, upprest på
tvenne löfklädda stänger, förenade genom en båge, i hvilken blommor och band
lyste mot solen. Folk var församladt deromkring. De saluterades med pistolskott
af Brudmännen. Talemannen gaf med en vink tillkänna, att man skulle rasta.
Nu framdrogos ur fickorna Lomflaskor med bränvin eller punsch och räcktes ned
från hästryggarne till de kringstående. Man drack, hurrade och så gick skaran
vidare. Efter flera dylika uppehåll vid nya äreportar och många upptåg af
Talemannen och sedan förrådsvagnen under vägen flera gånger blifvit anlitad till
proviantering, nalkades man Brölloppsgården. — Då den på afstånd syntes, gjordes halt
och rådplägning anställdes. Fyra de ståtligaste ryttare utsågos att såsom
deputerade anmäla sällskapet. De afgingo.

I Brölloppsgården hade emellertid de öfriga gästerna samlat sig; qvinnorna med
så kallad förning eller gåfvor för gästabudet, bestående af allehanda matvaror, ost,
smör, kakor och dylikt; hvilket allt under högtidlig ceremoni mottogs och
uppdukades på brölloppsbordet. Brudens klädsel var nyss fulländad af hennes
Brudtommar eller Genfärgar, Så kallas de qvinnor som dermed hafva bestyr och hvilka det sedan åligger att
under högtiden fjänsa henne; det vill säga, se till att hennes skrud bibehålles i
vederbörligt skick. då sändebuden anlände. De mottogos på trappan af
tvänne bland Brudens slägtingar, och på deras tillfrågan, hvad ärende de hade,
förklarades att de kommo från en ryttare, som höll med sin tropp i närmaste skog
och som frågade, om han vore välkommen med sina män: hvarpå frågades tillbaka:
»Huru många ären J?» — »Vi äro visst trehundrade.» — »Ja! om J ären sju
gånger så många, så ären J alla välkomna och, till tecken dertill, tagen emot
denna välkomstdryck.» Härvid räcktes åt de utsände hvar sin silfverbägare eller
kanna fylld med öl. Med dem återvände de till Brudgummen och en stund
derefter, sedan kannorne hunnit tömmas, stormade hela skaran in på gården. Midt på
dess plan prålade en ståtlig majstång, kring hvilken de redo några hvarf under
musik och skott, innan de afstego. — I gästrummet väntade Bruden, lysande af
hyrda smycken, perlband och guldkedjor. Hon var klädd i röd kjortel, ljusrödt
förkläde, lintygsärmar och rödt lifstycke med broderad bröstlapp; omkring lifvet ett
silfverbälte, bestående af pressade och förgylda silfverplåtar, fästade på rödt kläde.
Ofvanpå den stora, tunga silfverkronan gick en krans af gjorda törnrosor, och
nedomkring kronan en annan af cypress. Håret låg utslaget öfver axlarna. — Efter
förrättad vigsel Då vigseln sker i kyrkan, hämtas Bruden och Brudgummen på samma sätt, som
här är beskrifvet. Brudstassen ökas då af tvenne förridare och af Brudens
ledsvenner eller båda Hofriddare, som skola rida på hvar sin sida om henne, och
sedan vid bordet hafva sin plats midt emot hennes. I vissa trakter af Skåne, der
Brölloppssederna äro med få förändringar de samma som i Blekinge, få ej
föräldrarna åtfölja Brudfolket, då det reser till kyrkan att vigas, och brudens moder
må ej se ut efter Brudstassen. Vid återkomsten lägges en brokig så kallad
åkedyna inom tröskeln i stugan, hvaröfver alla skola gå, för att beteckna det
öfverflöd i boet, som man önskar det nygifta paret. I Torna härad föres Brudens
klädkista med på en särskild vagn i Brudstassen. börjades måltiden, hvilken af talemannen öppnades med en lång
oration, som det tycktes, efter ett visst gifvet formulär och enligt gammal tradition.
Talet var ymnigt späckadt med bibelspråk. Frälsaren inbjöds till gäst, såsom vid
Bröllopet i Cana. Välfägnaden vid bordet var rundelig. Mellan hvarje rätt bjöds
brännvin, så väl på skinkan och steken som på köttsoppan och tortan. Punsch
saknades icke heller. Med flera slags kakor och ost, såsom äggost, brynost, sötost
och surost, undfägnades gästerna. Under de långa hvilostunderna mellan rätterna
framtogs här och der en tobakspipa.

Efter måltiden börjades dansen. Alla täflade att få svänga om med Brud
och Brudgumme. De gingo, såsom man säger, ur hand och i hand. Först långt
öfver midnatt kom tiden för den sista dansen, då flickorna slogo en ring om
Bruden, att så länge som möjligt skydda henne mot de gifta qvinnornas bemödande att
rycka henne till sig, och samma strid börjades mellan ungkarlarna och de gifta
männerna. Den var ytterst liflig och stormig, innan ändteligen segern vanns af de
sednare. Nu vidtog den offentliga afklädningen, hvarvid i synnerhet Hofriddarne
betjente Bruden och Brudpigorna Brudgummen. Brudtomman vakade öfver, att allt
gick ordentligt och anständigt till. Snart stod Bruden bland sina plundrande vänner,
beröfvad krona, och guldsmycken och bjefs, endast i snörlif och en lätt
underklädning; Brudgummen hade förlorat sin jacka och lifstycke — då de båda störtade ut
till brudkammaren och alla efter dem med brinnande ljus i händerna; Talmannen
med en hel knippe  af sådana. Fordom brukades att vid detta tillfälle inbränna Brudparets namn i taket, hvaraf
gamla stugor ännu bära märken.•

Följande morgon väcktes gästerna af Bruden, som nu i sin hvardagsdrägt, med
håret undangömdt under hufvudklädet, gick omkring i husmoderligt bestyr att med
en morgondryck undfägna sitt främmande. Nästan hela dagen igenom dansades
eller anställdes lekar; endast matstunderna gjorde deruti ett afbrott. Ölkannan och
brännvinstumlaren vandrade flitigt omkring. Till aftonmåltiden ikläddes Bruden åter
sin fulla skrud. Talemannen, som dervid, likasom dagen förut, hade sin plats vid
Brudgummens venstra sida, höll ett långt och prydligt talFörsta Brölloppsdagen vid bordet brukas stundom att Presten håller det vanliga
talet öfver de nyvigde., hvarefter man
började med Brudgåfvorna, först af föräldrarna och sedan af alla karlarna. Hvar och.
en förkunnade med hög stämma hvad han i löst eller fast ville skänka de nygifta,
hvilkas tacksägelse Talemannen för hvar och en serskilt tolkade. Ett glas och en
handtryckning beseglade gåfvan. Brölloppsfesten fortsattes till Thorsdagen, då Gästerna
åtskildes utan att några särdeles betydliga oordningar vid dryckeslaget förefallit Blekingsbons fordna vildhet, en lemning från hans vikingalif, har numera
försvunnit. Men ännu i medlet af förra århundradet, voro deras gästabud så stormiga,
och slutades ofta så blodigt, att qvinnorna, som åtföljde dem, togo i hemlighet
med sig svepning, af fruktan att ej få sina män lefvande med sig tillbaka. Den
minsta oförrätt hämnades med att spänna bälte, ett envige, som gick så till, att de stridande läto knyta sig tillsamman med sina bälten, för att icke under striden
kunna åtskiljas och höggos sedan med knifvar. »Huru långt tål du kallt jern?»
sporde de hvarandra, och märkte ut med tummen på stålet, hur lång udd de skulle
bruka. Striden slutades sällan utan mord. I Snapphanarnes förfärliga grymheter
under Carl XI:s krig med Danmark, voro äfven Blekingsboerne deltagare. I gamla
urkunder säges om dem, att de voro de värste sjöröfvare i Östersjön, hade samlat
sig stora skatter och egde många krigsfångar bland sig, hvilka de behandlade som
trälar..

Det är redan ofvanföre anmärkt, att bruket af förning till gästabudet är
urgammalt. Detsamma är äfven förhållandet med skänkerna till de nygifta, då i
synnerhet med vissa utmärkande ceremonier en häst, en oxe och en yxa gåfvos,
till tecken af den nya Bondens framtida pligter och göromål — strid, plöjning och
hustimring eller skogs-rödjande Se Olai Magni Historia, Lib. XIV, Cap. X.. Brudkronan, såsom vittnesbörd om jungfrulig
kyskhet, har deremot sitt ursprung från Christendomen. Bruden skulle nämligen
framställa bilden af den heliga Jungfrun — Jungfru Maria — i gamla
kyrkomålningar alltid föreställd med krona, emedan hon tänkes såsom himlarnes
drottning. Då vigsel förrättas i kyrkan, och Brud och Brudgumme komma dit ridande
väljes för den sednare den vackraste häst, som i Gilleslaget kan anskaffas, deremot
får den förra åtnöja sig med den sämsta; hvilken skillnad härrör af den tro, att
en häst, på hvilken en brud ridit, skall vantrifvas och blifva oduglig. Det hände
för några år sedan i en socken i Småland, att en Bonde, som lånte åt en annan i
närmaste by en ung, vacker häst utan att veta hvartill den skulle begagnas, blef,
då han fick höra att den burit en brud, så harmsen och förbittrad, att han sedan
alls icke ville begagna den och Sluteligen befallte, att den skulle ihjälskjutas.

Några nu mera föråldrade bröllopsseder från Sveriges medeltid vilja vi
slutligen ur gamla handlingar anföra, och hoppas, att de för jemförelsen skola
intressera läsaren.

Vid trolofningen, som vanligen skedde i tolf vittnens närvaro, nyttjade fadren
eller giftomannen, då han lade de ungas händer tillsamman, följande uttryck: »Jag
gifter dig, min dotter, till heders och hustru, till halfva säng, till lås och nyckel
och till hvar tredje penning, som J ägen eller äga fån i lösören, och till allan den
rätt, som Uplands lag förmår och den helge Konung Erik gaf.»    Derefter vexlades
fästningsgåfvorne, bland hvilka trolofningsringen var den förnämsta, och gästabud
anställdes. Det kallades Brudköp och fästman och fästmö sades vara med mun
och mälu gifte.

Det  ingångna äkta förbundet förkunnades derefter för församlingen trenne
söndagar i kyrkan,icke från predikstolen utan från Högchorsdörrn eller från dörrn
till det så kallade sånghuset, kyrkans öfre, vanligen upphöjda del. — Aftonen före
Brölloppet, som hette möqvällen, då bruden tog bad, firades af närmaste slägtingar
med väldig förplägning, hvarvid, bland rätterna, mövällingen ej fick saknas. —
Brudgummens utfart från sitt hem och Brudens högtidliga tåg till kyrkan, då hon
red med sina Helghjon, Hofriddare, Brudframma m. fl. beskrifves från den tiden
lika med de i Skåne och Blekinge ännu gängse bruk, hvilka vi nyss tecknat. I
kyrkan stod Brudparet i högchorets  dörr på bredan sten (som det heter), med
pell öfver sig, och afhörde Brudmessan, som sjöngs af presten och var ställd endast
till Bruden, hvilket man ser af det vignings-formulär, som 1537 utgafs af Olaus
Petri. Ceremonien bestod för öfrigt deruti, att de trolofvade bytte ringar och
offentligen kyste hvarandra; men, efter denna betygelse af inbördes ömhet, yttrades en
annan af motsatt beskaffenhet till de omkringstående, hvilka nu af det nyvigda
paret fingo mottaga örfilar till höger och venster. Sådant kallades fästedont. Efter
denna märkeliga påhelsning framtogs flinta och stål och man slog eld. Ju mera
flintan gnistrade, desto bättre tecken var det för hjonelaget.    Förklaringen af detta
bruk finna vi i en gammal sång (ur Svanvits historia), der det sålunda qvädes

Derhos vill jag blifva ved
Uti vigning vår gamla sed,
Och eld af denna flinta slår,
Som ned på handen fälldt tår.
Likasom i den hårda sten
Eld ligger fördold ljus och ren.
Som utlockas med detta stål,
Och lyser sedan med stort prål                            »
Altså i eder båda två
Äro fördold lif, ike få,
Hvilka kärleken lockar fram
I äktenskapet utan skam. I Bohuslän och  närmaste trakt deromkring i Norge består första fåstmansgåfvan till
Bruden af ett eld-don.                                                                                 

Återfärden till Bröllopsgården skedde med samma ståt, som tåget till kyrkan.
När brölloppet hölls om vintern, nyttjades facklor af hela skaran. Bland forntidens
dansar nämnes i Herrauds och Boses saga en som kallades Faldafeikir, hvilken
måste hafva varit en art polska, som dansades mycket fort, emedan det säges, att
i den flickornas hufvudkläden flögo i vädretFallda betyder qvinlig hufvudbonad; Feikin häftighet.. De instrumenter, som
nyttjades, voro mest harpor, och deras musikstycken förekomma under åtskilliga namn,
såsom Strömkarlaslag, Drampuslag, Gygiarslag, Romaslagi o. s. v., om
hvilkas beskaffenhet man för öfrigt har föga kännedom. — Brudparets sängledning
skedde i högtidlig procession med bloss och musik. Sängen stod midt på golfvet i
ett stort rum ocb var vanligen några trappsteg upphöjd från golfvet. Brudsvennen
och hofriddarne slogo en ring omkring den och Brudgummen måste hoppa öfver
deras sammanflätade händer, innan han fick komma derinnom. Dagen derefter gafs
morgongåfvan, som kallades mundur hinderdagsgäf och fick ej öfverstiga värdet
af 40 mark silfver. Den borde ej bestå i kläder eller smycken, utan i boskap,
sadlad häst, spjut och andra vapen till påminnelse för bruden, att hon, i strid som
frid borde följa sin man och försvara sin slägts heder.

Nästa söndag, då hon som ungmor besökte kyrkan, skulle hon der hålla sin
inledning eller Hofvering med offring på altaret af ost och kaka, hvilka kallades
Hofvanost och Hofvankaka.

*


SKÅNE.

WILLANDS HÄRAD.

Pl. 37.

Vi nalkas allt närmare gränsen för våra vandringar och inträda, genom Willands
härad, inom den provins, hvars allmoge blir föremålet för de återstående teckningarne
i detta arbete.

En kort öfversigt af landet och folket må börja vår framställning.

Af fornhäfdernas utsagor bevittnas Skånes urgamla odling och bebyggande.
Det står häruti framom icke blott Sveriges öfriga provinser, utan äfven många af
dess sydliga grannländer. Vid slutet af hedniska tiden, då det inre af Jutland var
en ödemark och Tyskland uppfylldt af stora skogar, hade Skåne rikedom på säd
och varor, samt beboddes af ett talrikt, tappert och frihetsälskande folk. Ofta
lösryckte det sig från Danmarks välde och motstod med framgång dess makt. Män
och vapen hade det talrikare än Seland och Jutland. Dess namn antyder, att det
ursprungligen varit ett kärrland, Skaun betyder på Isländska ett kärraktigt land. Gamla namnet är egenteligen Skån-ey, Skån-ön, emedan landet var på tre sidor kringflutet.
 i urminnestider uppfyldt med tall- och
granskogar, der uroxen, elgen och renen ströfvat. Ben af dessa djur uppgräfvas ännu ur
dess torfmossar, hvilka äfven på flera ställen äro fulla med fururötter, Skanör och
Lund voro i 8:de Seklet stora och berömda handelsstäder och Helsingborg ett
namnkunnigt vikinga — näste Jemför Svea för år 1831, 13 häftet sid. 237..
Landets bördiga jordmån och fiskrika stränder inlockade nybyggare från alla
sidor. Det öppna läget bidrog att befordra invandringarna, hvilka än tyckas hafva
mötts och förenats, än undanträngt hvarandra under tidernas lopp. Det är orsaken,
hvarföre Skånska allmogen ännu i dag, nästan inom hvarje härad, visar olikhet i
utseende, lynne och hemseder. Likväl kan man skilja dem hufvudsakligen i trenne
stora stammar, som, antingen genom någon ursprunglig slägtskap eller lika
lefnadssätt och lokal, numera visa drag och tycken, som äro gemensamma och förenade.
Den första är norra häradernas, de egentliga skogstrakternas invånare, längs efter
Småländska gränsen. Till dem höra Willandsboerne i öster och till en del Åsbo
häraders i vester; ett raskt, lifligt, händigt och tilltagset folk, med öppen blick, ljus
hy och reslig växt. Landtbon norr om Helsingborg är den vackraste allmoge i
Skåne. Den har i hela sitt väsende ett visst naturligt behag; dess klädedrägt är
smakfull och närmar sig Blekingens. Skånska adeln väljer gerna från denna trakt
sin betjening. Till denna stam räkna vi äfven Göingarna, ehuru detta folk föröfrigt
har många egenheter, som skilja det från alla de andra. Deras kroppsbyggnad är
mera groflemmad, lynnet hårdare; de utmärka sig äfven af en serskilt dialect. De
tyckas oss vara ättlingar af ett Skånskt urfolk, (kanske af Jotisk börd), undanträngt
åt skogsbygderna.

Den andra stammen utgör den af skåningen kallade Slä-bon. Den bebor den
egentliga slätten omkring Lund, norr om Malmö och Landskrona, till Ystad
i öster. Den är trög till lynnet, långsam i rörelser och tal; anletsdragen tjocka och
breda, växten kort och fetlagd. Dess Språk är till två tredjedelar uppblandadt med
Danska ord. Både i åtbörder och klädedrägt har den någonting klumpigt, tvunget
och stelt och är en fullkomlig motsats mot Norra Härads-bon.

Invånarne i Skånes sydöstra trakter och kustlandet omkring Cimbritshamn
tyckas vara en tredje hufvudstam; de hafva magra och knotiga ansigtsformer,
bleklagd hy och i allmänhet mörkt hår. Hela deras väsende, äfvensom klädedrägt,
antyder en från kusten inträngd och utbredd stam af fiskare och sjöfolk. Den trakt,
som de bebo, är äfven märkvärdig för ovanligt talrika fornminnen af det äldsta slag
såsom kummelgrottor, stenstättningar och andra, bland hvilka det ryktbara
Kivikska monumentet kan räknas.

Efter denna allmänna karakteristik, till hvars närmare utförande tillfälle framdeles
erbjuder sig, skynda vi att förklara de teckningar, som åtfölja vårt häfte.

Willands-bonden, och Bondhustrun (pl. 37) visa sig i sin helgdagsdrägt, som
hufvudsakligen är svart. Qvinnans hufvudkläde, den så kallade kluten, utmärker
sig genom sin egna vikning och läggning. Genom dess breda, åt ryggen nedfallande
stycke, blir den lik Neapolitanska landtqvinnornas hufvudbonad. Willands allmoge
berömmes såsom ett dugtigt, arbetsamt och raskt folk, och att i detta hänseende
vara det bästa i Skåne. Dess fel synes vara högdragenhet och ett hårdböjdt lynne.
Mera snygghet råder i dess boningar än i den öfriga Skånska allmogens. Dess lyx
är förnämligast i linne. Till en bruds ordentliga ytstyrsel höra icke mindre än 50
linntyg och lika många klutar. I allmänhet röjer allmogen i lefnad och sinnesart mycken
likhet med Göingarna. Landet, som är genomskuret af sjöar och strömmar, hette
i fordna tider Wetlanda Af vät, våt, för dess rikedom på vatten, kanske också af vad för dess många
sund och grunda vattudrag., och är rikt på fornminnen och traditioner, till hvilka äfven
hör den bland folket bibehållna sägen om en utvandring, som härifrån skulle hafva
skett under en konung Erik. Redan i de äldsta tider gick genom denna trakt den
enda, egentliga farvägen till Småland längs Helgeån, som förr varit betydligt
bredare, än nu. Här ofvanför stöter äfven Smålands äldst odlade och bebygda nejd
intill Skåne, så att om en utvandring skett från Sverige, har den sannolikt tagit denna väg.

HERRESTA HÄRAD.

Pl. 38-41.

Den allmoges hemvist, hvars bilder dessa fyra teckningar återgifva, utgöres af
trakten norr om Ystad mellan Färs, Ingestads och Junits härader. Den är Östra
sidan af den så kallade söderslätt och har i allmänhet samma natur med den, men
saknar likväl icke alldeles skog och höjder. Allmogen skiljer sig i vissa drag från
den öfriga slättbon. Vi hafva följt en bondflickas förvandlingar i några skiften af
dess lefnad: såsom Höste-tös, Grebba,Hösta är det samma som skörda; tös är en flicka omkring 15 år, grebba
omkring 20 och deröfver. brud och kyrkogångs-hustru; och skynda
nu att närmare förklara våra teckningar.

I pl. 38 visar hon sig i den lätta, blott af ett linne bestående drägt, kallad
Höste-särken, som begagnas på ängen de varmare dagarne under höslåttern. Den
tillknytes om lifvet endast med ett rödt, virkadt ylleband. Icke en gång strumpor
besvära henne i denna, sannerligen sydländska klädnad. Hufvudbonaden är den för
alla ogifta qvinnor vanliga — en slags valk, omlindad med ett tyg, rödt eller svart
och vid högtidliga tillfällen med brokiga band.

I nästa teckning (pl. 39) bär hon helgdagsdrägt, vid hvilken den framstående
bröstlappen af siden utmärker sig. Öfre hälften af den röda vallmarskjorteln är
skinn, hvilket, utgörande tvenne stycken, ett rödt och ett hvitt, tvckes vara ämnadt
till kjortelns både prydnad och styrka, att bättre, hålla, der den mest nötes, då hon
sitter. Nedom kjorteln framskymtar linntyget, enligt bruket, hvilket i detta fall är
här lika som i Dalarna. Alla qvinnorna bruka svarta eller mörkblå strumpor,
männerna deremot hvita. Teckningen visar för öfrigt i karlens drägt den egna form på
halskrage, som här nyttjas. Den är styf som en ringkrage, och starkt blånad
hvilket påminner om en rad i det ofvan anförda Riks-qväde, der den
hedniska bonden säges bära blånadt linne, I Ingelstad härad bruka äfven qvinnorna
sådant i sina klutar eller hufvudkläden. Såsom en serdeles, prydnad är den bakpå
jackan broderade kronan, hvilken ofvan till har utseende af en blomsterkorg.,

I Pl. 40 möter oss vår Herresta-grebba, som Brud. Man må ej fatta någon
misstanke om henne, eller komma henne på elakt rykte, derföre att hon ej bär
krona. Mången flicka nödgas försaka denna brudprydnad för de kostnader, som
vanligen med dem äro förenade, och de större anspråk på gästabud, som åtfölja
ett så kalladt Kronbröllop. Hon är derföre icke mindre hederlig brud. Ingen, som
brutit mot kyskhetens lagar, får i brudstolen bära en hufvudbonad lika med den
hon bär. Efter minsta bevis om öfverträdelse måste en sådan anlägga den hvita
kluten. Fastän kronan således för vår brud saknas, har dock hennes drägt sin
vederbörliga högtidlighet af de många förgyllda silfversmycken, som pryda den, af
det breda spännet vid halsen, medaljongen med Frälsarens namn, korset och de små
silfverbladen i rosetterna, hvartill kommer det purpurröda bältet med sina breda
nedhängande flikar, liknande det Småländska Wärends-bältet. Vid handleden hänga
stora armknappar af silfver, hvilka någon gång äro bjällror. I en annan trakt af Skåne
(Bara och Wemmenhögs härader) nyttjas stundom i högtidsdrägt bjällror nära
armbogarna. Vi finna i detta bruk åter en qvarlefva från Medeltiden, då de förnäma, som
bekant är, nyttjade bjällror i kläderna. Vår gamla Rimkrönika klagar öfver de Tyska
ungherrarna i Konung Albrechts tid, huru de i Sverige införde främmande seder:

„En kom ej så arm från Tyskeland
Hade han ett svärd i sin hand.
Kunde han dansa, springa och hoppa,
Han skulle hafva skälla och förgyllda klocka Sådana funnos till och med på skor, I den fordna Psalmboken förekommer i en
Julpsalm: »der de klockor klinga in regis curia» (i Konungens hof), hvilka ord
hänsyfta på klädernas bjällror.."

Och en Fransysk Skald från denna tid besjunger en Hermelinskappa, på hvilken
skinnen voro så fästade, att hvart af de små djuren har i munnen en guldring och
om halsen en silfverklocka. Dessa klockors samljud finner han mycket ljufligt— »tres doucement sonnoit
Quant au mantel frapoit le vent.
Je vous dis, gue par nul couvent
Harpe, ne vielle ne rote,
Ne rendoit point se doulce note.
Comme les escelles d1 argent:»

heter det i den gamla sången, anförd af De Fresne ur Romanen la Violette.
Jemför Ihres Glossarium..

I Pl. 41 se vi Sluteligen den unga hustrun i vapenhuset vid ingången till
kyrkan, der hon, enligt Christelig sed väntar att åter blifva intagen efter sin barnsbörd.
Omgifveserna antyda det rum, der hon befinner sig. Käpparne i vrån intaga de
fordna svärdens och vapnens ställe, då enligt lagen för kyrkofrid, ingen tilläts att
beväpnad inträda i kyrkan. På sidan synes ändan af en likbår, hvars
förvaringsrum vapenhuset eller, som det merendels uttalas, våckenhuset vanligen är.

I qvinnans drägt märka vi den hvita hufvudbonaden med sina utstående flikar.
Till dess vederbörliga uppfästande behöfves en viss kunskap och ett eget handlag,
hvarföre icke alla qvinnor kunna fästa sin klut, synnerligen i de trakter, der seden
fordrar att den på ett konstigare sätt skall läggas, såsom med veckade skynken
vid öronen och tredubbla snibbar på ryggen. I hvarje by finnes derföre vanligen en
viss bondqvinna, som förvärfvat denna kunskap och biträder sina grannar vid deras
toilette. Hustruns kappa är blott en på axeln fästad kjortel, hvars lif, hopviket,
utgör kragen.

Hvad allmogens lynne och lefnadssätt i denna trakt angår, så anmärkes med
skäl hos qvinnorna brist på ordning och snygghet i deras hushållning, en följd af
vanvårdad uppfostran i barnaår. Stugorna på hela Skånska slättbygden hafva
allmänt lergolf och äro uppförda af korsvirke med murbruk. När man inträder i en
sådan, möter i förstugan köket med, brygghuset (kalladt Stässet), der spisen alltid
befinnes midt emot stugudörrn; der inom är det egentliga boningsrummet, der
bordet, fastsatt i golfvet på tjocka stolpar, upptager den ena väggen. Sängen af groft
timmer, upphöjd vanligen en och en half aln från golfvet, står i ena hörnet,
stundom i ett uthygge på väggen, liknande en alcov. Hönsen vistas merendels i stugan
och äfven gässen få, vid kläckningstiden der sin plats i en tillsluten bänk; och under
kallare vinterdagar erhålla de till sällskap nyfödda kalfvar och lam. Alla äldre
bondhemman bestå af fyra sammanbyggda hus, kallade längor, af hvilka en är
boningshuset och en annan fähuset, som de kalla manesœtt (ett Mœsogöthiskt ord.) Genom
denna sammanbyggnad kan, vid utbristande eldsvåda, svårligen något enda hus räddas.

Boningshusens utseende på östra kustlandet af Skåne, vid medlet af förra
århundradet, har Linné beskrifvit oss i sin Skånska resa. Vi upptaga hans teckning
för jemförelsens   skull. „Stugorna här på orten hafva innantill horizontelt tak med
fönster på södra sidan. Ett stort, tjockt ekbord står tvärs för framväggen: bänken
mellan bordet och främsta väggen kallas frambords-bänken: på norra sidan är norra
och på södra sidan södra bänken såsom i Småland. Alla dessa bänkar äro
uppfyllde med halm, en aln höga, samt täckta med långa dynor eller Westgötha-täcken,
på hvilka folket ligger om nätterna och sitter om dagen. Sällan finnes någon stol
i stugan eller någon annan säng. I det ena, bortra hörnet af stugan är ugnen, i
hvilken vintertiden dagligen eldas, då röken går ut genom dörren; ty här brukas
ingen skorsten, och glöden efter eldningen utsopas på lergolfvet mellan några stenar
jemte ugnen.  Således blir här mycket hett. I andra hörnet, på andra sidan om
dörren äro hyllor för kökssakerna. Tallrikarna,. som här brukas, äro långa, smala
hyflade bräder, så att hvar sådan tallrik räcker till för alla, som sitta på samma
sida vid  bordet.» — »Gästkamrar, så väl som andra kamrar här i landet, äro
utan spis, utom sjelfva stugan, der ugnen antingen är i bortra vrån eller eldstad i
förstugan. Inga andra golf finnas här än lergolf, så att den, som nödgas resa om
sena hösten eller vintertiden saknar mer än mycket de sköna eldbrasor och varma
rum, som så honom till tjenst ofvan för slätten. Dunbäddar brukas här till
sängtäcken i alla sängar, så besvärliga om sommartiden, som gagneliga om vintern Se Linnés Skånska Resa, sid. 130.."

Dagliga favoriträtten utgör nuförtiden korngrynsgröt, potates, rökmaltsdricka,
spicket eller kokadt fläsk och gåskött. Vid större eller mindre högtidligheter består
förnämsta anrättningen af saltad eller lutad fisk, gröt af bohvete eller risgryn, soppa,
i hvilken ligga helkokta höns, och, på ett trädfat med höga fötter, befinnes slutligen
en mängd saltade köttvaror, dels kokta, dels okokta, af hvilka endast köttkorfven
får skäras: det öfriga tjenar till skådorätt att beteckna husets välmåga, samt står
oskuret på bordet, så länge gästerna äro qvar, oftast under full dans i samma rum,
på det dammande lergolfvet. Innan gästerna gå till bords, aflägga de en del af de
yttre kläderna. På hvarje rätt supes bränvin; och, under de vanligen långa
mellanstunderna vid anrättningen, framtages icke sällan tobakspipan; sedan man rökt
några drag, fortsättes spisningen.

Allmogens karakter är i allmänhet from; men de fel, som vidlåda den, äro i
synnerhet misstänksamhet, misstroende till ståndspersoner och hämdgirighet,
Nordbons gamla arfsynd. Hämden utbryter ofta långt efter förolämpningen, då något
passande tillfälle erbjudes; och yttras stundom genom mordbrand, som derföre icke
är sällsynt i denna trakt.

Herrgårds-böndernas fordom tryckande belägenhet har i sednare tider mycket
mildrats genom afskaffandet af det så kallade hofveriet eller skyldigheten att göra
obestämdt arbete vid herregården. De gifva nu merendels säd för sina hemman;
och dagsverken vid gården utgöras af husmän, motsvarande torpare i Rikets norra
provinser.

Språkets uppblandning med Danska ord hafva vi redan anmärkt. Vi vilja
anföra några exempel af Skånsk dialect. Man säger vindue, för fönster; hjonad för
vallhjon; kjol för rock; tybevatten, för tvättvatten, jordag för lördag; o. s. v. Februarii
månad kallar allmogen Bliel, Mars månad Thor. Med ordet Fische benämnes
efterhösten. Mindre oxar kallas battingar, flera kor kallas tillsammans kör. Ett dagsverke
med tvenne hästar kallas en ecka: Med eckor i plur. menas fyra hästar. Limene
betyder qvast. Tjenstfolket kallas tyngen, en gosse påg. Glytt är barn i
allmänhet. Med kompan eller kumping menas en gosse omkring 15 år; dräng, en
omkring 20. Qvinnornas kjortlar med sina lifstycken, äfvensom karlarnas jackor, hafva
olika namn efter deras vidd och plats. Den närmaste och trängsta heter krifi,
eller krybi, sedan fari, så klemman; derefter slom eller slummerdum och den
yttersta uden alle di.Några prof på Småländska dialecten omkring Wärend lemna vi här till jemförelse:
Tjusen, kallas der hörnet på en påse; Puscheftan, liten ficka; Braga, bra;
Kafring, sängtäcke; Kimma, kar med lock; Plejel, slaga: Hammel, liten
drög: Löijen, tvärtred; Tiste, länk vid drogen; Hamla, qvista; Risbit, en
bock på andra året; Prinsla, matpåse; Tafla, hög pall med fyra fötter..

Till allmogens fester hör äfven ett så kalladt Klena-gille; som firas då ett
nytt hus klenas, eller då dess korsvirke mellan trädsparrarne och stafrarne fylles
med lerbruk. Sedan leret blifvit trampadt af oxar eller hästar samt blandadt med
halm och sand, föres det till huset; då qvinnornas göromål är att fästa det och
deraf bilda stugans väggar. Männerna äro deras handtlangare. En qvinna står
innanför, en annan på yttre sidan, och mot hvarandra med händerna klappa och
släta den blifvande väggen. Arbetet går fort: hela slägten är församlad och alla
sysselsatta. När stuguväggarna är färdiga, firas det nya boningshuset med väldig
traktering och dans, samt med en skål för dess lycka.

CHORET I LUNDS DOMKYRKA.

Pl 44.

Detta Högchor hör till de få dyrbara lemningar, som i vårt land finnas qvar
af Göthisk kyrkoprydnad. Om man jemför våra förnämsta kyrkors öden, så
tyckas Nordens bildstormare hafva mest förhärjande framgått i Upsala Domkyrka:
mindre än den synes Linköpings hafva lidit och Lunds blifvit mest skonad.

Men äfven ganska många af den sistnämndas i Catholska tiden uppförda
ornamenter och inredningar hafva gått förlorade, dels af de första reformatorernas allt
för våldsamma omskapningsnit, dels sedermera af den rådande liknöjdheten för
göthisk arkitektur och för de i dess stil uppförda monumenter. Det är först i
sednare tider, som ett återväckt sinne för dess skönhet äfven väckt tanken att samla
och rädda dess återstående lemningar.

Lunds Domkyrka täflar till storleken med de förnämsta i vårt land. Den är
inom murarne öfver 135 alnar lång, 50 alnar bred, och öfver 48 alnar hög. 
Grunden lades år 1012, under Danska Konungen Sven Ottos regering, då början skedde
med den underjordiska kyrkan eller Kryptan, vanligen kallad Kraftkyrkan, hvilken
invigdes af Nordens förste Erkebiskop, Ascer, år 1133. Byggnaden varade i 133
år och kyrkan invigdes slutligen med stor högtidlighet år 1145 under flera Furstars
och Biskopars närvaro. Öfver sjelfva Kryptan, som sträcker sig mer än
tredjedelen af kyrkans längd, är det s. kallade stora Choret. Närvarande teckning deraf
är tagen från östra sidan och visar i fonden den nedre kyrkans hvalf, och längst
bort dess vestra fönster. Detta Chor utgör likasom ett tempel för sig, till grunden
äfven betydligt upphöjdt öfver den öfriga kyrkan. Det håller i längd 55 alnar och
20 alnar i bredd. Vid uppgången från kyrkans Högchor ser man på sidorna i
trä skurna bilder af den helige Laurentius på sitt hälster, Susanna i badet, en
aflatskrämare och andra föreställningar. Sjelfva Chorets medlersta del är från
sidohvalfven afskild genom panelade väggar, som ännu här och der visa lemningar af
fordna, lysande målningar. De i ek skurna bilderna innehålla ämnen ur Bibliska
historien. Under dessa väggar går på ömse sidor en lång rad af munkstolar, som
bilda en skön symetri. De äro i många hänseenden märkvärdiga, och hela 
samlingen förtjente i hög grad att närmare granskas och i detailler med noggranhet
aftecknas, innan tiden hunnit förstöra den. De äro, ty värr! redan något stympade,
och bära många spår af okynnets åverkan. Sjelfva sätena kunna vändas opp, då
hvarje stol förvandlas till en bönpall. Undre sidan visar teckningar ur Æsopi fabler.
Hedniska och Christna föreställningar gå således här jemte hvarandra. Omkring
midten af raden synas fristående djur, hvilkas betydelse man har svårt att utleta.
Arbetet är med yttersta sorgfällighet utfördt, och hör hvad stilen angår till den
yngre göthiska konsten. Serdeles sköna äro de båda öfre tvärsidorna, som hafva
genombrutet skulptur-arbete i en lätt och högst gratiös teckning. Den ena t. ex.
föreställer i sitt öfre fält ett vinträd, som höjer sig i otaliga, konstigt anlagda
slingringar. Den andra har formen af ett kapell med lätta treblad och sköna
stjern-fönster, ytterst slutande sig i rikt ornerade spiror, på sidorna med blad af liljor.
Spirorna äro numera stympade och arbetet i allmänhet betydligt skadadt.

På Chorets golf är en med löst gallerverk försedd öppning, som går ner i
Kraftkyrkan och ger ljus åt dess hvalf. Af denna förbindelse mellan de båda
kyrkorna får man anledning att sluta till hufvudsakliga ändamålet med sådana
underjordiska Kryptors byggnad. Sverige äger af dem blott tvenne. Lunds och Dahlbys;
den sednare är likväl i mycken liten skala, nästan endast som ett grafhvalf.
Sannolikt voro de ämnade att under fastlagen begagnas för de i Katolska tiden
brukliga dramatiska framställningar af Frälsarens död och uppståndelse, då hans
begrafning med vederbörlig efterbildning firades i Kryptan, och hans uppståndelse ur
grafven visades för folket medelst tjenligt sceneri i £fre kyrkan, hvarvid en dylik
öppning i golfvet, som det i Lunds Stora Chor, kunnat vara behöflig. — Kryptan
skulle således egenteligen föreställa Christi graf. Lunds Krypta har, såsom en
kyrka, sitt högaltare och sina sidohvalf. Gamla handlingar styrka, att den i fordna
tider äfven ägde sin egen församling med dess Kyrkoherde och Kappelian.

Nära intill golf-fönstret i Choret står en smal, 5 alnar hög, metall-pelare, på
hvilken man ser den helige Laurentius. Pelarens breda fotställning uppbäres af
Lejon. Med skäl bevarar kyrkan bilden af den helige martyren, fordom dess
beskyddande Patronus. Det var i hans namn, som byggnadshjelp begärdes öfver hela
Christenheten, då betydliga bidrag inflöto, isynnerhet från England, Tyskland och
Frankrike, länder, från hvilka Christendomens första predikanter i Norden
härstammade.

Midt i Chorets öfre afdelning synes en serskild stenläggning, sannolikt ämnad
att visa den plats, som gaf den säkraste och heligaste tillflykt för förbrytare.
Kyrkan ägde för öfrigt rätt att gifva en sådan (Jus asyli) inom hela sitt område, enligt
Ephesinska mötets beslut år 431. Der visas äfven en dyrbar altartafla med dörrar
och en hög grenig metallstake med de fyra Evangelisternas emblemer.

I ett af sidorummen omkring detta Chor förvaras ännu några få från
medeltiden återstående reliker, och bland dem det namnkunniga Jungfru Mariæ lintyg,
äfven kalladt den heliga Margarethas. Det ansågs äga en underbar kraft att hjelpa
hafvande qvinnor i deras barnsnöd, hvarföre Konung Christian I i Danmark lånade
det, år 1468, för sin Gemåls nedkomst. Man har ännu qvar det bref, som han i
anledning häraf skref till Prelaterne i Lund Se Sjöborgs Archseologiska Samlingar; Tom. 2.. En gammal vers tolkar den heliga
relikens kraft i följande ordalag:

»I barsel-säng hjelper han og af nöd
Som qvindfolk pläghä att lidhä.
Han lener deres we, freiser dem af död,
Binthe the hannum om theres sidhä."

En betydlig förändring med detta vackra Chor lärer redan icke blott vara 
besluten, utan äfven påbörjad. Genom orgelverkets flyttning åt vestra sidan kommer
det att närmare förenas med sjelfva kyrkan, visserligen till stor vinst för båda; men
huruvida äfven bortskaffandet af hela dess nuvarande inredning och prydnader är
väl betänkt, lemnas derhän. Fråga lärer vara att nedflytta antiqviteterna till den
låga och mörka Kraftkyrkan, der de hvarken hafva utrymme att rätt uppställas,
eller dager att väl beskådas. Munkstolarne och deras omgifning, ehuru skadade
och, i vissa delar, genom nyare tillsatser bortskämda (några af djuren t. ex. äro
från en sednare tid, och sämre arbetade, än det öfriga) utgöra dock en, icke blott
i vårt land, utan i de flesta Europeiska länder sällsynt vacker samling. Då den
Göthiska stilen nu mera allmänt börjar blifva föremål för konst-studium, kunde
möjligen genom en skicklig konstnärs hand, det skadade i arbetet återställas, det
felaktiga upphjelpas och det hela i allmänhet vinna den putsning och elegans, som
närvarande tids smak fordrar Den här omtalade och förutspådda förändring har längesedan försiggått, och
åtminstone för några år sedan voro de berömda munkstolarne dömda till skräpvrån.
Hvar de efter reparationens fullbordan hamnat, är oss icke bekant. Professor
Brunii konstsinne torde dock vara en borgen för att de ej förkommit.

Nuvarande utgifv, anmärkning..

T0RNA HÄRAD.

Pl. 42, 43, 45 och 46.

Detta härad, som i norr begränsas af Käflinge å och i söder af Höjeån,
sträcker sig i öster till andra sidan om Romele-Klint och utgör, med undantag af
skogstrakten vid dess fot, hufvudsakligen slätten omkring Lund. Namnet vilja några
antiquarier härleda från Thor, i anledning af denne Guds förmenta dyrkan i Lund,
ett offerställe redan i urminnes tider; andra åter af thaurn, som på fornspråket
betyder berg, då Romele klint kunde hafva gifvit anledning till benämningen.
Trakten,   som  innehåller   både  höjder och slättland visar inom sitt lilla område, på ett
märkeligt sätt, det olika inflytande, som olika natur utöfvar på invånarnes både
utseende, lynnen och sedvanor; den bevittnar, huru menniskan öfver allt tar
stämpeln af den natur, som omgifver henne. Häradets östliga invånare, höjdboerne, äro
mera lifliga, raska och rörliga än de öfrige: deras klädedrägt mindre tung och
oformlig än de andras. Man kan äfven anmärka samma förhållande med det i
söder angränsande Bara härad, hvars östligaste del äfven utgöres af höjdland och
skogstrakterVi anföre hvad en författare yttrar sig om klädedrägten i detta härad, år 1797,
emedan beskrifningen ännu nära öfverensstämmer med förhållandet i Torna härad.
»Slättbons klädedrägt förekommer ett ovant öga på det högsta löjlig och
motbjudande. Öfverlif och kjortlar äro alltid hopsydda och lifvet så kort, att
kjorteln börjar under armarna, men räcker nästan ej längre än till vaden. Den ger
en ställning åt kroppen som ej är naturlig och främre delen vanställes så af denna
drägt, att ögat ofta skulle misstaga sig och helt orättvist anse den unga flickan
för en förklädd gosse.»

»Med den backiga orten vidtager ock en annan klädedrägt. Qvinnorna kläda
sig der med mer smak. Tröjorna och öfverlifven hänga ej fast vid kjortlarna.
Deras kläder röja bättre deras växt. Näst Norra häradsboernes, får man väl
medgifva, att denna deras drägt är bland de vackraste i Skåne. — På öarne i
Mälaren är nästan samma klädedrägt brukerig.» Se Svananders Dissertatio de
Terri-torio Bara, Lund 1797, p. V.. Till och med i dialecten röjer sig en olika brytning. Slättbons
språk är i allmänhet mera släpigt; det förlänger vokal-ljuden till diftonger. Att
detta inträffar öfver allt, bestyrkes om man t. ex. jemför Westerbottningens uttal
med Skåningens; båda, bebyggare af slättland, böja sitt språk i breda, uthållande
vokal-ljud. Alla bergsboers dialect, är deremot kort och hög, som deras berg,
hvilande på konsonanter, som på klipphällar. Man skulle kunna säga, att, då de
sednares uttal går på höjden, går de förras på längden. Folket uttrycker i sin
dialect icke blott sina lefnadsyrken, utan äfven den natur, med hvilkens det
blifvit förtroligt, såsom strömmars brusande, djurs läten o. s. v. Deraf kommer att
slättbons språk är ljudfattigare än bergsbons.

Allmogen skämtar gerna med namn, och äger en fintlighet och qvickhet att
tillskapa sådana, hvilka ofta icke illa uttrycka föremålens egenskaper. Så kalla de
i Skåne paraply, flyttetak; allée, tittväg; en strut, hrämarhus; högra och 
venstra hästen, fråmans och temans öget. I Norrland kallas en backe, som lutar
emot, motlutten, och den som lutar utföre, ättlutten (efterlutningen).

Hufvuddragen i allmogens lynne och egenskaper på Skånska slättbygden hafva
vi redan anfört. Det välstånd, som i allmänhet råder, föder tröghet, lättja och
beqvämligt lefnadssätt. Arbetet väcker icke heller behof af någon själsansträngning.
Skåningen äter i allmänhet mycket, och gerna stark mat. Hvad för honom vore
en högst tarflig spis, skulle en Dalkarl anse för ett gästabud. Den fattiga och
sparsamma Smålandsbonden nyttjar om sina hvardags måltider följande rim:

Frukost är en öda {slöseri),
Davar är dagsens föda;
Middag är landsens sed.
Får jag ej Nattór blir det derved.

Utan Nattór och frukost skulle en Skånsk Bonde ej nöja sig.

Märkeligt är det olika uttryck, hvarmed välståndet hos allmogen visar sig i
vårt fäderneslands nordligaste och sydligaste provinser. Då Skåningen sorgfälligt
gömmer undan sina skatter och i sin boning, samt i sitt yttre, visar tarflighet,
oftast fattigdom, ehuru han i mat och dryck ingen sparsamhet iakttager; är
Helsingen och Norrlands-bonden angelägne om att låta sin välmåga framskina medelst
stora bygguader och i kläder. Den främmande, som besöker dem, anvises till
nattläger helst det rum, der helgdagskläderna förvaras, på det han må beundra husets
rika tillgångar. Misstänksamhet mot Ståndspersoner och fruktan för högre
beskattning torde hos Skåningen vålla iakttagandet af ett sådant sken af torftighet. Han
är i allmänhet mycket sluten och svår att få till bekännelse, då någon oordning
blifvit begången. Känslan af förolämpning bär han länge inom sig, utan att röja
den; och låter den ofta genom sjelfhämd utbryta, så framt icke det lyckas tredje
man att bilägga tvisten, hvilket alltid måste ske med en viss högtidlighet Författaren hade under en resa i Småland, för några år sedan, tillfälle att afskrifva
ett gammalt document från år 1629, som innehåller en, genom böter, uppgjord
förlikning mellan några Småländska och Skånska bönder, i anledning af ett dråp.
Originalet eges af Kyrko värden Måns Bengtsson i Fållen, Allbo härad. Då det
på ett märkligt sätt visar, huru långt fram i vår historia den gamla
slägthämnden sträcker sig, anser man sig böra här införa det, äfven såsom bidrag till
allmogens sede-historia för fordna tider:

»Bekennom wij oss ünderschrefne fulmyndige gjorde på hela den dödas slecht
vägna nempliga: Elevor Svenson i Bivara, att thenne person Ingemar Laresson
boandes i Swerige Wijderstada sockn i Arnanäs hafver sigh med oss på hela
Slechtenes vägna forlicht och wäll fördragit för thet slagsmål och den dråp, som skedde
(ther Gudh bätre) på förbe Olevor uthi Christianstadz ägor uppå Näsby dugn:
Så att han haffver oss huar peningh reda betalt nempliga 130 daler uthi Dansk
mynt reknat så att huarken wij eller nogre uthaff then dödas wen eller slecht föd
eller oföd hafwa af honom till thet ringaste att fordra eller krafla. Hwar och så
hende att någon ville ther uppå klandra skall förb:t Ingemar inthet warda
förplichtat them till att svara: üthan wi williom them förnögha; att så i sanningh
är under wår signete och nampn. af Wijderstad then 12 Januarii Anno 1629.

(L. S.)                       (L. S.)

Truls Eleversö   Oluf Svensö    Oluf Botelsö   Oluf Olefssö

Nils Svenson     Sven Boteiso..


Vi hafva i fyra teckningar afbildat denna trakts allmoge. Den första (pl. 42)
är tagen från närheten af Lund, i Nöbbelöfs socken. Gubbens både ställning och
anletsdrag hoppas vi uttrycka det karakteristiska hos en välmående invånare i detta
slättland. Teckningen är dessutom porträtt, lika som de flesta andra i detta verk.
De stora silfverknapparna i Bondens tröja, äfvensom flickans lifstycke af grönt siden
med sammetsborder, silfverspännen och maljor, utanpå den stickade gröna tröjan,
utmärka helgdagsdrägt. Genom lifstycket, som nedtrycker barmen och de många
under armarne fästade kjortlarna (de måste vara minst fem) blir qvinnodrägten ful
och vanställande. Karlarne bära äfven vid högtidliga tillfällen flera vallmarströjor,
blå, gröna, hvita och svarta, alltid så gjorda, att äfven den understa kan synas.

I pl. 43 möta oss några sörjande vid en nyss tillsluten graf på en kyrkogård.
Den ena qvinnans sorgdrägt utmärker en nära anförvandt till den bortgångne.
Sådana bära öfver hufvudet en, serskilt för sorgen gjord, svart kjortel eller kappa,
som de kalla kåvan; den hålles så nära tillsluten omkring ansigtet, att blott det
ena ögat synes. Man får således icke se en sörjande qvinna gråta, blott höra
snyftningarna, och bruket kan icke vara utan sin nytta för en ung enka, som har
svårt att få fram en sorgetår öfver sin gamle man. Någon gång nyttjas till denna
kappa endast en vanlig svart kjortel med fastsydt lif utan ärmar; då den så vändes
att en del af ansigtet blir synligt genom armhålet. Den andra qvinnans
hufvudkläde är ett sådant, som bäres af mindre nära slägtingar.    Det kallas hyekläde
och måste vara stort, väl stärkt och utstående, samt försedt med spetsar.
Männernas sorgdrägt är icke, såsom qvinnornas, svart, utan blå. I ett liktåg är
nödvändigt att alla hafva käppar, till och med små gossar, när de åtfölja ett sådant.

Vid dödsfall iakttages ännu här och der många af forntidens bruk och
vidskepelser. Så sätter man ett ljus i hand på den döende, att dess lif må lätt
utslockna (en qvarlefva från katolska tiden). Man flyttar, tills likkistan blir färdig,
liket i något uthus, men ej i sädesboden, ty då blir säden oduglig till såning och
knappt gifvande. Man lägger hos den döde en penning, och gerna någon småsak,
som han mycket älskat eller mycket nyttjat. När hafvande qvinna dör oförlossad,
får hon med sig kläder till barnets svepning. — Sänghalmen, på hvilken någon
dött, uppbrännes. I grafven måste den dödes hufvud vändas åt vester. Inga nära
anhöriga få vara bärare; dödfödde barn bäras af gamla gubbar. Brudfolk böra ej
gå öfver tom graf, då de bli fattiga. En smed vill ej gerna vara likbärare, ty då
tror han sig ej lyckas att sedan göra goda eggjern. Flera andra skrockfulla
föreställningar och iakttagelser förekomma ännu vid olika tillfällen, synnerligen på orter,
som äro aflägsna från Städerna, och i allmänhet mera i Norra än i Södra Skåne.
Då dels många af dem hafva ett historiskt ursprung och tyckas ännu qvardröja
liksom gengångare från en försvunnen bildningsgrad, andra åter uttryck med sitt
naiva teckenspråk, bättre än någon beskrifning, folkets lynne, böjelser och tänkesätt,
vore önskeligt att man af dem ägde en samling ordnad efter deras olika innehåll,
och med angifvande af de orter, inom hvilka de finnas. I våra bergsbygder, såsom
Småland, Dalarna och Norrland, torde lemningar af hednisk föreställning vara
öfvervägande, och deremot spår af Katolsk vidskepelse mest röjas i Westergöthland och
i Upland. Märkelig är, i detta hänseende, Häverö socken i Roslagen. Dess
allmoge har en synnerlig böjelse för skrock och öfvertro; hvartill, utom den styrka att
bibehålla sig, som ett ursprungligt folklynne i sig sjelft äger, ortens afskilda läge och
försummad skol-undervisning betydligt torde hafva bidragit. Der iakttagas vid
högtider och i samqvän många egna och besynnerliga bruk och sedvanor, af hvilka
flera sannolikt räkna hög ålder och förtjente att af någon fornforskare bevaras och
närmare granskas. Äfven klädedrägten i Häverö är utmärkande och olik de
angränsande socknarnas. Karlarna bära långa, hvita rockar af vadmal, med blåa
eller röda uppslag och en låg, röd krage, öfver hvilken vesten synes. Qvinnorna
hafva höga, tornlika hufvudbonader, vanligen af siden. De gifta nyttja dem svarta
med breda, hvita stycken, som gå ner öfver öronen. Halsduken fästes med ett
stort, rundt spänne af silfver eller tenn: kring halsen bäras stora, gula eller röda,
glasperlor.

Det tyckes som bruket af hvit rock vore en lemning af Nordens fordna
Vikinga-drägt. I sagorna omtalas ofta Sjökonungarnas hvita kappor med purpurbräm
såsom för dem egna, och utmärkande deras värdighet. Färgen har bibehållit sig
just i de orter, som i äldsta tider varit tillhåll för Vikingar. Så nyttjar det
egentliga skärgårdsfolket i Blekinge allmänt hvita eller ljusgrå jackor. Wingåkers
allmoge har, som vi redan visat, hvita rockar. Äfven Roslagens skärgård var i fordna
dagar ett tillhåll för Vikingar. Bekanta äro de utvandringar, som derifrån skedde
åt öster, om hvilka namnen Roos, Russi och Ryssland ännu bära vittne. Äfven åt
vester hafva sannolikt Roslagens fordna invånare anställt utfärder och deltagit i de
beryktade Norrmannatågen. Staden Evreux i Normandie påminner, icke endast
genom namnets likhet, om Häverö i Roslagen: sådant kunde vara en tillfällighet; men
der lära också bevaras traditioner, som, enligt trovärdig uppgift antyda en
colonisation från Sverige.

Efter denna korta utflygt åt Roslagen, återvända vi till förklaringen af
teckningarna öfver vår Skånska allmoge.

I Pl. 45 finner läsaren tvenne Torna-bönder vid plogen och i deras arbetsdrägt.
Den barbenta karlen är husbonden, som med korslagda armar makligt och tanklöst
skådar utåt fältet, under det att hans dräng är sysselsatt att upplöja den släta,
stenfria marken. Plogen är troget tecknad efter den, som nu mera brukas, och hör
till det mindre slaget. Bredevid plogbillen är yxan instucken att begagnas vid
förefallande behof, merendels för att fästa de lösa kilarna vid handtaget. Dragtyget är
hälften af trä och hälften lina. Närmast selpinnarna är trä-stycket. Den stora
plogen af gamla formen drages icke sällan af fyra eller sex hästar; mest af tre par
oxar och ett par hästar. Den är tung och otjenlig; men bibehålles af gammal
vana, kanske äfven af ett slags skryt att kunna använda de många dragarne. Med
en löjlig stolthet drifver bonden fram den långa raden, och med väldigt skrikande
påkallar förbigåendes uppmärksamhet. Hvad klädseln angår, fästa vi oss vid
böndernas träskor. Sådana äro allmänna i hela Skåne, men förekomma sällan i någon
annan Svensk provins. De äro urhålkade trästycken af alm, björk eller lind och
göras på åtskilligt sätt. Ett slag af dem kallas klampa-träskor och hafva
kar både under hälen och fotbladet. Trätofflor nyttjas äfven både af män och
qvinnor. Vid de långa regniga höstarna visa de sin nytta.

I afseende på de olika skoplagg, som vår allmoge begagnar, påminna vi oss
Dalkarlens tjocka skor af flera på hvarandra lagda näfversulor, öfverst och underst
slutande med läder, alla starkt hopfästade med väldiga spikar. Den höga klacken,
ofta midt under foten, ger åt densamma en tvungen, stupande ställning. Ett annat
slags näfverskor nyttjas i flera provinser af fiskare och af bönder, då de hafva sina
slåtter på sidländta ängar, eller då de slå vass. De bestå af rimsor, glest flätade,
att vattnet kan både ingå och utrinna, och äro således ämnade endast att skydda
foten för skador under vadandet i vattnet. Lappskor af renshudar äro allmänna
vinterplagg i de nordliga provinserna.

I Pl. 46 far ett sällskap på bondvagn. Vid sin väl ombonade hustrus sida
sitter husbonden och kör med en viss värdighet sina ståtliga skånska hästar. Det
är en kall höstdag; man igenkänner den Skånska bondhatten och vintermössan.
Ytterst i vagnen har en ungersven fått sin plats och medföljer, på det skakande
åkdonet, i en nog obeqväm ställning.

VEMMENHÖGS HÄRAD.

PL 47.

Detta härad innefattar en del af söder-slätt och ligger öster om Malmö, mellan
denna stad och Ystad. Invånarne äga i hög grad Skånska Slättbons karakter och
anses vara de trögaste Att sådana lynnen, då de komma i rörelse, äro de svåraste att stilla, bevisas af det
blodiga folkupplopp, som 1811 i Juni månad utbrast, i anledning af missförstånd,
rörande förordningen om förstärkningsmanskapet. Det var störst på Skånska
Slättbygden, och folkresningen i Wemmenhögs härad var af alla den betydligaste. och beqvämligaste af denna folkstam. Ehuru af naturen
starkt byggda, anstränga de ogerna sina krafter. De äro i allmänhet goda ryttare,
men finna mödan att stiga till häst besvärlig, hvarföre man om dem, som ett ordspråk
brukar säga: de rida gerna, men grufva sig att komma i sadeln. Fordom hafva
de äfven haft ibland sig ridöfningar eller ett slags tornerspel med stänger, hvarvid
de ådagalagt stor skicklighet och sadelfasthet. I allmänhet äro de, som vunnit någon
förmögenhet och sjelfve äga den jord de odla, högmodige och overksamme, och tänka
endast på att väl sköta sin kropp. Sin bördiga åker sköta de deremot illa, och
om sina ängar hålla de ej heller vederbörlig vård; dessa äro äfven alltför små, i
förhållandet till åkern. Mot ett utsäde af hundra tunnor svara vanligen omkring
trettio lass hö. Man kan utan öfverdrift säga, att Sveriges bördigaste provins kunde,
med en förbättrad landthushållning, gifva dubbel afkastning.

Trögheten i lynnet hos slättbygdens invånare gör äfven att de med envishet
fasthänga vid gamla vanor eller ovanor: den föder äfven deras misstänksamhet och
missnöje vid den minsta felslagna förhoppning. "Då den fattige Smålänningen,"
säger en författare, "vid tillfrågan om årsvexten, börjar med att tacka Gud för det
goda, som honom blifvit gifvet, och för en hjelpelig hafreskörd och sist nämner, att
rågen blifvit klen eller, Gudnås! ingen; börjar deremot den Skånska, välfödda
slättbonden sitt svar med en lång jemmer öfver det onda och med klagan öfver hvad
han icke fått. Sjöborg. Skånes Historia och Beskrifning, 3:dje del. Malmöhus Län, sid. 25.."

Språket är i denna trakt till det mesta Danskt. Föröfrigt har nästan hvarje
härad sin egen dialect, likasom sin egen klädedrägt. Uttalet är i Wemmenhög trögt
och släpande. Qvinnorna kläda sig i en slags forntids herrskapsdrägt, och vj
hafva i Pl. 47 framställt den, sådan den vanligen brukas vid färder till kyrkan eller
staden. Qvinnan bär sin örtakast (blomsterqvast) i den hoprullade näsduken.
Handskarne äro broderade. Hufvudbonaden, eller den hvita kluten har utstående
stärkta vingar och under dem, vid tinningarne, små svarta, i veck lagda taftslappar
som betäcka håret eller skola föreställa ett sådant. Till det gröna, vanligen
blommiga lifstycket hör blå stickad tröja eller, om lifstycket är blått, måste tröjan, vara
grön. Bruket af förgyllda bjellror under armen nedom armbogen hafva vi sid. 113
redan omnämnt, och få här tillfälle att visa det. Bonden i sina ridbyxor och sin
korta jacka (till hvilken höra silfverknappar, vanligen åttkantiga) ser ut som en
utstyrd herrgårdsdräng eller gårdsfogde.

Då med förklaringen af denna Planche författaren af texten efter förmåga
fullgjort det hedrande uppdrag, som han af utgifvaren emottagit, öfverlemnar han nu
åt honom sjelf att öfver sin födelsebygd Allerum. gifva en i mera utvecklade drag
genomförd beskrifning,dervid han ledes af lika kära som lifliga ungdomsminnen.

     Grafström.

ALLERUM.

Pl. 48.

Det finnes ett ställe på jorden, hvars minne uppfyller hela min själ med de
ömmaste känslor och som jag aldrig kan se utan att mina ögon fuktas af tårar, ett ställe,
som mer än något annat förmår rycka mig från verklighetens bekymmer och liksom
trolla mig tillbaka i den verld, min ungdoms lyckliga drömmar skapade sig: detta
ställe är Allerums Prestgård.

Då man från Stockholm reser stora vägen åt södern, är Flenninge det
närmaste skjutsombytet till Helsingborg. Men från Flenninge går äfven vesterut en
mindre väg, som slingrar sig emellan bördiga åkerfält och blomstrande ängar, här och
der beväxta med skog, fram till Allerum. Om man färdas denna, upptäcker man
snart sockenkyrkans ansenliga Skånska torn. Straxt bredvid kyrkan ligger
Prestgården. Der är väl icke mera min barndomsgård, ty den har längesedan
afbrunnit, och de båda goda gamla invånarne, hvilka hela socknen med mig kallade Far
och Mor, ha flyttat till sitt sista hvilorum: men den fordna parken med sina
härliga ekar och lummiga bokar står ännu qvar, näktergalen sjunger der ännu i
sommarqvällen, och hvart träd tycks liksom vinka mig tillbaka till mina sorgfria
barnaår — och i den nya prestgården mötes jag ännu af mitt käraste barndomsminne,
en älskad Syster och en redlig vän, hennes Make.

Likväl är det icke blott dessa minnen som förmått mig välja min födelsebygd
till målet för vår vandring genom Sveriges märkvärdigaste provinser. Belägen i
Skånes sydvestra del, nära Helsingborg och Öresund, äger denna socken dessutom
en utmärkt vacker natur. Vintern är här mildare än i nedre Tyskland.
Valnötträdet, äkta kastanjen och mullbärsträdet, planterade, bära frukt täflande med den
bästa som Frankrikes medlersta provinser frambringa. Omgifningarna höra till de
skönaste jorden erbjuder. Den lilla urgamla staden Helsingborg ligger icke fyllest
en half mil från Allerum. Något längre söder ut möter oss det berömda Ramlösa,
der en mäktig hand, liksom med Mosis staf, framkallat ur den hårda klippan
välgörande hälsokällor. Norr om Helsingborg, från Pålsjös behagliga höjder, öppnas
utsigten öfver Sundet med sitt rörliga hvimmel af alla nationers segel, och på 8000
alnars afstånd synes Danska landet, der Helsingör och det starkt befästade slottet
Kronoborg med sina göthiska torn och gluggar, vittnande om Dannemarks fordna
makt och rikedom, Endast en fjerdingsväg från Allerum träffa vi Kulla-gunnarstorp,
hvars majestätiska parker, till större delen danade af naturen sjelf, förtjusa genom
sina mångfaldigt omvexlande taflor. Sundet och Danska landet bilda äfven här en
af de mest leende utsigter. Inom borgens salar bjuder en med kännedom utvald
taflesamling den härligaste njutning åt konstälskaren. Men den ålderstigna, ädla
ägarinnan, som under så många år från detta sköna herresäte spridde ännu skönare,
välgerningar, träffas icke mera der; också hon har flyttat till sitt sista hvilorum. —
Följer man ännu längre den vestra hafsstranden, då kommer man efter ett par
timmars färd, förbi Höganäs Stenkolsgrufvor, till det romantiska Kullaberg, hvilket
på ett beundransvärdt sätt förenar den höga nordens vilda natur med söderns milda
behag. — En smal väg för öfver branta ofruktbara klippor, som återkalla intrycket
af trakterna kring Nordkap, till ett af dessa vänliga berg-landskap, som
Rhensträndernas höjder stundom erbjuda. Följes nu en annan väg, som för i mera rät linie
tillbaka till Allerum, då ser man snart till venster Svedberg, hvars bördiga kulle
beherrskar kanske den vidsträcktaste landskapsutsigt Sverige äger. En klar
sommardag upptäcker ett skarpt öga härifrån öfver 30 kyrktorn, skimrande likt belysta
juveler på detta naturens oändliga, gröna sammetstäcke. Till höger åter, nära
Allerums Prestgård, ligger det trefliga Hjelmshult, omgifvet af vackra lundar,
blomsterströdda ängar och rika åkerfält.

Allmogen i Allerum och trakterna deromkring utmärker sig i allmänhet genom
en vacker vext, och ett visst medfödt behag och ledighet i sina rörelser. Bland
flickorna äro skönheter ej sällsynta. — Ehuru Allerums grannskap med Dannemark,
och de många vägar som här sammanstöta, sätta socknens invånare i beständig
beröring med främmande af alla klasser, har folket likväl ännu bibehållit mera
renhet och enkelhet i sina seder, än man skulle förmoda. Detta torde i betydlig mån
böra tillskrifvas bemödanden af flere efter hvarandra följande aktningsvärda Lärare,
som förstått tillvinna sig sina åhörares förtroende, och genom ord och exempel
mäktigt inverkat på denna Församling.

Klädedrägten närmar sig mer den Blekingska än den som brukas af allmogen
i det öfriga Skåne. Endast hufvudklädnaden, kluten, som utmärker den Skånska
qvinnan, begagnas äfven här, men i allmänhet af finare linne, ofta af kammarduk,
kantad med spetsar, och med mera smak uppfästad än längre söder ut.
Klädningen, hvars snitt liknar de i England bruklige fruntimmers-ridklädningar, är af hemma
tillverkadt ylletyg, en efterhärmning af Merinos, merendels grönt eller
Chocholadfärgat. De små med svart sammet kantade skörten tyckas antyda att lifstycket skall
föreställa en tröja; armarna och kjorteln äro äfven garnerade med en sammetsbord,
Dagern gäng utklippt, såsom den sittande qvinnans drägt utvisar. Förklädet bäres
vanligen rödrandigt och af hemmaväfvet bomullstyg, eller vid högtidligare tillfällen
af nettelduk. Karlarne kläda sig, som Blekingsbonden, nästan i sjömansdrägt, lik
gossens på denna teckning. Kyrkan som synes i fonden är Allerums.

Härmed slute vi den vandring genom Sverge, som utgjort föremålet för detta
verk. Mycket skulle visserligen ännu synas återstå som förtjente häri upptagas,
men då jag icke längre kan egna mig deråt, öfverlemnar jag efterskörden åt någon
annan och anser emellertid mitt arbete, då det likväl framställer de märkvärdigaste
egenheterna af forn-Svenskt lynne och ärfda minnen, såsom för sig fulländadt.

C. Forssell.

*


INNEHÅLL.

Inledning........................................ sid.  1.

Dalarna:

Ornäs   .......................................   »     3.

Leksand....................................       »     7.

Fahlugrufva................................       »    15.

Rättvik........................................   »    18.

Mora........................................      »    22.

Elfdalen........................................  »    27.

Helsingland:

Jerfsö........................................    »    31,

Lappland:

Kajtum.........................................   »    40.

Fjellen........................................   »    41.

Kajtum lappar...............................      »    43.

Södermanland:

Wingåker....................................      »    48.

Gripsholm....................................     »    54.

Westergöthland:

Kinda.......................................      »    60.

Småland:

Wärend........................................    »    68.

Kalmar Slott................................      »    66.

Brömsebro....................................     »    69.

Blekinge ............,........................... »    73.

Skåne:

Willands härad.............................       »    83.

Herresta   d:o................................    »    85.

Choret i Lunds Domkyrka ..................        »    90.

Torna härad...............................        »    93.

Wemmenhögs d:o............................        »    99.

Allerura.......................................   »   101.

Plancher

Pl.    1. Titel-vignett

 »     2. Leksand I.

 »     3. Leksand II.

 »     4. Ornäs.

 »     5. Leksand III.

 »     6. Leksand IV.

 »     7. Rättvik I.

 »     8. Fahlugrufva.

 »     9. Rättvik II

 »    10. Mora I.

 »    11. Mora II.

 »    12. Mora kyrka

 »    13. Elfdal.

 »    14. Porfyrvas.

 »    15. Jerfsö I.

 »    16. Jerfsö II.

 »    17. Ackja,

Pl.   18. Kajtum I.

 »    19. Kajtum II.

 »    20. Fjellen.

 »    21. Wingåker I.

 »    22. Wingåker II.

 »    23. Wingåker III.

 »    24. Gripsholm.

 »    25. Wingåker IV.

 »    26. Wingåker V.

 »    27. Wingåker VI.

 »    28. Gripsholm II.

 »    29. Kind.

 »    30. Wärend I.

 »    31. Wärend II.

 »    32. Kalmar Slott.

 »    33. Blekinge I.

 »    34. Blekinge II.

Pl.   35. Blekinge III.

 »    36. Brömsebro.

 »    37. Willands härad.

 »    38. Herrestad d:o I.

 »    39. Herrestad d:o  II.

 »    40. Herrestad d:o III.

 »    41. Herrestad d:o IV.

 »    42. Torna d:o I.

 »    43. Torna d:o II.

 »    44. Choret i Lunds Domkyrka.

 «    45. Torna härad III.

 »    46. Torna d:o IV.

 »    47. Wemmenhögs d:o.

 »    48. Allerum.

*

LEKSAND.
I.
LEKSAND II.
ORNÄS.
LEKSAND III.
LEKSAND IV.
RÄTTVIK I.

FAHLU GRUFVA.
RÄTTVIK II.
MORA I.
MORA II.

MORA.
ELFDAL.

PORPHYRVAS.
IERFSÖ I.
IERFSÖ II.
ACKIA.
KAITUM I.
KAITUM II.
FJELLEN.
WINGÅKER I.
WINGÅKER II.
WINGÅKER III.
GRIPSHOLM.
WINGÅKER IV.
WINGÅKER.
V.




WINGÅKER VI.
GRIPSHOLM II.
KIND.
WÄREND I.
WÄREND II.
CALMAR SLOTT.
BLEKINGE I.
BLEKINGE II.
BLEKINGE III.
BRÖMSEBRO.
WILLANDS HÄRAD.
HERRESTAD HÄRAD I.
HERRESTAD HÄRAD II.
HERRESTAD HÄRAD III.
HERRESTAD HÄRAD IV.
TORNA HÄRAD I.
TORNA HÄRAD II.
CHORET I LUNDS DOMKYRKA.
TORNA HÄRAD III.
TORNA HÄRAD IV.
WEMMENHÖGS HÄRAD.

ALLERUM
