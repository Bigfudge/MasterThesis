





AUGUST BONDESONS

SAMLADE
SKRIFTER

FÖRSTA DELEN

SMÄRRE SKRIFTER

AB

STOCKHOLM
ALBERT BONNIERS FÖRLAG



SMÄRRE SKRIFTER

AV

AUGUST BONDESON

KNÄPPAR PÅ LYRAN • VISOR
PÅ ÄTRADALENS BYGDEMÅL
JON I SLÄTTHULT • MARKNADSGUBBAR 
PÅ SJÖNEVAD • HALLINGS
ANNA • SMÅLANDSKNEKTEN


STOCKHOLM
ALBERT BONNIERS FÖRLAG



STOCKHOLM
ALB. BONNIERS BOKTRYCKERI 1939



<chapter name="Knäppar på lyran">
<h1>Knäppar på lyran</h1>
</chapter>





<chapter name="Min sång.">
<h1>Min sång.</h1>
<poem>
Vi sorlar bäcken, lossad ur isens band?
Vi kvittrar fågeln, buren på vinge lätt?
Vi sjunger vinden glada kväden,
dansande över de klara vågor?

Ja, fråga bäcken, fågeln och vindens fläkt;
de kunna giva lösen till sången min.
Ett barn av stunden, enkel, konstlös
tonar den fritt ifrån veka lyran.
</poem>
</chapter>

<chapter name="Kärleken.">
<h1>Kärleken.</h1>
<poem>
<i>Förutan</i> kärlek, ack, vad vore livet!
En vandring genom ofruktbara öknar,
där ingen källa läskar vandrarns tunga,
där ingen blomma tjusar vandrarns öga,
där ingen fågel smeker vandrarns öra,
där ingen palm sin skugga honom skänker,
der ingen fläkt hans heta tinning svalkar.
Nej, törstig, av en ständig trånad driven,
i vild förtvivlan, tvinande, förintad
blir vandraren i livet <i>utan</i> kärlek.</poem>

<poem><i>Med</i> kärlek, vilken outsäglig skillnad!
En vandring blir det genom paradiset,
där friska källor läska vandrarns tunga,
där tusen blommor tjusa vandrarns öga,
där tusen  fåglar smeka vandrarns öra,
där palmens krona skugga honom skänker,
och västanfläkten ljuvt hans tinning svalkar.
Uppfriskad och vid målet för sin strävan,
I stilla glädje, blomstrande, lycksalig
blir vandraren i livet <i>följd</i> av kärlek.</poem>
</chapter>

<chapter name="I månskensnatten.">
<h1>I månskensnatten.</h1>
<poem>När nattens vakt, den klara måne, sänder
sitt milda ljus uti min kammar in,
och natten tyst ikring sin axel vänder,
av ljuva känslor fylles svärmarns sinn;
det blir så vekt, det andas kärlek bara,
det blir så ömt som månans blick, den klara.

Då är min ande fri, jag fattar lyran,
som redan stod i vrån, sen lång en tid.
Då kväller fram en sång, helt fri från yran,
som stämplar dagens buller, dagens strid;
den blir så vek så mild som västanfläkten,
sig själens bilder te i rätta dräkten.

Då sjunger jag om Ätrans sköna stränder,
om bygden, där min barndomstid förflöt,
om älskat hem, till vänner, kära fränder,</poem>




<poem>som vårdade den lille i sitt sköt.
Min hulda moders bild framför mitt öga
står ljus och klar som månan i det höga.

O moder! dig, som först jag älska lärde,
som till min dödsminut min kärlek har,
dig, som mig allt vad gott och ädelt lärde
och gladdes åt den frukt, ditt säde bar,
o moder! dig en tacksam son välsignar,
de skönsta tonerna åt dig han ägnar.

Men vid din bild i öm och fast förening
jag ser en annan bild utav en vän,
en vän som du, i samma ädla mening,
en huld gestalt, en ros i knoppning än;
behagen vila på dess ljusa panna,
ur ögat blicka känslor rena, sanna.

Den bilden är mig kär; uti mitt hjärta,
den flyter samman med min moders kär.
För denna bild bortviker sorg och smärta,
och hopp och tröst den hulda återbär.
Den står framför mig under dagens timma,
och klar den synes än i drömmens dimma.

Jag ville sjunga än, tills dagen tändes
och med sitt guld förgyller österns bryn;
Men sångens gåva ej åt svärmarn sändes
i detta mått: det hägrar för hans syn
så sköna bilder, men att dem förklara
han har ej toner — han har känslor bara.</poem>
</chapter>



<chapter name="Minne och verklighet.">
<h1>Minne och verklighet.</h1>
<poem>När kvällen kom med lugn och frid,
och aftonsolen log så blid,
och böljan dog vid insjöns rand,
jag satt och drömde där ibland.

Hur många bilder döko då
ur minnets djup för mig att stå.
Långt rikare är minnets värld
än verklighetens, mer ock värd.

I verkligheten intet rent,
för tidigt allt, om ej för sent
för högt, för lågt, för stort, för smått,
det aldrig synes riktigt gott.

I minnet allt är ljust och rent,
allt i sin ordning, intet sent,
och allt är, som det vara bör,
allt ojämnt minnet jämnat gör.

Så tänkte jag, så sjöng jag ock.
Hur skevt, hur orätt had' jag dock
ej fattat verkligheten, jag,
som kunde tänka så en dag.

Jag fick en vän, en vän så kär;
och sen vid stranden satt jag där,
med hennes hand uti min hand
och viskade dess namn ibland.</poem>



<poem>Och öga brann i öga då,
och hjärta fick mot hjärta slå,
och kyssar brunno varma där,
och löften gåvos vännen kär.

Allt från den stunden jag blev kär
en annan tanke ock jag när:
att verkligheten ljuset är,
och minnet blott dess stråle skär.</poem>
</chapter>

<chapter name="Du är mig alltid när.">
<h1>Du är mig alltid när.</h1>
<poem>Ser jag så ljuvlig en blomma
lyfta sin kalk på min stig,
strax uppå stunden då komma
tankarna ljuva på dig.

Ser jag mot himmelen höga,
ser mot det rena, det blå,
strax till ditt själfulla öga
tankarna mina de gå.

Hör jag en svingande lärka
kvittra om kärlek och vår,
strax jag då tycker mig märka,
livlig inför mig du står.

Hör jag en kuttrande duva
viska om ömhet och ro,
strax till din stämma, den ljuva,
lyssna jag tycker mig då.</poem>

<poem>Uti allt skönt i naturen,
allt, som är rent för min själ,
fjärran ifrån dig ock buren,
är du mig nära likväl.</poem>
</chapter>

<chapter name="Alma.">
<h1>Alma.</h1>
<poem>Trött jag blev att sitta i min kammar,
tung var luften, tungt blev ock mitt sinne,
och jag tog min hatt och ställde stegen
ut i fria luften för att njuta,
vad en härlig sommarafton bjuder,
vid den flickas sida, som jag älskar.
Mild i väster solen bjöd sitt avsked,
vinden aspens löv knappt nändes rista,
insjön silvrad låg som blank en spegel,
fåglar sjöngo veka aftonhymner:
allt var lugnt och fridfullt i naturen.
Även i mitt hjärta bodde friden.
Livet log mot mina tjugu vårar,
och jag sjöng min egen lilla visa,
väntande som vanligt Almas gensvar.
Men jag hörde ej de kära toner,
såg ej den sylfidiskt lätta gången,
huru väl ändock jag sökte lyssna,
huru än jag spände ögats nerver.
Blott i häcken näktergalen sände
ljuv en kärlekssång till lilla vännen,
vilken från sin buske honom svarad',
och till honom öm och kärlig smög sig.</poem>

<poem>Då jag tänkte: grymma, grymma Alma!
Varför så din älskling låta plågas,
varför ej till trogne vännen komma.
Och med mulen panna och  förbittrad
ned till stranden ställde jag min kosa,
där uti den gamla kära lövsal,
där vid Almas sida titt jag suttit,
där vi nyss varandra trohet lovat,
och med varma kyssar den beseglat,
där, jag tänkte, är den rätta platsen
att uppå den stygga kunna harmas.
Och jag kom med harmen i mitt hjärta
över, som jag trodde, Almas glömska.
Aftonsolens sista strålar lekte
glatt i lövens täta, gröna flätverk.
Men vad ser jag på den gröna soffan!
Ack, en bild så skön, så ljus, förklarad,
lutande sitt huvud mot en trädstam
satt min ljuva blomma här och drömde
med de sköna ögonlocken slutna,
och ett leende ännu i sömnen
låg utöver hennes ljusa anlet'.
I sin hand hon höll en liten blomma,
vilken hon helt visst bestämt åt vännen.
Men jag föll på knä: "Min hulda ängel,
ljuva flicka, kan du mig förlåta
för den bitterhet, mot dig jag hyste?
Måtte himlen dig alltjämt bevara
lika ren och mild och full av oskuld,
som du synes nu inför mitt öga!"</poem>

<poem>Huru tyst än dessa ord jag viskat,
hörde Alma välbekanta rösten,
och hon uppslog strax sitt milda öga,
uti vilket kärlek blott jag läste,
flög uti den trofast öppna famnen.
Skön var kvällen förrn jag fann min Alma,
himmelsk blev den vid min Almas sida.</poem>
</chapter>

<chapter name="Gulsparvens majkvitter.">
<h1>Gulsparvens majkvitter.</h1>

<poem><tab>Psitt! psitt!
<tab>Isen borta.
<tab>Dagar korta
<tab>icke mer.
Ingen köld och hunger ingen.
<tab>Med min visa
<tab>vill jag prisa
<tab>vad jag ser.
Solen späda knoppen
högt i piletoppen
<tab>tvingat fram.
<tab>Sippan ler,
<tab>himlen ser;
hennes klara öga
daggens tårar löga.
Aspen skakar neder
röda fransar, breder
<tab>dem på marken
<tab>där i parken
som ett purpurtäcke ut.</poem>

<poem>Björkens vita stam
myran har intagit.
Hennes fränder dragit
<tab>även dit.
<tab>Vilken svit!
<tab>Högt på grenen
<tab>nu de gå,
<tab>där de få
Dricka märg i benen.
<tab>Även jag
<tab>skall i dag
<tab>musten dricka
<tab>med min flicka,
<tab>som jag har
<tab>söt och rar,
<tab>där i bäcken
<tab>jämte häcken
<tab><tab>glada
<tab><tab>bada,
<tab>sedan sjunga,
<tab><tab>gunga
lätt i enens topp,
fyllda utav mod och hopp.
<tab>I vårt bo
<tab>stilla ro.
<tab>Där i tuvan
<tab>kärleksgruvan
<tab>är. Där skola
<tab>hon och jag
<tab>visor gnola
<tab>varje dag,</poem>

<poem>söva ungar sina,
<tab>i det blå
<tab>föra dem,
<tab>sedan hem
<tab>under enen
<tab>nära renen
<tab>glada ila;
sjunga så vår aftonsång,
vila under ljusa natten,
<tab>mer ej lång.</poem>
</chapter>

<chapter name="Blomman och solstrålen.">
<h1>Blomman och solstrålen.</h1>

<poem>Där stod en blomma så späd och vek
i morgonsol.
De milda strålar i yster lek
små läppar kysste så friska.

Och blomman skönare blev var stund,
av ömhet närd.
Allt mera fyllig dess purpurmun,
av kärlekslågor den glödde.

Men middagssolen på fästet står
i all sin glans;
alltmera glödande strålen går
till lilla blomman på heden.</poem>

<poem>Fast strålen brände, dock blomman log
så kärleksfullt:
men utan ånger dess liv han tog,
och vissnad står lilla blomman.</poem>
</chapter>


<chapter name="Var nöjd!">
<h1>Var nöjd!</h1>

<poem>Om livets goda på din lott ej faller,
om alla dina luftslott ramla ner,
om nöden grymt framför dig ställt sitt galler,
och utanför du mycket ljuvligt ser,
vartill din lystnad kännes mäktigt böjd,
se lugnt därpå och utan det var nöjd!

Om du i kampen för det sanna, rätta
med otack lönas för din ädla strid,
om oförtjänt på dig de usle sätta
för världen all sin uselhet; så lid
förutan knot. Du skall dig känna höjd
högt över allt förtal, om du är nöjd.

Om du i vänners krets din glädje söker,
Till vännen sätter all ditt hjärtas tro,
och vänskapskänslan i ditt bröst sig öker,
och du dig fröjdar åt din funno ro;
om då en Judaskyss bortsopar all din fröjd,
förlåt då vännens brott, och du blir nöjd.

Om du på kärlek i dess rosengårdar
i glad förväntan byggt ett ljuvligt hopp,</poem>

<poem>och som en Vestas eld den flamman vårdar
och huldar om  den under årens lopp,
om nu en giftig vind utsläcker livets fröjd,
var lugn ändock och lid och känn dig nöjd.

När så du luttrad är i livets strider,
och utan knot du ser mot himlen opp,
och du på livets väg mot målet skrider
och ändat ser din tunga levnadslopp,
och liemannen står med lian höjd,
då kan du säga: Herre jag är nöjd!</poem>
</chapter>


<chapter name="Stjärnans makt.">
<h1>Stjärnans makt.</h1>
<poem>Det var en kväll, en dyster höstekväll,
och svarta moln sig över himlen sträckte,
och stormen bröts mot klippans nakna häll,
det röt så vilt som från ett avgrundssläkte,
Och skogens sus blott hemska fasor väckte,
och regnets strömmar jordens yta täckte.

Och ingen stjärna sände ut sitt ljus,
det var så mörkt, så vilt uti naturen.
Och människan sig undstack i sitt hus,
och rädda smögo kring de vilda djuren.
Men djupt i skogen gick en ensam kvinna.
Hon tycktes fröjd i nattens uppror finna.

Hon händren vred, en eld ur ögat bröt,
som stormens ilar, regn ej kunde släcka.</poem>

<poem>Det var förtvivlans blixt, som därur sköt,
förstånd åt vanvett handen tycktes räcka.
Och barmen hävde sig i höga vågor,
den sjönk och höjde sig vid ögats lågor.

Hon talar med en vild, demonisk röst:
vad strid, vad mörker täcker icke jorden!
Den storm, som rasar i naturens bröst,
är liten dock mot mänskohjärtats vorden;
den förre domnar av, frid blir omsider,
den andre växer blott och evigt kval kringsprider.

Jag var dock lugn och glad, ack, även jag!
Men frestarn kom och stal min ro, min heder,
och hemsk och gräslig står för mig den dag,
från vilken all min skam och sorg sig leder.
Det finns en väg, blott en att skammen döda,
blott en att hämnas denna världen snöda.

Så visst som ingen stjärna sänder ljus,
försoning från den höga himlen neder,
så visst det finnes för min sorg ej ljus,
och intet till försoningen mig leder.
Blott en försoning finnes — avgrundsglöden
blir mildare än detta liv i döden.

Hon kastade mot skyn en trotsig blick
och höll i handen dolken redan dragen.
Men se! vad ändring uti hennes skick!
Hon vacklar som av åskans viggar slagen.
Och ur den slappa handen vapnet glider,
ej trotset längre hennes drag förvrider.</poem>

<poem>Och tårar släcka ögats vilda brand,
och bönen stillar hennes bittra smärta.
På knä mot himlen sträcker hon en hand,
den andra trycker hon emot sitt hjärta,
och snart hon uppstår mild och undergiven,
försoning vunnen är, och nåd är given.

Vad var, som höll tillbaka hennes hand,
ren höjd att med ett mord det onda öka?
Vad var, som löste dessa tårars band
och gav en bön att rätt försoning söka?
Vad var det väl, som bistra döden vände
till liv och ljus i mörka själen sände?

Jo, då hon vild mot himlen ögat slog
och trotsade försynen och försoning,
det mörka molnet bort en flik just drog,
en stjärna lyste klar från Gudens boning.
Den stjärnan födde hopp: Försonarns öga
Det var, som milt såg ned ifrån det höga.</poem>
</chapter>


<chapter name="Vid borgruinen.">
<h1>Vid borgruinen.</h1>
<poem>Här höjde fordom väldige murar sig
med trotsig hjässa högt emot himlens rund,
och stolt från ointagligt fäste
blickade neder de höga tinnar.

Och tider kommo, orubbad borgen var,
och tider svunno, trotsig han stod ännu.</poem>

<poem>Ett verk av snillet, mänskokraften
gäckande syntes han tidens stormar.

Men grå blev muren, evige Gudens lag,
den makt, som bjuder tingen att böja sig,
förstörelsen mot borgen trädde,
rasande murar dess vink åtlydde.

Nu skådar vandrarn endast en mörk ruin.
De stolta tinnar luta mot jorden sig,
och allt om död, förstöring talar,
tryckande vandrarens sinne neder.

Men höj din blick! Där fängelset dystert låg,
där smeker duvan växande ungar små,
och solen milda strålar sänder
hän emot blomman i murens rämnor.</poem>
</chapter>


<chapter name="Spelmannen.">
<h1>Spelmannen.</h1>
<poem>Hej, lusteliga
nu vill jag vrida
skruven och gnida
stråken så lätt!
Hej, gladeliga
stampa och niga,
takten inviga
rätt på allt sätt!
<tab>Hej lätt!</poem>


<poem>Stampa och niga,
<tab>hej rätt!
Takten inviga.
Sjung falleralla!
Spel rogar alla,
låtom oss tralla
<tab>Hej ho!

Hej, så det låter!
Värmer och våter
lill' vännen såter
dansar och ler.
Hej, flicka lilla!
Aldrig jag stilla
mera dig ser.
<tab>Hej ler!
Värmer och våter,
<tab>hej ser!
Lill' vännen såter.
Sjung ...

Hej, far i Gropen!
Sitt ej så snopen,
glo ej på stopen
alltid så snett!
Rör nu på bena,
klang i var sena!
Bjud gamla Lena,
hon dansar nätt!
<tab>Hej snett!</poem>

<poem>Glo ej på stopen!
<tab>Hej nätt!
Upp far i Gropen!
Sjung ...

Vin uti glasen,
spel på kalasen,
dunder i basen
alltid sig bör!
Liv uti barmen,
styrka i armen,
fattning i harmen
allt ont bortkör.
<tab>Hej bör!
Vin uti glasen,
<tab>hej kör!
Dunder i basen!
Sjung ...

Glada som unga
vilja vi sjunga,
alls ingen tunga
trycker oss då.
Och såsom gamla
glatt vi oss samla,
sjunga och skramla,
så't kan förslå.
<tab>Hej då!</poem>

<poem>Glatt vi oss samla,
<tab>hej slå,
sjunga och skramla.
Sjung ...

Stråken är nötter,
felan är stötter,
strängen är blötter
Gör intet grand!
Än kan jag spela,
om så skull' fela
kvinten och hela
strängar, på band.
<tab>Hej grand!
Än kan jag spela,
<tab>hej band!
Om så skull' fela.
Sjung falleralla.
Spel rogar alla,
låtom oss tralla.
<tab>Hej ho!</poem>
</chapter>


<chapter name="Knappnålen.">
<h1>Knappnålen.</h1>
<poem>När slätt ingen annan vill sjunga mitt pris,
så borde jag tiga: och inte på vis
det lyster mig sjunga till eget beröm,
och knappnålar tala väl knappt i en dröm;</poem>

<poem><tab>men inte förty och emedan
<tab>min knappnålsmun låter jag upp;
<tab>och inte det rörer mig sedan,
<tab>om någon det illa tar upp.

Så mången väl tänker, en nolla jag är.
Kanske de ha rätt; ty mång nolla mig bär,
och hund efter herre så ofta man dömt,
att allt vad som skiljer man rentav förglömt.
<tab>Men inte förty och emedan
<tab>jag håller mig styver och rak,
<tab>och inte det rörer mig sedan,
<tab>om inte jag faller i  smak.

Och tjocker om huvudet är jag. Nåväl,
det där är ju dygd vid min knappnålssjäl!
Blott väl man är putsad och glänser — ja då
må huvudet vara så pundigt som två.
<tab>Och inte förty och emedan
<tab>jag är ju så slipad och hal,
<tab>och intet det rörer mig sedan,
<tab>om knappen skull' anses för skral.

Och alla, båd' rika och arma, min nåd
behöva och få, om de därtill ha råd,
och fast de mig akta så ringa som så,
de kunna ej vara mig utan ändå.
<tab>Ja, inte förty och emedan
<tab>de alla behöva mig de;
<tab>och inte det rörer mig sedan,
<tab>om de skulle stint på mig se.</poem>

<poem>Ibland får jag kyssa behagen så väl.
Då bör du väl glädjas min knappenålssjäl!
Men om jag får platsen så fram eller bak,
så tycker jag det göra lika stor sak.
<tab>Men inte förty och emedan
<tab>att hedras det passar mig nog
<tab>fast inte det rörer mig sedan,
<tab>om blott man vid näsan mig drog.

Om någon mig kränker det ringaste, då
puts, bjuder jag spetsen, det lite han på,
och släkten mig hjälper, och större ej är
en styrka än denna vår knappenålshär.
<tab>Ja, inte förty och emedan
<tab>jag trotsar er alla så käckt
<tab>och inte det rörer mig sedan,
<tab>om jag bliver böjd eller bräckt.

Så har jag besjungit mitt älskade jag.
Hur mången vill väl inte göra som jag!
Jag trodde mig spetsig, men inte jag var,
och inte ett ryk för besväret jag har.
<tab>Men inte förty och emedan
<tab>det anses ju endast för flärd.
<tab>Och inte det rörer mig sedan:
<tab>— jag är ju en vitten ej värd.</poem>
</chapter>

<chapter name="Knallen.">
<h1>Knallen.</h1>

<poem>Me' påse lunka vi mella gåla,
me' tunnetappa' och snippaskåla',</poem>


<poem>me' rara tager och fina band
och granna saker från alla land.

Me' sölkeduka' och små schaletter,
me' stora schalar och gull och gletter.
me' alla prutas de', de' förstås:
men alla luras ändå, gunås!

Te' marten gånga vi alltid gärna;
för denne likna vi ve' e' kärna,
där smöret samlas ur grädda' hop,
och där man kommer högt upp i rop.

Vi kröka ryggen, när så oss lyster,
och bruka alnen, om någon knyster,
men helst vi handla me' flickor små,
me' gummor också, kan I förstå.

Se't va' e duk nu mi' lilla sköna?
Den skulle pruda, när i de gröna
Hu' me' sin herle se' tar en sväng.
En ska ha någe' i dans och fläng.

Se mor, här har I e' vacker hätta,
och här ä strumpor så rara, nätta.
Så fin och sirlig I skulle bli.
Ja pröva, pröva, så får I si!

Och varor stryka, och pungen tjocknar,
och kända äm vi i' tjuge socknar,
och vart vi komma, och vart vi gå,
oss följer glädjen, kan I förstå.</poem>

<poem><tab>Men motgång även vi  få påkänna,
<tab>när bankerutten slår överänna
<tab>båd' våran påse och martenbord.
<tab>Men – allt ska stryka på denna jord!<footnote>Tuger, tyger; marten, marknad; herle gosse; hätta, mössa;
se't va', skall det vara.</footnote></poem>
                                
<tab>Melodi: <i>Morpe däger</i>.
</chapter>

<chapter name="Smålandsdrängens visa.">
<h1>Smålandsdrängens visa.</h1>
<poem>Hej så dä går!
Slagelen slår
hurtit i logeplanka.
Agnar å damm,
korn ske' dä fram,
halmstråna ske' ja' banka.

Glader å kry
rätt som ett ny
lever ja' mina dagar;
måndan ä gla',
lördan ä gla',
söndan ja' fin me' lagar.

Går i Guds hus,
köper me' snus
nere i handelsboa.
Tösera små
glana å stå,
tetta på me' å koa.</poem>

<poem>Då har ja' rock,
den som ä tjock,
då har ja' nattekappa,
stövlar ja' har,
hatt som en karl,
då kan ja rektit klappa

tösa så rar,
då ja' la tar
kössana hala tjoget.
Väl blir hu' onn,
men om a' stonn
kommer hu' int' ihåg'et.

Hej fallera!
Snart ske' ja' ta
torpet ve' Rännebäcken.
Hej trallala!
Sen ske' ja' ha
bröllop, å dä på fläcken.

Kvällen ä när;
krittra ja' ger
halm, löv å hö å vatten;
sen får ja' gå
vila å få,
sova så hala natten.

Drömmer också,
kan I förstå,
gör ja' om lella Lotta.</poem>

<poem>Hej fallera!
Lustit å bra
lever ja' utan måtta.<footnote>Glana, bliga; koa, lyfta på huvudet.</footnote></poem>
</chapter>

<chapter name="Dansen.">
<h1>Dansen.</h1>

<poem>Maj stånga stod så pyntad och rar,
för hej funtelia funtelia dej!
Spelmannen var en rungande karl,
för hej funtelia dej!

Pojkar och jäntor sprätte och flög,
för...
Gubbar och gummor stodo i hög.
För...

Gubben han börja' stampa och sno,
käringa hans på smilbandet dro'.

Gubben han tar i käringa fatt,
började sno och spjärna besatt.

Käringa skrek, och gubben han sang,
spelmannen spelte plingeli plang.

Gubben han dänger käring i stång,
stånga hon rök i backen, så lång.

Gubben han vred sin näsa ur led,
käringa slogs båd' lytter och sned.</poem>

<poem>Käringa rök på gubben och slog;
"där ska du ha för polsken, du tog!"

Gubben han drog sin näsa i rätt;
för hej funtelia funtelia dej!
"Hin måtte dansa sådan en sprätt!"
För hej funtelia dej!</poem>
</chapter>

<chapter name="Frieriet.">
<h1>Frieriet.</h1>
<poem>Vad är i nämndemansgården å färde!
Hör, huru skatorna skratta och spå,
grisarna grymta förnumstigt, med värde
tupparna ropa: "Hi hopp, låt det gå!"
Hunden i bandet morrar och "glor",
håken är löser, helt säkert han tror.
Hästarna, bundna vid gårdsporten fnysa,
stampa med stålskodda foten och slå,
huskattens ögon ur förstugan lysa.
Hör hur han kurrar! Kors, vad står på!

Husch! vad det ryker ur skorsten och brassas
inne i rymliga stugan. Hå, hå!
Varför och vemför är det, här stassas?
Här måtte festas och duktigt ändå.
Flaskor på bordet med rosor så blå,
målade rara på sidorna, stå;
Kaff'kitteln puttrar på spiseln och kurrar,
gnistorna spraka och hoppa i kapp,
spinnrocken lustligen snurrar och fnurrar,
tråden förlänges i rödaste rapp.</poem>

<poem>Jo, det är Petter på Hultet, den rara
kyrkovärdssonen,  som  hitkommen är
fria han vill till nämndemans Sara,
böneman fram hans ärende bär.
Nämndeman jakar och Sara blir rö'
Petter begåvar och fastar sin mö,
gamla mor torkar sitt fuktiga öga,
signar dem båda, som ett skola bli.
Nämndeman, böneman störa de föga:
bägge de skåla, den ene slår i.</poem>
</chapter>

<chapter name="Kyssen.">
<h1>Kyssen.</h1>
<poem>Tösa lilla stod i gröten rörde
och sjöng så lusteliga: tra la la la la,
Skräddar-Lasse uppå henne hörde,
smilade och sjöng: tiradelada.
<tab><tab><tab><tab>  Rörde,
<tab><tab>sjung hopp tra la la la la,
<tab><tab><tab><tab>  hörde,
<tab><tab>sjung hopp tra la la la.
Och flugan snurra så högt i taket;
det var så lusteligt i stugan då.

Men Skräddar-Lasse steg till lilla Nilla
så lusteliga ned, så gladeliga fram;
och Nilla lilla grina inte illa,
för Lasse granner var båd' bak och fram.</poem>
<poem>Och gröten puttra och gröten stänkte
så lusteliga över bräddarna, kan tro!
Men Lasse, visste han väl vad han tänkte!
Han talade om bo och ko och so.

Och tösa hansa skulle Nilla heta;
hon var så fin och nätt och täckeligan rar.
Ja, efter sådan jänta fick man leta.
Nu Lasse tag i grötavispen tar.

"Se, hör du Nilla lilla räck me' munnen!"
"Jo, de trodde du la, ville du la ha!"
"Ville eller skulle — hit på stunden,
eller ska ja' själver kyssen ta."

Men Nilla tyckte, det var synd att neka,
och vips, så smällde det — i Lassa skalle till,
och gamlamora skrek: "Di' laja däka!
Du grömme skräddarpalt! Vad ä't du vill?"
<tab><tab><tab><tab> Neka,
<tab><tab>för tari tari tari,
<tab><tab><tab><tab> däka,
<tab><tab>för tari tari ta.
Och flugan snurrad' ej mer i taket,
det var så sorgeligt i stugan då.</poem>
</chapter>


<chapter name="Vid en dödsbädd.">
<h1>Vid en dödsbädd.</h1>
<poem>Det var så tyst, så hemskt uti gemaket,
och lampans sken så olycksdigert glänste.</poem>

<poem>Blott då och då en snyftning störde lugnet,
en suck ur ett av jämmer pressat hjärta.
Där satt den sörjande, en ädel kvinna,
och ångestfull hon blicken hade fästad
på den, som högst hon älskade på jorden.
Vid varje kvidan från den sjuke vännen,
vid varje ryckning i hans stela lemmar
med ångest böjde hon sig ned och smekte
med lätta handen ömt sin älsklings lockar,
och strida hennes bittra tårar runno.
Vad kval! Den sjukes drag alltmer förvridas,
den grymma dödens köld hans leder fattar:
En kvidan, så en suck — och det är slutat.
Där låg han död, som högst av allt hon älskat,
den kärleksrika kvinnan. Alltför häftig
var sorgen, och hon faller ned förintad
och sjunker stum till döde vännens sida.
Då träder tyst en piga in i rummet:
"Kors fröken! ack, vad lönar så att sörja!
I morgon skaffar jag en annan — Moppe".</poem>
</chapter>

<chapter name="Kapplöpningen vid Partilled.">
<h1>Kapplöpningen vid Partilled.</h1>
<poem>Ja' for ifrå' hemmet me' smör, som I veten.
I Göteborg sålde ja' hala den smeten,
men var uti staden än falle ja' geck,
att hästa' skull' kappas blott höra ja'  feck.

Ett brike där va' å ett ynkelit väsen,
för alla vell me' för å tetta på schäsen.</poem>

<poem>Te Partele bar de' me' stort å me' smått,
å järnvägen hade så hiskelit brått.

Då tänkte ja' fälle: "ja' följer la me' san",
fast allri' i vära ja' sprang etter näsan.
Ja' köpte me' kortlapp för dit å tebaks
å krop i en järnvagn så tilia dags.

De' pep å de' pusta, de' geck å de' keste,
å innan å bittersta grannet ja' vesste,
så va' ja' la' framme. Ur vagnen ja' geck
å syn på kalaset där ute så feck.

Där sto' ja' å gapa; ja' allri så' maken,
ja' trodde ja' drömde å inte va' vaken,
på Värnamo märten ja' varet ändå,
men den emot detta vell ente förslå.

Å klutade stänger där stode i rader;
hor många där vore, de' vete vår fader.
Å folket da körde, å folket da re,
men många, ja flare, där ginge breve'.

Ja' ställde me borta ve' stänget å glodde
på ladan, där alle da fine se' snodde.
Å kräken da ginge me' skråpukar på,
å täcken som rockar da hade också.

Men bäst va' ja' sto' där, så kom där två herra'
a spurde, om ja tatt poletten. "Nä serra,
ja' allri har stolet." — "Gå undan dett nöt!"
den ane å herrana då te me röt.</poem>

<poem>"Tack vackert!" ja' sade å dro' me' tebaka;
men tänkte: du borde la knytnäve smaka
som ente lar hyggelit folk stå i fre',
når ente da tala nån männeska te'.

Nu börja da skrälla me' puker, drommetter
å lurar å giger å bashorn, klanetter
å allt, va' de' hater; de' pep, å de' skrek.
Ja, allri' ja' hörde så unnerli' lek.

Å rätt va' de' va', som ja' tetta på röken,
så droge da täcken å pukar å öken,
å karlar där komme så konstia, så
att da vore galna, ja kunne förstå.

Den ane va' guler å farlia finer,
den andre va gröner å an gredeliner,
å alla da floe på kampana opp
å började genast gå på i galopp.

Men just som da flängde, så hölle da enne.
Så sto' där an karl me' an klut på an penne,
å rätt som han svängde, så ringde de' te',
å krakana sprunge, så herre min je!

Å vesst som i Hallen Hin Håken va' ute.
Fast karlana duktit på ryggana sute,
så just som da kappades bäst uti sken,
den ane flo å å' slo' å sina ben.</poem>

<poem>Å folket da skreke, å folket da hurra,
å de', så de högt uti luftene surra.
Ja, allri i vära så galet ja' så'.
Att de' va' nåt rolit, ja' kan ej förstå.

Å alla vell' före, da krakana pinte
å flängde me' snärta, tess alla da skinte.
Ja' ente förstår, da få bära se' åt
på såddet att vis, när två länsmän sa på't.

Å detta de sir ja', ve' detta de står ja',
för länsmannens näsa nu Brunte min slår ja',
om ja' skulle tycka, når ente han här
för djurpineri velle göra besvär.<footnote>Brike, bråk; vära, världen; märten, marknad; skråpuk, mask;
floe, flögo; Hallen, Halland; å, och, att, av.</footnote></poem>
</chapter>


<chapter name="Mjölnare-Pers gille.">
<h1>MJÖLNARE-PERS GILLE.</h1>
<b>Berättelse ur halländska folklivet.</b>

Den som följer Ljungan väster ut, räknat från
Ljungby kyrka, kommer efter en knapp timmes väg
till Fällstorpsgårdarnas kvarnar. Dessa kvarnar,
anlagda vid de fall, ån här bildar, voro vid tiden för vår
berättelse ganska obetydliga. Detta oaktat var dock
den tull, de inbringade, nog stor att kunna göra deras
ägare tämligen välmående. Ägaren till den ena var en
gammal ungkarl, en riktig "gubbstöt". Han visade sig
tvär mot alla, till och med mot sina kunder och mot
sin gamla huspiga, Lena, ehuru hon i nära trettio år
med trohet och noggrannhet förestått hans hushåll.
Hans namn var Per Nilsson, men detta hade han blott
i kyrkolängderna; av den stora allmänheten kallades
han helt enkelt Mjölnare-Per. Gubben visade sig tvär,
sade vi, men oaktat hans egenheter vände sig de flesta
kvarnbesökande till honom för att få malet; i kvarnen
var han nämligen en riktig "dunderkarl", malde havre
så att mjölet blev som det finaste "siktemjöl", skalade
gryn så trinda som ärter samt utförde allt "pront" och
"rejält"; även hade han den hos mjölnare oskattbara
förtjänsten, att han var ärlig.



Gamla Lena var alltid undfallande mot Per; hans
vilja var hennes lag.

Av gårdsbruket gjorde Per liten sak. Visserligen
höll han dräng och piga för att sköta hemmanet, men
det fick gå som det ville; "för", sade han, "hö ger
vår herre på jorden Mjölnare-Pers hjälp förutan, och
kornvara ger kvarnen". Och hö gav vår Herre så
rundligt, att Per på sitt fjärdingshemman födde fem kor
och en häst samt en mängd får, och kvarnen svek ej
heller med kornvara.

Folk påstod till och med, att Mjölnare-Per blivit
svåra rik vid kvarnen, oaktat han till att börja med
varit blott fattig dräng, och hans gamle gode, ja kanske
bäste vän, Skräddare-Jöns, glunkade om, att Per hade
ett helt skrin "proppande fullt med sölvpengar och
sättlar förutom en omåtta med reverser, krevinser och
annat tocke där". Dessutom kunde var och en bliva
förvissad om, att gubben hade, vad endast rikt folk
plär hålla sig med, när han "öppnade det lilla blåmålade
väggskåpet, ty där skinte sölvbägare och tumlare så
grant emot'en, så en kunde inte se sig mätt på dem".
Men få kunde säga sig hava druckit ur dem, ty jämte
brännvinsflaskan, som hade sin plats i samma skåp,
stod ett litet "pölsehorn", vilket alltid begagnades i
vardagslag.

Ingen kunde erinra sig, att Mjölnare-Per någonsin
gjort gille, men väl funnos de, som kommo ihåg, att
han varit med på några sådana.

Många voro nog elaka att härföre beskylla honom
för snålhet. Bastöl och slåtteröl höll han väl en gång

om året, men det gjorde han ju till sin egen fromma,
så därför behövde man ej krusa.

Nu slog han också hela bylaget med förundran, då
han en vacker dag bjöd sina grannar till sig, och det
på själva Olsmässedagen, då det vanligtvis plär vara
"utätet" i stugorna. Gamla Lena trodde knappast sina
öron, då han bad henne rusta och bulla allt vad hon
förmådde, för att ta emot främmaden. Hon började
gråta, hon trodde bestämt, att husbonden var "fejer",
ty aldrig hade hon trott, att Per skulle spöka med
gille, förrän efter sin död. Nu var dock så beslutet,
och Lena ville gärna göra allt, som stod i hennes
förmåga för att få gillet så rart som möjligt. Ingenting
fattades härtill, ty livsförnödenheter funnos i överflöd.
En kalv slaktades, porsöl bryggdes, "grantabröd" och
bullar bakades. Sötost och brynost glömdes ej heller.

Gillesdagen var inne. Stugan var pyntad på bästa
vis. I den vitlimmade spisen lyste ur en stor tennkanna
en väldig kvast av blommor och löv. Tallrikarna och
faten i den stora hyllan stodo så blanka och prålande.
"Bonaderna" voro upphängda på väggarna. Lena var
överallt, hon flög värre än ett torrt skinn i blåsväder:
än rustade hon ute i köket, varest det puttrade och
brassade, så att det stod härliga till, än ordnade hon
en tallrik i hyllan eller en bänk i stugan. Men under
alla tillredelserna suckade hon dock jämt, "för det stod
aldrig rätt till med husbonden". Denna tanke syntes
likväl ej befogad, alldenstund Per i dag som förut i så
många år oavbrutet och med glatt sinne sysslade i
kvarnen. Lena föreställde honom, att han borde taga
sig ledighet; men Per kunde ej finna, varför han

behövde vara stilla före middagstiden; det vore ju en
ren misshushållning med den rara tiden att tvätta
mjölet ur synen och ta på sig helgdagströjan före
klockan tu på en söckendag.

Men tiden gick i kapp med kvarnhjulet, och snart
ropade Lena åter ifrån köksdörren, att nu måste
husbonden "pront" göra sig i ordning, för Hinstu-Nils
hade allt fått på sig helgdagskläderna och mor Olena
titta ut genom farstudörren titt och tätt och var så
fin och "döl", så det var "omöjeligt".

Omsider lyckades det Lena att få Mjölnare-Per ur
kvarnen, och snart syntes ej mer av mjölnaren, men
Per stod där nyrakad och skinande, iklädd sin gröna
vadmalströja och med sjöskumspipan i munnen, färdig
att emottaga, vore det så "självaste kongen".

Brännvinsflaskan sattes på bordet, en tumlare på
varje sida om denna, sölvstopet fylldes med skummande
porsöl. Den stora enstånkan stod ett stycke därifrån,
även den fylld med jäsande öl. Vid ena ändan av
bordet var uppstaplad en hög "gervinsk" bladtobak
jämte elddon. Pipor hade gubbarna med sig, om de
önskade röka.

Snart började gästerna anlända. Per välkomnade
dem på farstubron, och alla, såväl gubbar som
gummor, undfägnades under mycket krus med öl och en
"välkomma" ur silvertumlarna.

– Jäden anamma den Päarn, han ä en kärakär,
när han vill! viskade "Hinstu-Nils" till sin granne,
fjärdingsmannen i Storgärde, där han satt på
"farsätet" framme vid klockan.

– Jaa! bekräftade fjärdingsmannen, men så har

han råd te't, han som varken har käring ella glottar
å dra te.

— Men någet måtte de va me honom efter han
kunde få sig te å göra gille, gille på självaste
Olsmässedan; antingen har han gått og fått giftastankar,
ella så ä han då fejer, fortsatte Nils.

— Jaa, någet ä de ta me dalen, try og femti år og
så först ställa te gille, svarade fjärdingsmannen helt
förnumstigt.

— Ja skulle ha sinne te å fråga'n, om han inte
velle ha min Hellena, ifall de ä geftastankar, som spöga
i skallen på honom, för då finge han, attan ta mig,
däga, som står i mantal; og de vore roligt, om en kunde
göra honom te rektig människa; de blir han då, sjuttan
i meg, inte så länge han går...

Nils' tal avbröts därigenom att dörren öppnades,
och in trädde med stor kruserlighet Skräddare-Jöns i
egen hög person. Jöns pratade och krusade för varje
steg, han tog, och det åtgick sina modiga tio minuter,
innan han tömt den iskänkta "välkomman".

— De va roligt, du hetta vägen Jöns! välkomnade
Per.

— Tusende sino hundrade margfaldigade tacker som
hedra meg med din bjudning. Här har du meg med
hull og hår, färdig å sy, om det så vore din
brudgummerock med skört og krave, stofferad og finurlig,
tackade Jöns.

Jöns hälsade och tackade laget runt, och glädje och
gamman vart i stugan. Skräddaren hade nu som alltid
mycket smått och gott att berätta. Så hade bland
annat Herrmansgårds hund bitit svansen av en sugga

på Lyngen, Brita i Torsgärde slagit sönder två
"sping-spångande" nya vitangrötsfat, Elsa i Betet botat en
gris för "fallandesot" och så vidare i oändlighet. Alla
lyssnade uppmärksamt till Jöns tal, gummorna i
synnerhet, och mer än en av de senare beklagade och
beskärmade sig över den stackars Brita i Torsgärde.

Under det Jöns talade började Lena rusta i ordning 
för middagen. På det stora ekbordet breddes en
duk och tallrikar framsattes. Alnslånga brödskivor med
tjocklek i förhållande därefter lades vid varje tallrik.
"Bordhajren" — den stora osten — och ett väldigt
smörslag sattes mitt på bordet. Så kommo "sömatsfaten", 
fyllda av den yppersta soppa, och köttfaten,
på vilka kokt fårlår och fläsk trängdes om utrymmet.

— Djäkeln anfläska meg blir inte detta härsinga
gille te gagns! viskade hinstufar till sin granne, under
det han, alltjämt sneglande på de framsatta rätterna,
slickade sig om munnen.

Nu manade värden gästerna att taga plats och
äntligen efter ett långt, långt krusande och släpande voro
alla komna till bords. Måltiden började, man åt så att
det var lust och glädje däråt. Brännvin och öl runno
rikligen.

Men allting har ett slut och så hade även denna
måltid. Omedelbart efter bordsbönen uppsteg Per och
harskade sig ett par gånger. Alla blevo uppmärksamma,
ty de förstodo, att det var något av vikt, som skulle
fram.

— Hm, hm, började Per; han hade svårt att finna,
hur han skulle börja — hm, de e så ... Ja, de e't  Jo,
de e så, att jag tycker, att de e kjeligt...

— Kors, va ä de! utropade hinstumor Olena.

— Jaha, de e kjeligt å va så här ...

— Va e de du sier? frågade alla på en gång.

— å va så här ensam ...

— Vi e'm ju många, tycker ja, inföll hinstumor.

— Topp! ropade hinstufar, nu förstår ja
krågesången! Nu ska Hellena fram!

Per lät ej störa sig av alla dessa avbrott i talet utan
fortsatte godmodigt, när det blev tyst,

— ensam i världen ...

— Ja trodde la  ja, att Päar va blen lide veliger,
viskade en gumma till hinstumor Olena, nu sier han
ju, att han e ensam, og så e'm ju vi så många bara
här i stugan. Herre Jesses!...

— ensam i världen, udan å ha en käring ...

— De har han ju seg själv å skylla, viskades det på
flera håll.

— en käring og små glottar, som pyssla om en på
gamla dar og som en finge skraba te...

Nu ska Hellena fram, tänkte Hinstu-Nils, men
vänta lide, han glor så stint på meg, så han kan gärna
få sia't själv.

— og därför har jag tänkt på Lena ...

— Djäkelen anamma! ropade hinstufar så högt han
orkade, av förargelse gulgrön i synen, och förde båda
händerna upp i huvudet för att hämnas på de glesa
hårtestarna, att ja inte bo honom te Hellena, innan
han kom så långt. Fjärdingsmannen plirade så illmarigt 
åt Nils och skrattade i mjugg åt hans misslyckade
plan.

— Kors i alla dar! ropade flera käringar på en gång.

— för hun har vatt så trogen och snäll i alle desse
månge åren, fortsatte Per.

Jaha, Lena kom hit! Vell du ha me te gubbe?

Lena hade under hela tiden, Per talade, stått orörlig,
stödjande sig emot köksdörren. När han slutat, brast
hon i gråt. Men Per skyndade fram till henne, fattade
hennes hand, som hon fört upp till ögonen för att med
förklädet avtorka de frambrytande tårarna, och 
frågade åter en gång om hon ville ha honom. Ett knappt
hörbart "ja" blev svaret på hans fråga, och nu var
giftermålet beramat. Gästerna lyckönskade dem.

Nu harskade sig Skräddare-Jöns, och alla tystnade
för att lyssna till hans tal.

— Hedersvän, började han, aldrig hade ja trott, att
ja så i rö'a rappet skulle få göra din brudgummerock.
Den ska bli så sirateligan og finurligan, så att kongen
ska allri hatt magen, og där ska bli mer rynker på
skörten än te og me på länsmannens parratrock; og
min gamle fiol ska låta på ditt bröllop, så att morerna
sko' snurra i polsken värre än bremsar ikring ett
kjesande kräk. Jaha Päar, lycka te giftet! katten i mig
de e många, som få en sådan mor, som du får.

Jöns slutade sitt tal och bugade sig. Per tackade
honom och tryckte hans hand. Alla voro förtjusta i
det granna talet.

— Den Jönsen, han e då en mästare! hördes det
från flera håll. Jöns kråmade sig och var storliga
förnöjd.

Endast hinstufar Nils tyckte ej riktigt om varken
Per, Jöns eller talet, han var fnurrig en lång stund,
men snart bortjagade den allmänna glädjen i förening

med en och annan tår ur tumlarna och ölkannan
molnen från hans panna och förargelsen över felslagna
förhoppningar ur hjärtat, och han ordade nu vitt och
brett om, hurudant bra hjonelag Per och Lena skulle
bli. Per talade om bröllopet och inbjöd samtliga
gästerna till detsamma.

Gillet räckte till sent på natten.

Vid kvällsvarden vankade det både vitangröt och
sötost, vilka bägge rätter hallänningen skattar högst
av alla.

Sent omsider togo gästerna avsked och begåvo sig
efter "många, många tacker" till sina hem.

Man gick till vila i gilleshuset. Per somnade lika lätt
som vanligt, liksom ingenting märkligt tilldragit sig;
ej så Lena, hon tänkte mycket den natten. Nu hade
hennes ljuva ungdomsdröm gått i fullbordan. Hon
hade nämligen alltifrån ungdomen älskat Per, men
nöjd att blott få vara i hans närhet, att få uppoffra
sina krafter och sin strävan i hans tjänst, var hon för
grannlaga att ens med en ande tillkännagiva sin djupa
kärlek. Nu grät hon glädjetårar och tackade innerligt
den Högste för Hans stora godhet. Men sömnens hulda
ängel slöt omsider även hennes ögonlock.

Med gillets slut borde visserligen berättelsen om
Mjölnare-Pers gille vara avslutad; men vi vilja dock
något uttänja den.

Grannarna och Lena hade ej så orätt, då de trodde,
att Per var "fejer". Morgonen kom; men Per, som
alltid brukade vara först uppe, sov ännu långt sedan
husets folk voro på benen. Lena ville ej väcka honom;
ty, tänkte hon, han bortsover aldrig sin dag, och


därför må han gärna vila när han kan och behöver det.
Men middagen kom, och nu började man bliva orolig
över Per. Lena kunde ej längre vara i ovisshet, hon
började frukta det värsta. Tyst gick hon fram till hans
säng och sköt undan sparlakanen. Där låg Per som
om han sov, men det blåbleka ansiktet och de
halvöppna, brustna ögonen talade om, att det var dödens
djupa sömn, som fallit över honom. Ett slaganfall hade
dödat honom under natten. Lena måste vid denna upptäckt 
fatta hårdare tag i sängkanten för att ej falla i
golvet. Länge stod hon så orörlig, själv en bild av
döden, men till slut gav hennes smärta sig luft i en
ström av tårar. Lättad härav, knäppte hon samman
händerna och bad en varm bön för den älskades själ.

Vi förbigå vad som närmast följde; alltnog,
gästerna, som blivit bjudna till Mjölnare-Pers bröllop,
kommo i stället till hans begravning.

Många sörjde den avlidne därför, att de förlorat en
redlig granne och en präktig mjölnare; men de som
djupast och allvarligast saknade Per och helgade hans
minne voro hans trolovade, Lena, och hans gamle vän,
Skräddare-Jöns. Hinstu-Nils sörjde, även han sin
hederlige granne. Vid begravningen viskade han till
sin vän fjärdingsmannen:

— De va ändå väl att ja inte slo fram Hellena på
gillet, för då hade hun nu fått stor sorg, stackars däga!
</chapter>


<chapter name="Visor på Ätradalens bygdemål">
<h1>VISOR PÅ ÄTRADALENS
BYGDEMÅL</h1>
</chapter>


<chapter name="Båssman Klang.">
Kraftigt, ej för fort.                                                  Folklåt.
<img></img>
<poem>
Å     båss-man Klang de    va   ain    kär,   Hor - ra!
Som    en   - te       va       å    gau för - när,   Hor - ra!

Han     va  dau sau kra - vi     å stark va  han mä     Å

rökk - te     å   släng - de     bon   stai - na     å     trä.   Hor-

ra,    hor - ra,    hor  -  ra!

<h1>BÅSSMAN KLANG.</h1>

Å båssman Klang de va ain kär, borra!
Som ente va å gau förnär, horra!
Han va dau sau kravi å stark va han mä
å röckte å slängde bon staina å trä.
      Horra, horra, horra!



Män så bröd kriet ud, å dau
feck Klangen mä i kriet gau.
Å ente va han ente laissen för de;
de va, som han raint vott skapter därte.

Så seila dai, å där blai stri,
å Klangen, han sto allti bi:
Han knacka la skalla som nötter å stain,
å maa han spräckte å knäckte la bain.

Män så där kom aitt skepp sau stort,
å stri de blai; män dän jeck fort,
å fiener komme pau Klangens däck;
nu velle de te å visa seg käck.

Å Klangen tog sin öcksa fatt,
å för vart sla, han slo, ain datt,
å bloen, han spotta, å fienen skreg;
män Klangen, han sto som i rolier leg.

Nu snart så va han ainsam kär
å sloss mod alle ryssa där.
Män så blai han skoden i bainet, å dau
ska ingen la onnra, att snart han där lau.

Män ryssen töckte allt, min sann,
att Klangen han va dockti, han;
å så blai han skötter, män bainet togs au,
å sen feck han allti pau träbain gau.


Å så te slutt de blai nu fre,
å Klangen, han feck hem seg je.
Män fast han nu bara pau träbain sto,
så va han dänsamme te sinne å mo.

Så feck han seg ain ärepäng,
för de han vott ain dockti dräng,
å styvra, de feck han la nönna därte,
å ente va de la för mö't ente, de.

Nu dovde'n ente mair i kri,
män velle ändau nötti bli.
Så tog han la påga å lärde A, B
å C å D å lide därte.

Vesst va han sträng, de e la sant,
å slo, de jore han bakstant;
män bara ain lydde å skecka seg väl,
så konne han gläa vareveli själ.

Nu skolar ente Klangen mair,
<tab>Horra!
För länge sen han mullats nair,
<tab>Horra!
Å ingen kan sia, var gravhöjen lau,
män minnet e helitt å lever ändau.
<tab>Horra,  horra,   horra!
</poem>

Ain, en; kravi, morsk; bon, både;  datt, föll; maa, magar;
nönna, några; dovde'n, dugde han; påga, pojkar; e, är; vareveli,
varenda.

Lätt och livligt.

<img></img>
<poem>
Pet - ter - nil - la sto, i grö - den
Å Skräd - dar - Las - se sadd pau hän - ne

rör - - de Å sång sau lo - ste - Ii - - a:
hör - - de, Han smi - - la fint å sang: ti-

tra, la, la, la, la! ral - - la - - da!

Rör - de, Syng höpp, tra, la, la, la, la!

Hör - de, Syng höpp, tra, la, la, la! Å

flu - an sor - ra nu sau högt i ta - get, De

va sau lo - ste - litt i stu - an dau.
</poem>
</chapter>

<chapter name="Kössen">
<h1>KÖSSEN</h1>
<poem>
Peternilla sto, i gröden rörde
å sang sau losteliga: tra, la, la, la, la!


å Skräddar-Lasse sadd pau henne hörde,
han smila fint å sang: tiralada!
               Rörde,
      syng höpp, tra, la, la, la, la!
               Hörde,
      syng höpp, tra, la, la, la!
Å fluan sorra nu sau högt i taget,
de va sau lostelitt i stuan dau.

Män Skräddar-Lasse stai te lella Nilla
sau lostelia nair, sau glaelia fram,
å Nilla lella grina ente illa,
för Lasse granner va bon bag å fram.

Å gröden pottra å gröden stänkte
sau lostelia över bräddana, kan tro,
å Lasse, vesste han la, va han tänkte?
Han talte nu om bo å ko å so.

Å dägan hansa skolle Nilla haida.
Hun va sau fin å nätt å täckeli å rar,
ja, ätter södden däga feck ain laida —
nu Lasse tag i grödavesspen tar.

"Se, hör du Nilla lella, je meg monnen!"
"Jo, de troddes tu la, velles tu la ha!"
"Velle älla skolle — hid pau stonnen!
Älla ska ja själ nåck kössen ta."


              Monnen,
      syng höpp, tra, la, la, la, la!
              Stonnen,
      syng höpp, tra, la, la, la!
Å fluan sorra nu sau högt i taget,
de va sau lostelitt i stuan dau.

Män Nilla velle ente länger näga,
å vips! så smällde de — i Lasses skalle te,
å gamlamoern skreg: "din laia däga!"
Din gromme skräddarpalt, ja ska deg je.
             Näga,
      För tari, tari, tari!
             Däga,
      för tari, tari, ta!
Å fluan sorra ente mair i taget,
de va sau sarjelitt i stuan dau.
</poem>
Dägan, flickan; haida, heta; södden, sådan; själ, själv; laia,
leda, stygga; gromme, fule.
</chapter>

<chapter name="De bästa jillet.">
<h1>DE BÄSTA JILLET.</h1>

Nod:  "Och långt ner i  Småland där spela de fioler.

<poem>
I Ädarebyen där höllde dai jille,
där plottrades, där slottrades, där auds, där dracks, där sobs.
       Horra för fulla fad!
       Horra för möen mad!
       Horra för var syb, som jeck,
       å för var taur ain feck!

Där pröppas var mae sau stinn som ain pölsa;
män hor dai pröppa, hor hai stöppa, ente fau dai nåck.

Å brännevin rann där som vann ud ain ränna,
där gabades, där labades, men möet vell ha mair.
Dai aude, dai drocke, tess alle dai sprocke.
Aitt söddet jille, söddet jille! Ack, ess ja vott mä!

Ja, dätta de va dau de bästa au jille,
för allri blai la jillesfölket löstet ätter de.
       Horra för fulla fad!
       Horra för möen mad!
       Horra för var syb, som jeck,
       å för var taur ain feck!
</poem>
Nod, melodi; plottrades, talades fort; slottrades, talades
oredigt ; auds, åts; sobs, söps; vann, vatten; labades, dracks, eg.
om djur; ess, om; vott, varit; löstet, lystet efter mat och dryck.
</chapter>

<chapter name="Spelman.">
<h1>SPELEMAN.</h1>
<poem>
Häj, lostelia
nu vell ja vria
skruen å gnia
strogen sau lätt!
Häj, glaelia
stampa å nia,
takten invia
rätt pau allt sätt!


   Häj, lätt
stampa å nia!
   Häj, rätt
takten invia!
Syng falleralla!
Spel roar alla,
läm voss nu tralla!
   Häj, ho!

Häj, så de lauder!
Värmer å vauder,
lell'vännen sauder
roli seg tair.
Häj, däga lella,
syng nu å drilla!
Allri ja stella
maira deg sair.
   Häj, tair
varmer å vauder!
   Häj, sair
lell'vännen sauder!
Syng...

Häj, far i Groben,
sedd ent' sau snoben!
Glo ent' pau stoben
allti sau vinnt!
Skötta å skena!
Klang i var sena!

By gamla Lena!
Hun dansar  fint.
   Häj, vinnt
glo ent' pau stoben!
   Häj, fint!
Sedd ent' sau snoben!

Vin udi glasen,
spel pau kalasen,
donder i basen
allti seg bör.
Liv udi barmen,
storke i armen,
fattning i harmen
allt ont bortkör.
   Häj, bör
vin udi glasen!
   Häj, kör
donder i basen!

Onga vi synga
glatt i ain klynga,
raint ingen tynga
tröcker voss dau.
Å så som gamla
glatt vi voss samla,
synga å skramla,
roam voss sau.

   Häj, dau
glatt vi voss samla!
   Häj, sau
synga å skramla.

Strogen e nötter,
felan e stötter,
strängen e blötter —
Jör ente grann!
Än kan ja spela,
ess de skoll' faila
kvinten å haila
stränga, pau bann.
   Häj, grann
än kan ja spela!
   Häj, bann,
ess de skoll' faila!
Syng falleralla!
Spel roar alla,
läm voss nu tralla!
   Häj, ho!
</poem>
Läm voss, låt oss; lauder, låter; vauder, våt, svett; sauder,
såt; glo, se; by, bjud; klynga, klunga; tynga, tunga.

<img></img>
Livligt.
<poem>
Majeträt jilla kransana bär, För
häj, fontelia, fontelia, däj!
Speleman e ain rongane kär, För
häj, fontelia, däj!
</poem>
</chapter>

<chapter name="Pålsken.">
<h1>PÅLSKEN.</h1>
<poem>Majeträt jilla kransana bär,
för häj, fontelia, fontelia, däj!
Speleman e ain rongane kär,
för häj, fontelia, däj!

Påga å däger dansa å gau,
gobba å kär'nger stau å sai pau.
Gobben, han borja stampa å sno,
käringen hans pau smilbannet dro.</poem>


<poem>Gobben, han tar i käringen fatt,
börjar å sno å spjarna besatt.

Käringen skreg, män gobben, han sang.
Speleman spelte: "plingeliplang!"

Gobben, han slör sin käring i staung,
staungen, hun rog i backen, sau laung.

Gobben, han vrai sin näsa ud le,
käringen sloss bon lytter å sne.

Käringen sprang pau gobben å — smack!
"Dän ska tu ha för pålsken te tack!"

Gobben, han dro sin näsa i rätt.
För häj, fontelia, fontelia, däj!
Hin mätte dansa södden ain sprätt!
För häj, fontelia, däj!<footnote>Majeträt, majstången; jilla, granna; mätte, måtte.</footnote></poem>
</chapter>

<chapter name="Ain aen köss.">
<h1>AIN AEN KÖSS.</h1>
Nod: "Anders, han var en hurtiger dräng."

<poem>Stina, hun sadd ve råcken å spann,
Malle han sto å grina.
Malle, han va la nö't lide grann,
granner hun va la, Stina.</poem>



<poem>         Stina, ja, ja!
         "Malle ä bra!"
Malle, han töckte Stina va bra:
         "Jäden sau rar,
         henne ja tar
snart te min lilla käring!"

Malle, han lae piban pau bänk,
tarka seg väl om monnen:
"Stina, du lella, köss meg, för tänk!
Alltsen i gröna lonnen
         vellat ja har
         kössen sau rar
ta ifrau deg, å nu ja'n la tar.
         Stina, au, au!
         Ve te, så dau
blir tu min lella käring?"

Stina hun fräste, raivs som ain katt,
robte: "din drommeldare!"
Malle, han blai sau harm, så han spratt
raint som ain skrämder hare.
         "Kårs i min vär,
         södden ain kär!
Kwi för dän laie, söddet aitt pär!
         Nä piramän,
         Anners, min vän,
tar ja la, vaid ja, häller."
</poem>
<poem>Malle, han dro sin plånebog öpp,
viste ain sölverkäa:
"Ve' te dau ente ha na, så höpp!
Maja ja jer min käa.
         Gauer hun faur,
         de så de staur
harlia te pau marten i aur.
         Swara meg nu!
         Älla, min sju,
Maja ja jer min käa.

Nåck töckte Stina käan va grann,
Malle va ente lai, han.
Ente hun velle jarna, min sann,
käan feck gau te Majan.
         "Kom, ska te dau
         kössa meg fau!
Män du faur ente siat; för dau
         ente du faur
         köss mair i aur.
— Kwi dau, din stygge Malle!"
</poem>

Aen, annan; Malle, Emanuel; ve' te, vill du; dän laie, hin
håle; pär, par; käa, kedja; gauer, begåvning; marten, marknad;
min sju, min sann.
</chapter>

<chapter name="Dai ujefta dägen.">
<h1>DAI UJEFTA DÄGAN.</h1>
<poem>
Naur ja va liden, va ja va dom, fallera!
Ja smila jämt, naur ain haire kom, falleralla!
Å vesst dai  snacka mä granna or; fallera!
Män skam  i dän, som ain haire tror, falleralla!




Så blai ja äller, män lia klog,
så feck ja ring å så feck ja bog.
Män haiern feck la sin skänk ijän,
han va utroen imod sin vän.

Ja, häller sko dai meg stega fau,
än ja i bruastol velle stau;
ja, häller slö meg bon gul å blau,
än ja i bruasäng velle gau.

Män hor de ä, kan ja ente si, falleralla!
Nåck ä de rolitt å jefter bli, falleralla!
Nä, kwi dän laie, nu va ja dom, falleralla!
Som ändau talte min tanke om, falleralla!
</poem>

Haire, ungersven; äller, äldre; si, säga.
</chapter>

<chapter name="Visa om hor tjo fästefölk för sin kjarlegs sköll vore nära å dronga, män pau aitt onnerlitt, för voss ubegribelitt vis komme pau de tarra ijän.">
<h1>VISA OM HOR TJO FÄSTEFÖLK FÖR
SIN KJARLEGS SKÖLL VORE NÄRA
Å DRONGNA, MÄN PAU AITT
ONNERLITT, FÖR VOSS
UBEGRIBELITT VIS KOMME PAU DE TARRA
IJÄN.</h1>

Nod: "Och hör du Karin, var har du varit?"
<poem>
Å Nails å Stina dai vore onga
å Nails va horker å Stina grann.
Dai hadde jarta, dai hadde tonga
å kössmonn hade dai mä, min sann.


Å auen brusar, å vinnen susar,
å solen skener pau hemmelen.

Å Nails å Stina dai vore glaa,
för kjarleg livar bon kröpp å själ;
å nu pau auen dai ud seg laa,
I liden ega dai fara väl.

Nåck e de rolitt pau auen fära,
om kjarleg synger var bölja där;
å nu dai sodde i tockt å ära
å songe lostitt om vännen kär.

Sau glatt dai kossas, sau rart dai klappas,
sau fint dai kristas dai onge här.
Nåck e de rolitt sau där å nappas:
"Min kära Stina!" "Min Nails sau kär!"

Män falitt e de pau auen fära
å ente uen för auen ha,
å Nails å Stina, dai vore kära
å däfför saue dai ente bra.

Hå, kårs för jästan! Oj, hör de bragar!
Sai, egan ryger i farsen in!
Nu Nails mä Stina ud egan ragar,
å nair i kvarrännan, aj för hin!

Nu e dai borte — öh, hö, ja grauder.
Sau kjarleg ännas pau dänna jor.
Dän, som e varmer, blir kall å vauder,
ja, bästa jorpära kall,  ja  tror.

Dän stackars Nails å dai stackars Stina!
Nu e de slutt pau dän gläen all;
män gutt förlaude meg sönner mina,
ess de va rättvist, aitt söddet fall.

Män sai, där kommer ain fod därnaire!
Å sai, där kommer sau trinn ain lägg
å kjole, däga å böckser, haire!
Där ham vi Stina å Nails, min skägg!

Å farsen sätter la dom te lannet;
män ente kössas dai ente nu:
Au kröpp å klär dryber kalla vannet.
Nåck ä dai swalade. Hu, hu, hu!

Män slutt pau visan de blir la dätta,
att uen bör ain pau auen ha;
fast bäst e liden te kjarleg sätta,
dän hjälper bäder än möet bra.
Å auen brusar, å vinnen susar,
å solen skener pau hemmelen.
</poem>

Tjo, två; drongna, drunkna; horker, rask; auen, ån; laa,
laga; ega, ökstock; saue, sågo; uen, ögon; jorpära, potatis;
swalade, svalkade.
</chapter>

<chapter name="Käringen.">
<h1>KÄRINGEN.</h1>

Å käringen sadd mä sin hosa å bann —
"Hå, hå, wa de tynger mä auern!"
Å katten, han lau nair pau gollet å spann — 
"Gu' je, så ja laue pau bauern!"

Å käringen titta pau kaff'kogarn sin —
"Hå, hå, wa de tynger mä auern!
Nu es tu la endaste baringen min —
Gu' je, så ja laue bau bauern!"

Så stai hun la öpp, satte kogaren pau —
"Hå, hå, wa de tynger mä auern!
De ska la meg jöra nö't gött, fast ändau —
Gu' je, så ja laue pau bauern!"

Å kaffet, de kogte, å katten, han spann —
"Vesst tynger de lide mä auern!"
Å käringen myste: "Nu ente, min sann,
ja vell, att ja laue pau bauern."

Å kaffet va färitt å nåck va de bra —
"Nu ente de tynger mä auern!"
Så gaur hun te skåbet för köppen å ta —
"Nu hin mätte ligga pau bauern!"

Män katten, han fros, imod kogarn seg strog —
"Hå, hå, wa de tynger må auern!
Å kogarn mä kaffet i gollet nu rog —
»Gu' je, så ja laue pau bauern!

Män käringen blai sau förgrommad, mä tro —
"Hå, hå, wa de tynger mä auern!"
Aitt veaträ tog hun å katten hun slo —
"Gu' je, så ja laue pau bauern!"

Hun slo, så hun blai la bon svetter å rö —
"Hå, hå, wa de tynger mä auern!"
Å innan hun vesst'et, lau katten där dö —
"Gu' je, så ja laue pau bauern!"

"Gu' bäres, nu slo ja la kisen ihjäl!
Hå, hå, wa de tynger mä auern!
Ack, nu faur ja allri nö'n ro i min själ.
Gu' je, så ja laue pau bauern!"

Å så blai de jämmer, å så blai de skrig —
"Hå, hå, wa de tynger mä auern!
Å inom ain da så sto käringen lig —
Å så blai hun lagder pau bauern.
</poem>
Hosa, strumpa; es tu, är du; bäring, lisa; färitt, färdigt;
strog, strök.
</chapter>

<chapter name="Frieriet.">
<h1>FRIERIET.</h1>
<poem>
Wa e i nämndemansgauern pau färe?
Hör, hore skaderna snattra å spau!
Grisana grömta, där bräger ain väre,
toppana roba: "Häj, höpp, lä de gau!"


Hon udi bannet morrar å glor,
Påcker e löser, nu rektitt han tror;
hästana, bonna i gaursporten, fnysa,
ente för livet stella dai stau,
huskattens uen, ud farstan dai lysa.
Hör, hor han maler! Kårs, wa staur pau ?

Hyss, wa de ryger ud skarstain å brassas
inne i nämndemansstuan! Hå, hå!
Wafför å wemför e de här stassas?
Här mätte röstas å docktitt ändau.
Flasker pau boert mä rosser sau blau,
maulade rara pau sierna, stau.
Kaff'kälen pottrar pau fyern å korrar,
gnisterna spraga å höppa i kapp,
spinnråcken lost'lien snorrar å fnorrar,
trauen förlänges i röaste rapp.

Jo, de e Petter pau Bolen, dän rara
kjorkevarssönen, som hidkommen e.
Fria han ska te nämndemans Sara,
böneman jör sett bästa för de.
Nämndeman lövar, å Sara blir rö,
Petter jer gauer å fäster sin mö.
Gamlamor tarkar sett focktia ua,
signar dom bägge, som aitt nu sko bli.
Nämndeman, böneman sedda å trua,
bägge dai skaula å jämt slö dai i.
</poem>
Väre, vädur; hon, hunden; farstan, förstugan; röstas göres
tillrustningar; rosser, rosor; sierna, sidorna; fyern, spiseln;
trua, truga.
</chapter>

<chapter name="Barsölet.">
<h1>BARSÖLET.</h1>

Nod: "Kirrevirrevitt, bom, bom!"
<poem>
Nu sparvamor fått onga smau;
de rolitt va, kan ain förstau.
Å barsöl blai där mä beske.
Tänk dän, som fått va mä pau de!

Där bryggades å bagades,
där tjarnades å lagades,
där sobtes fint i alla vrär,
å syddes nya högtissklär.

Å sparvafar tar käppen fatt
å så sin nye ullahatt;
han skolle gau å faddra be,
män farst han sir sin käring te.

"Nu gaur ja bört te Hinste-Swän,
dän sparven e min bäste vän!
Å Nilla böramor ska bli,
dai käringen ja bäst kan li."

"Å kwi, dett dömma sparvanöd!
Naur du kan döppa deg i flöd,
så tar tu bara dreck å vann.
Å skäms, dett kräg! Kan de gau an!


Nu em vi riga, jojo män:
ait halstob kor vi ham ijän,
pau löftet hänga smalalaur
au tjue böbber för i aur.

Å gryn vi ham te grynagröd,
så war å ain ska fau sin löd.
Vi flu'steg ham te ätterrätt,
så de blir fint pau alla sätt.

Så ve te bara sparva be,
män ja ska sia stopp för de.
Nä, bäder främmad skom vi ha,
naur vi ham rau å allting bra.

Gack bört å be harrskabet Hög
å klåckaren, harr Anners Jög,
å prosten Korp å Krågerna!
Te gommor skom fru Hög vi ha.'

Män sparvafar, han blai sau bleg:
"Ja tror, dän laie rier deg,
för sau de gaur la allri väl,
de sir ja ve min sparvasjäl."

"Å ti å jör, som ja deg sa",
skreg sparvamor, "så gaur de bra!
Som ja har sagt, sau ska de bli.
Kom de ihov, ainvedna bi!"


Å sparvafar, han jeck i sta,
för husfre velle han la ha;
män laissen va han, stackars far,
han trodde, de te hälsek' bar.

Han jore, som hans käring ba,
å snart nu allt i aurning va;
å främmaden kom did pau dan
å sodde där nu haila ran.

Fru Hög, hun böramoern va,
å Korpen krestna glottana,
harr Jög, han sang ain salmevars.
Så va de slutt mä dänne pars.

Nu blai de jille mä beske,
män maden ente räckte te:
snart va de slutt mä gröd å kor
å flu'steg, laur — å tomma bor.

"Nä, steg vi skom la maira ha",
skreg Korp", å dau vi baern ta;
för mad de ska i barsöl va."
Å så dai aude ongana.

"Nä maira steg!" fru Kråga skreg,
å sparvamor, hun va sau bleg.
Så sparvamor dai aude öpp
å sparvafar, bon fjär å kröpp.

Män Hinste-Swän å Nilla mä,
dai sodde nära i aitt trä.
A vesst dai fälla maungen taur,
naur hinstefölket illa gaur.

Å så va dänna visan all;
män hågsen sparv'fars siste trall:
"Mä storfölk, naur ain smaufölk e,
ain allri seg i la bör je."
</poem>
Onga, ungar; lagades, bykades; sir, säger; Hinste-Swän, Sven 
i närmaste stuga; li, lida, fördraga; döppa, doppa; flöd, grädda; 
kor, korn; löftet, vinden; smalalaur, torkat lår av småkreatur, 
fårbog; tjue, tjugo; böbber, några arter skalbaggar; löd, lott, 
lystmäte; skom, skola; ainvedna, envisa; glottana, barnen;
sodde, sutto; pars, pärs.
</chapter>


<chapter name="Lagvrängaren.">
<h1>LAGVRÄNGAREN.</h1>

Nod: "Och salig far min, han var en skeppare han, han..."
<poem>
Nu vell ja syba, nu vell ja äda å söva,
å länge kan ja meg mad å brännevin löva;
för lagen kan ja la som aitt katteskinn vränga
å mä dänsamme ja tjänar pänga, ja pänga.

Vesst dommarn lier meg jämt som hin lier prästen;
Ja tar förtjänsten å hanom lämnar ja rästen.

Å domma dommare titt dai sätta pau stolen,
män bonnen e de, som släppa te ska fejolen.


<poem>Å dän, som bäst meg betalar, jer ja la rätten,
hor än dai vraistas pau maunga hondrade sätten.

Nåck e de rolitt å konna hjälpa å stjälpa,
fast maunga morra pau meg som hynner mä wälpa.

Å vart ja kommer, så e ja ärad å aktad,
ess än ja e som dän varste buse betraktad.

Sau länge fölket enan vell skänna å dänga,
sau länge slepper la ja för solten meg hänga;
för lagen kan ja la som aitt katteskinn vränga
å mä dänsamme ja tjänar pänga, ja pänga.<footnote>Vraistas, vrida sig, krångla; hynner, hyndor; wälpa, valpar; enan, varandra; skänna, skinna; solten, hungern.</footnote></poem>

</chapter>

<chapter name="Ain sarjeli å ynkeli visa om ain käring, som datt i ain grav pau vässke möse å där döe.">
<h1>AIN SARJELI Å YNKELI VISA OM
AIN KÄRING, SOM DATT I AIN
GRAV PAU VÄSSKE MÖSE Å DÄR
DÖE.</h1>
<poem>
Där jeck ain käring pau Vässke möse —
a sau hun jore la maungen gaung.
Hun stöppa tarver udi sin pöse —
Hå, hå, dän dan blai la kall å laung!</poem>

<poem>Så satte hun seg la pau ain tua
å så hun lockte ijän sett ua.

Hun sadd å necka, hun sådd å recka;
män så hun tarvmösavann feck drecka.

Hun datt i graven, dai stackars moern,
män allri mair kom hun öpp pau joern.

Å krågan sang la begravningsvarsen,
män skadan grina aud all komarsen.

Å käringen, hun faur länge söva,
å sau hun jore la maungen gaung.
Att hun blir fullsövtad, vell ja löva.
Hå, hå, dän dan blai la kall å laung!

Hun sau fördarva sin goe pöse —
å sau hun jore la ingen gaung.
Män söven allri pau Vässke möse!
För dau blir dan la bon kall å laung.<footnote>Vässke möse, Vessige mosse; döe, dog.</footnote></poem>
</chapter>



<chapter name="Bängta Stina.">
<img></img>
Ej för fort.                                       Folklåt.

Där   glä - - e   va   te   skräd - da - rens,   som
Nu   vo - - re   dai   sau   sams   dai   tjo,   som

ing - en   onn - rar   pau;   För   skräd - dar - mor   ain
fäst' - fölk   bru - ga   va,   Fast   äl - la   de   pau

dä - ga   fått,   sy   mar - ker   tong   än - - dau.
trau - en   kom   ain   fnor - ra   jämt   war   da.

»Min   dö - la   kä-ring,   du   e   rar!»   Ha,  ha,  ha!

Ha,  ha,  ha!   »Du   e   dän   bä - - ste

skräd - dar - far,   Som   jo - ern   nön - stin   bar.»


<h1>BÄNGTA STINA.</h1>
<poem>

Där gläe va te skräddarens, som ingen onnrar pau;
för skräddarmor ain däga fått, sy marker tong ändau.
Nu vore dai sau sams dai tjo, som fästfolk bruga va,
fast älla de pau trauen kom ain fnorra jämt war da.


          "Min döla käring, du e rar!"
          Ha, ha, ha! Ha, ha, ha!
          "Du e dän bäste skräddarfar,
          som joern nönstin bar."

Sau sodde dai å snacka där, å allting va sau rart;
nu allti skolle sams dai va, de va dau vesst å klart.
Å allri skolle ain si kass, naur hin han sae sjass,
å sau allt rolitt skolle bli, å jämt dai dra sett lass.
          Ja, de va rektitt bra, min sann!
          Ha, ha, ha! Ha, ha, ha!
          Ess bara sau de jöras kan,
          så gaur de nåck an.

"Å glotten Stina haida ska, för mor min haitte sau",
sa' skräddarfar å smila gött, å sau de blai la dau.
"Nä, de ska bli ain evi lu i rackarhalsen din;
för dägan Bängta haida ska, för sau hun haitte min."
          Å skräddarmor, hun blai sau onn.
          Ha, ha, ha! Ha, ha, ha!
          Å så va freen slutt pau stonn,
          å de jeck fort, min gonn.

"Nä, dägan Stina haida ska!" skreg skräddarfar, sau rö,
å näven sin i sängen slo, så fjäern rog som snö.
"Nä Bängta blir la hänna namn, ess ja sau än ska dö!"
skreg skräddarmor å va sau arj å lyste som ain glö.
          Å Stina du, å Bängta ja!
          Ha, ha, ha! Ha, ha, ha!
          Å ingen velle lämper ta
          å ingen mä seg ga.


Män skräddarfar, han jeck la bört a tog sin egepryl;
å dau blai skräddarmor la rädd å skynte seg i skyl,
så innan skräddarn vänt seg, hun i döraholet sto:
"Se, Bängta dägan haida ska, ja, de hun ska, min no."
          "De ska ja visa deg, min sann",
          Ha, ha, ha! Ha, ha, ha!
          "Å de ja snart deg lära kan!"
          Å så han ätter, han.

Män glotten udi vaggan skreg å ätter aen dro:
han bråddes pau bon far å mor, så ente va han go.
Å skräddarn mätte vänna om å dägan bära kring;
män hor han wyssa, hor han sang, så hjälpte ingenting.
          Å dägan skreg, å skräddarn sang,
          Ha, ha, ha! Ha, ha, ha!
          Å sau han jeck la daen laung
          å sang: "ding dang, ding dang!"

Å kär'ngen va hos hinstefölk, å did han mätte gau;
för glotten skreg la seg ihjäl, de konne han förstau.
"Hun Bängta haida ska!" skreg mor, som han i stuan stai.
"Män Stina mä?" han ba sau väl, å sau de gött nu blai.
          "Ja, de kan mä hun haida fau;
          Ha, ha, ha! Ha, ha, ha!
          Män ja ska raua sist ändau."
          Å så dai hem nu gau.

Å Bängta Stina haider hun, å de e grant aitt namn,
å mor sir Bängta, Stina far; dai fått sin velje fram,

å Bängta Stina lever än, e lig bon far å mor,
å faur hun leva maunga aur, så blir hun ain gaung stor.
          Män de ja sir ir, haira smau,
          Ha, ha, ha! Ha, ha, ha!
          Att akten ir för hanne datt,
          för de kan illa gau!
</poem>
Sy, sju; döla, dägeliga; joern, jorden; lu, lögn; min gonn,
min sann; egepryl, ekpåk; skyl, skjul; min no, min nåd; aen,
anden; ir, eder.                                                                   
</chapter>

<chapter name="Trähuet.">
<h1>TRÄHUET.</h1>
<poem>
Ain visa ja vell synga, som raint å grant e ny, :||:
hun hannlar om ain kär udi Huelösa by.
För syng höpp, för syng häj, för syng tra, la, la, la, la!

Å ente e han tjöcker å ente e han smal; :||:
män han har konstitt hue å däfför e'n pau tal.

Å ente e la huet au kyd å ent' au bain :||:
å ente e't au pöttelair å ente e't au stain.

Män de e reditt hue, för de e udau trä, :||:
å sau bakstant å tölitt de huet e la mä.

Ess däng de faur au blypisk, ess hogg de faur au kniv, :||:
sa jör de ente tecken ve dänne käerns liv.

Ess käern, han e holer å jorpäran e haid, :||:
så ente han seg bränner, ess han i hänne baid.

Ess brännevin han syber i kannetal war da, :]|:
så allri blir han fuller, å de e rektitt bra.

Vesst kan han ente läsa, män de e gött å väl; :||:
för allri mä nö't hu'bry han pinar seg ihjäl.

Ess alle monna skälla, han bryr seg ente om, :||:
de hanom kwettar liga, wa i hans öra kom.

Hor illmaritt dai fråga, så sir han ente or, :||:
så ingen kan fau veda, wa de i hanom bor.

Män hor dai hanom vria, han vänner seg igän; :||:
för ingen vell han lya, ess uvän älla vän.

Å ärad e la käern, de e dau vesst å sant; :||:
för han har stadi velje, å huet e bakstant.

Å däfför skon i veda, att han e nämndeman, :||:
å näste gaung de väljes, så blir han riksdasman.

A vell han bli nö't varre, han blir et vesst å sant; :||:
för han har stadi velje, å huet e bakstant.
För syng höpp, för syng häj, för syng tra, la, la, la, la!
</poem>

Trähuet, trähuvudet; kyd, kött; pöttelair, krukmakarlera;
tölitt, tåligt; holer, tom, hungrig.
</chapter>

<chapter name="Höppetåssan.">
<h1>HÖPPETÅSSAN.</h1>

Nod: "Kom, kom fagra, unga mö..."
<poem>
Höpp männeska, va du e dom,
de kan tu allri begriba!
       Att ja e lai,
       de kan tu tro
       män ente sai,
       din domma ko.
Höpp männeska, va du e dom,
de kan tu allri begriba!

Hyss, uat dett e wett å lett,
män mett som marnhemmeln blänker!
       Din skölt e trinn
       män ente min;
       dett skinn e wett
       män ente mett.
Hyss, uat dett...

Hyss, skrövet dett e smalt å laungt,
män mett e jämntjöckt å trinnlagt!
       Din laie trud
       e allri töst;
       män ja vaid hud,
       jer ente knöst.
Hyss, skrövet dett...

Hyss, kröppen din, han e la lai,
naur du en allri tör visa!
       Män min e bar
       i alla vär,
       å allti har
       ja skämts för klär.
Hyss, kröppen din...

Hyss, stackars kräg, wa du har swaurt,
som har ain själ å fördarva.
       Män ja har lätt,
       förudan själ
       ja lever rätt
       å gött å väl.
Hyss, stackars kräg...

Höpp männeska, va nu sau go,
si ente mair, ja e laier!
       För ja e grann,
       å du e lai,
       å de, min sann,
       du börde sai.
Höpp männeska, va nu sau go,
si ente mair, ja e laier!
<poem>

Höppetåssan, paddan; vär, väder.
</chapter>


<chapter name="Soen.">
<h1>SOEN.</h1>
<poem>
Öff, som ja staur, öff, öff!
Lort pau wart haur, öff!
Ingen vell va mä soen i leg,
kommer ja, robas: "hossa mä deg!'
Swinaktitt e bevars, wa ja gör,
skällsor å uved allt, wa ja hör.
     Stackars ja, gamla so!

Öff, sau de gaur, öff, öff!
Ente ja faur, öff!
Ente ja faur meg roa, aj, aj!
Synger ja, roba alle: "kwi baj!"
Tier ja, e de daulitt ändau.
Hor ska ja rolitt dau konna fau?
    Stackars ja, gamla so!

Öff, i min da, öff, öff!
Trög ska ja ha, öff!
Ente ain gaung min näsa i fre
feck ja la ha; nä, ring skolle te.
Trolövad blai ja ente för de;
fästeman vell la ingen meg je.
     Stackars ja, gamla so!

Öff, pau allt vis, öff, öff!
Vore ja gris, öff!
Naur ja va gris, dau hadde ja ro,
kelitt ja feck, sen farst ja blai so.


So faur ja leva, so faur ja dö.
Vore ja bara ko älla sö'!
    Stackars ja, gamla so!

Öff, tra la, la, öff, öff!
Snart blir de bra, öff!
Snart blir ja prisad, snart blir ja fin,
dau ja ent' kallas länger för swin:
steg, karv å fläsk å pölsa, hå, hå!
Sölta, skomagarbarster, nå, nå!
     Löckli ja, gamla so!
<poem>

Uved, oförstånd, ovett; trög, tråk; sö', söa, tacka;
skomagarbarster, becktrådsborst.
</chapter>


<chapter name="Löppan.">
<h1>LÖPPAN.</h1>

Nod: "Gesällen, han vandrar från stad och till stad."
<poem>
Å löppan, hun höppa i bos å i fjär,
Höppete, höppete, höpp, la, la!
Hun swansa, hun dansa å hadde seg där.
Höppete, höppete, höpp, la, la.

Så kom där ain jomfru, sau finer å rar,
å nair onner fällen i sängen de bar.


Å jomfruen spralla, å löppan va kweg;
nu feck la dai löppan ain rolier leg.

Å löppan, hun höppa pau jomfruens arm,
dän armen va wider å lener å varm.

Dai löppan, hun flo la te jomfruens barm,
dai löppan, dai löppan! Ja, tänk södden harm!

Å jomfruen tog la i löppan nu fatt,
å löppan, hun va nu sau gla, så hun spratt.

Män jomfruen va la sau har i sett sinn,
å snart va de bara au löppan — ait skinn.

Sau lurades löppan, sau luras la dän,
höppete, höppete, höpp, la, la!
Som tror, att han har i ain jomfru ain vän.
Höppete, höppete, höpp, la, la.
</poem>

Bos, sänghalm; spralla, sprattla; har, hård.
</chapter>



<chapter name="Husförhöert.">

Livligt,
Folklåt.
<img></img>

Prästen,   han    sed-der     sau    mor-ker       å    stinn.

Hy - - e - - ri,      hy - - e - - ri,     tra,     la,  la!

Sta c - ka - -re ja,     naur        tu - ern    blir      min!

Hy - - e - - ri,     hy - - e - - ri,     tra,    la,     la!

<h1>HUSFÖRHÖERT.</h1>
<poem>
Prästen, han sedder sau morker å stinn.
Hyeri, hyeri, tra, la, la!
Stackare ja, naur tuern blir min!
Hyeri, hyeri, tra, la, la!

Klåckaren piber å synger sau bra.
Trideli, radeli, tra, la, la!
Jäden i dän, som vore sau gla!
Trideli, radeli, tra, la, la!

Nämndeman e la sau stiver i da.
Dom, dom, dommeri, tra, la, la!
Han slepper läsa, män de faur la ja.
Dom, dom, dommeri, tra, la, la!


Petter, dän blinne, staur longn i ain vrau.
Horveri, snorveri, tra, la, la!
Vore ja blinner å lytter ändau!
Horveri, snorveri, tra, la, la!

Här kommer Stina, sau miller å go.
Smileri, smileri, tra, la, la!
Nu vell ja bara va Anners, min no.
Smileri, smileri, tra, la, la!

Nu kan ja bogen bon bagfram å rätt.
Rabbeli, rabbeli, tra, la, la!
Kårs, va dai Stina hun jore meg lätt!
Rabbeli, rabbeli, tra, la, la!
</poem>

Jäden, tusan;  longn, lugn;  miller, leende;  bogen, katekesen.
</chapter>

<chapter name="Jon i Slätthult">
<h1>JON I SLÄTTHULT</h1>

HALLÄNDSKA  GRÄNSBOLIVET


<h1>INLEDNING.</h1>

Då det är min avsikt, att detta arbete skall varda
lätt tillgängligt för var och en, som önskar taga del
därav, har jag nödgats avvika från min hittills följda
plan, att berätta på rent allmogemål. I stället har jag
sökt, med bibehållande av folkets satsbyggnad och
egendomligare ord, att använda riksspråket.

Härtill några sakförhållanden. Krogsereds socken,
där Jon i Slätthult levat och verkat, ligger i mellersta
Halland, vid smålandsgränsen. Den är till större delen
en "skogsbygd utan skog". Karg är jorden, kargt är
folket. Jon i Slätthult är en sannskyldig son av sitt folk
och därtill en uppriktig sådan. Vad som genom honom
berättas, tillhör förra hälften av detta århundrade.

Uppsala i oktober 1880.

<tab><tab><i>Författaren.</i>



I känden la min far, Nanne<footnote><i>Nanne</i>,  förkortning av  Natanael.</footnote>
 i Slätthult, vet jag!
Han fick sin gifta<footnote><i>Gifta</i>, fästekvinna.</footnote>
 ifrån Älmhult där till Stens; och,
må tro, där var snällt folk borta i Älmhult. Men se,
jag, jag kom till att fria borta hos dedära stollarna i
Holmelia, där till Olas — I känden la det folket, vet
jag! — Jo, jag hade, som han sa, inte bättre vett, än
jag skulle bevars dit och jag gjorde mig så rar jag
kunde — I veten la, huru det har sig! Och jag tog
på mig de nye bockskinnsbyxorna och — veten I! —
jag hade fått ett par söljor av far, som jag hade vid
knäna, och förgyllda knappar. Och så hade jag
dendära bockskinnströjan och — veten I! — alla
knapphålen voro belagda med mässingsspiat<footnote><i>Mässingsspiat</i>, mässingstråd.</footnote>, och där var
utvaskade rosor både framtill och bak. Och så satte
jag den nya hundskinnshättan på huvudet och så tog
jag kyrkekäppen i näven, som jag hade fått efter far;
och jag var en sådan karl; ja — veten I! — jag var
inte ohällig.<footnote><i>Ohällig</i>, oäven.</footnote>
 Så gav jag mig dit bort. Men jag har,
som han sa, alltid haft Vår Herre i tankarna, när jag
går och vaskar så där, och det hade jag la nu med.




När jag då kom  dit  fram, så stod Ola på gården
och han justament likasom anade, vad jag gick efter;
för I veten la, huru det har  sig med grannar, med
pojkarna och däkerna<footnote>Däkerna, flickorna.
</footnote>.  När vi gingo till kyrkan så
pratades vi vid och vi hade la, som han sa, talt om
nånting.

Så sa jag:

— God dag, Ola!

— Tack  för  det!   Kom  med in i stugan! sa han

Så säjer jag så där:

— Han I kvinnfolken hemma?

Då grinade han.

— Ja, de sitta inne och spinna, sa han.

Så gingo vi in, och när jag hade tackat om
allehopa och kom till Anna, så blev hon så glad, så hon
riktigt ville stiga opp ifrån rocken. Och — veten I! —
den gamla Kerstin, svärmoren, som det blev, hon satte
fram en tallrik, och där var en brödskiva med smör på
och en med ost på; och Ola gick åt bjälken<footnote>Bjälken,  främre  gaveln   i  en  ryggåsstuga,  varest  tennfat,
stop och dylikt äro  såsom  prydnader uppsatta på hyllor.</footnote>
 i den gamla
bålastugan<footnote>Bålastugan, ryggåsstugan.</footnote> och tog ner silvstopen och så han ut i
häbbaret<footnote>Häbbaret, rummet i tillbyggnaden, avsett dels att utgöra
härbärge, dels till förvaringsrum.</footnote> och där tog han fram den svarta stopaflaskan
ur sin kista — må tro han var inte snåler då — och
satte 'na på bordet, och så slog 'en i stopen. Och den
körde de mig till att supa ur och de prutade med mig
och de knufflade mig och de satte åt mig, att jag skulle
äta opp så mycket där var på tallriken. Och — kunnen

I tro! — jag blev, som han sa, justament  så stinn,
så jag trodde, jag sprack.

Så började jag att språka till Ola:

— Jag ska säja  justament, vad jag är gåen  efter.
Jag tänkte fråga,  om Anna inte kunde  få  flytta till
mig; för nu är far döder, och mor börjar att bli
gammal, och Jöns har 'et bra i Skallekulla, och nu är Sven
bortflytter med, han flytte till Gräppered, som I veten.
Nu har jag,  som han  sa,  en bra hemmanspart;  och
— veten I! — jag var ute och sådde korn i hin da'n,
och det kommer opp så vackert, så det ser ut, som Vår
Herre hade sått 'et — jag har, som han sa, en
välsignader hand. Och så har jag fähuset fullt av fä, utom
de två yttersta båsarna. Och så har jag min lille häst.
Och så har jag lottasöer<footnote><i>Lottasöer</i> får, som lämnas ut på bygden och vilkas
avkastning delas mellan ägaren och skötaren.</footnote> i bygden och ändå har jag,
som han sa, ett bra smalahus<footnote><i>Smalahus</i>, fårhop.</footnote> hemma. Och vi ha, sko'n<footnote><i>Sko'n</i>, skolen.</footnote>
I veta, en bra grisaso, och hon grisade i hin da'n och
hade älleva grisar; och det var så godhälligt<footnote><i>Godhälligt</i>, lyckligt.</footnote>, så vi
sluppo att gå mer än bara utom dörren, när vi tittade
till henne, för vi hade henne intill stugeväggen. Och
så fick jag alla hönorna av mor; dem fingo inte de
andra barnen med av, utan mor gav mig dem och
hanen med. Och hund och katt, de följa gården. Och
vi bytte<footnote><i>Bytte</i>. delade.</footnote> böckerna efter far, och jag fick Lille Kämpe<footnote><i>Lille Kämpe</i>,  Thomas  a  Kempis'  skrifter  i  sammandrag.</footnote>;
och där är mor'nbön och middagssignelse och kvällbön
och en hop psalmevers. Och som jag har

justament sådan   röst  i  lungan,   så  tycker  jag,  det är  så
illa roligt att sjunga litet ibland. Där står:

"O starke hjälte statt oss bi!"

Och Sven såväl som jag och Jöns med, vi fingo
var sin uppbäddader säng; och där var, som han sa,
efter som vi ha 'et: det är, som I veten, ett paltatäcke<footnote><i>Paltatäcke</i>, trastäcke.</footnote>
på bosset och så en puta och ett lakan och tu
nötahårstäcke. Och vad kar och sådant, där var på loftet, det
fick jag ihop till att ha säden i, både bryggekaret och
lakekaret och det stora saltekaret; och drickatunnan,
den fick jag med. Och så fick jag vråskåpet och
kärlhyllan och all lerbråten, som var i 'na. Och sängarna
och sängaskåpen och sängaloften, dem ha vi till att
både ligga och lägga i, för de stå där de stå. Jag fick
fars kista med brännevinskuttingen i och den svarta
stopaflaskan och silvstopen att slå i. Och så fick jag
hängeklädet<footnote><i>Hängeklädet</i> är en lång räcka konstvävnad, som hänges
runt kring stugan.</footnote> och alla drätterna<footnote><i>Drätterna</i> utgöras av flätade linnelister, som fästas utefter
kanten av alla hyllor och utsprång.</footnote> och de granna
boningerna<footnote><i>Boningerna</i> äro flyttbara tapeter, bibliska bilder målade
på väv eller papp.</footnote>; det är, som han sa, Bröllopet i Kana och
De vise männen. Och så fick jag galbänken<footnote><i>Galbänken</i>, gavelbänken.</footnote> med; för
mor sa, att den, som ska ha hemmanet, så ska han ha
galbänken med till att lägga styvrarna i. Vi hade la ingen
klocka, men så gick jag till Vrås marknad och jag
hade några styvrar, som jag hade tjänt med min lille
häst, vi ä, kan veta, under äckelaget<footnote><i>Äckelag</i>, skjutslag.</footnote> i Rya. Dem tog

jag med mig och så kom jag till marknaden, och —
veten I! - jag köpte en ko, och Vår Herre utsåg, att
jag förtjänte två riksdaler på koen. Så köpte jag
klocka för de pengarna, och när jag då kom hem och
satte opp 'na, så blev mor så glader, så hon justament
tog till att gråta, när hon fick höra en klocka gå i
stugan. Och det var sant, jag glömde att nämna,
jag fick fars getskinnspäls, som når till tjockbenen.

Så säjer Ola:

— Ja, det måtte la gå an!   Det ville la jag gärna,
att Anna finge flytta till Slätthult, sa han; men jag
har inte mycket att fly<footnote><i>Fly</i>, lämna.</footnote>
 med 'na. Nu sko'<footnote><i>Sko'</i>, skola.</footnote> vi först gå
ut i fähuset och se om kreaturen!

Så gingo vi ut i fähuset.

— Det var en mängd med kreatur! tyckte jag.

Så säjer Ola:

—  Ja, jag tänkte att ge Anna dendära broketa koen.

—  Ja män! sa jag. När ska den bära?<footnote><i>Bära</i>, kalva.</footnote>

—  Jo, det blir la vid julatid, sa Ola.

—  Ja, det passar bra! sa jag.

—  Se här, Jon, här har jag två  röda kvigor!  sa
gubben och pekade på två granna kvigor, och de voro
så lika varandra som ett bär.

Så stod jag där och tänkte litet för mig själv och
så sa jag:

—  Om Anna ska flytta till mig, så vill jag allt ha
den ena röda kvigan förutom den broketa koen, sa jag.

—  Det får du inte, Jon, sa gubben.

Men då tackade jag och vände mig om och sa:

—  Viljen I inte låta mig ha kvigan, så fån I behålla
däkan! sa jag och därmed så gick jag hemåt.

Men när jag var kommen till deras skog, så kom
gubben efter och ropte och vinkade med hatten.

—  Jon, Jon, vänta!  ropte han.

Nej, jag gick.

—  Vänta, vänta, Jon! skrek han.

Nej, jag gick ändå.

—  Jon, Jon, vänta, vänta, Jon, Jon! skrek han än
värre och så sa han: Kom fram!   Du ska få den röda
kvigan med.

Då vände jag mig om.

—  Du ska la inte vara så hiad!<footnote><i>Hiad</i>, het, otålig.</footnote> Mor sa till mig:
Du får la låta'n ha kvigan med, för eljes ger däkan
sig rent över!   Kom nu bara! tyckte han och drog mig
i armen.

Nu var han allt nödig att få mig med; han ville,
må tro, gärna ha mig till måg.

Så gingo vi fram igen och så söpo vi köpeskål på
'et och togo varandra i hand. Och svärmor blev så
glad, så hon gick fram och gav oss var sin sup till.

Så tackade jag, och då sa moren, däkan fick följa
med och se, hurudant där var i Slätthult; och det hade
hon, kan veta, ingenting emot. Så gingo vi hem, däkan
och jag, till mor. Och mor blev så glader, så hon slog
händerna  ihop och  sa:

—  Vad får du med 'na?

—  Jo,  jag ska  ha  den  stora  broketa  koen  och  så
får jag en röd kviga med, sa jag.

— Det var bra, för då få vi fullt i båsarna! sa mor.

Sen gingo vi och sågo om alla sakerna, och så blev
det kvällen. Och när vi då hade ätit, så var det
läggedags, och mor gick och rätte upp fars säng, och så
kröpo vi ner och sköto för sängadörrarna.

Om morgonen så stego vi opp, och däkan gick åt
fyren<footnote><i>Fyren</i>, spiseln.</footnote> och tvättade sig och så fick hon mat och gick
hem, och jag följde 'na ända till Holmelia skog.

När hon så kom hem, så sporde de 'na, vad hon
tyckte om 'et i Slätthult.

—  Jo, det tyckte jag bra om, sa hon. Han kommer
i mor'n och vill, att I, far, sko'n följa med till prästen
och ta ut lysning.

Det hade jag, som han sa, bett 'na säja ifrån.

Så kom jag om mor'nen, och då var gamle Ola till
reds att följa med, och så gingo vi till prästagården.
Och där var gamle Otterdahl, dendäre gamle
krigsprästen, som han sa. Han tog väl emot oss och gav
oss var sin tumlare brännevin. Och sen började vi att
tala om vårt ärende, att jag skulle ha mig ett
kvinnfolk, för mor började att bli gammal. Ja, ja, det hade
han, som han sa, ingenting emot, utan han önskte oss
lycka till och så sa han:

—  Då låta vi lysa förste gång till söndan, för då är
det nytänne.<footnote><i>Nytänne</i>, nymåne.</footnote>

Så betalte Ola två riksdaler för lysning och vigsel,
och det var, som han sa, bra; och prosten var nöjder
och bockade.  Sen  så  tackade vi  och gingo  hem  till

Holmelia och lade opp råd, när Anna och jag skulle
vigas.

Så sa jag:

—  Viljen I nu,  som jag vill, så gör vi av 'et om
midsommar,  för då är den vackra tiden.

—  Det är sant du säjer, Jon,  sa Ola. Jag har en
so, och den få vi la klämma till, och så har jag ett
par kuttingar brännevin,  som jag har gömt, sen jag
brände i vintras.

—  Å, vi ha inte trång till att göra det justament så
vidlyftigt, sa jag.  På min sida så ber jag bara Jöns
i Skallekulla och Sven i Gräppered, brörarna mina.

Så säjer den gamle:

—  Ja, jag ber min släkt, och då fån I komma
midsommarafton.

Så tyckte jag, vi  skulle inte bry oss om  att göra
något kronebröllop, för det är lika viktigt.

Men då sa Ola:

—  Vill du ha krona, Anna; för där är en i Älgås,
så nära!

—  Tvi den sure, sa Anna, sådant vill jag inte se!

Det, tyckte jag, som han sa, var bra sagt; för hon
ville som jag ville. Och så var det gjort och bestämt,
och det var inte vidare, än där rustades på bägge hållen
till bröllop.

Så blev det midsommarafton, och då kom Jöns och
hans käring och Sven och hans käring till vårt, och
så togo vi våra rustningar och gingo till Holmelia. Och
Jöns' käring och Svens käring hade två kakor var
och   sovel   till   dem,  och  dem buro  karlarna; och  så


hade  Tornilla   i   Skallekulla   en   grötabytta<footnote><i>Grötabytta</i>, en låg bytta, i vilken gröt fördes till gille.</footnote>   i   ett
ullkläde med risgrynsgröt och med en tumlare sirap mitt
i byttan och klyvda ägg intill ägg ikring, så vid byttan
var, och  Stina i  Gräppered, hon hade en  smörbytta.
Och så hade Tornilla brunost<footnote><i>Brunost</i>,  färsk ost,  stekt i  smör, ostkaka.</footnote>  och skålaringar<footnote><i>Skålaringar</i>, ringar av  råmjölk och mjöl;  de jäsa ut, så
att de bliva  skålformiga,  därav  namnet.</footnote>, och
så hade Stina ett tennfat med sötost och gorån på till
utskifte. Och mor, hon hade ett smalalår<footnote><i>Smalalår</i>, fårlår.</footnote> och en
kalvastek i ett kläde och så hade hon tårtebakelser till
utskifte; och jag hade två stora kakor i ett hopsytt lakan,
en  framtill och en bak på  ryggen.  Så gingo vi, som
han sa, med våra knyten till Holmelia.

När vi kommo fram, så var den andre främmaden
allt där och spelemannen med. Så fingo vi var sin
tumlare brännevin. Sen blev där kvällmat, och så lade
vi oss; för vi skulle, kan veta, som han sa, vara uppe
och fara till Drängsereds kyrka i god tid.

Så om mor'nen åto vi, och så kommo hästakarlarna<footnote><i>Hästakarlarna</i>, karlarna från grannlaget, som lämnade hästar till stassen.</footnote>
dit; för vi skulle, som han sa, rida både karlar och
kvinnfolk. Se, det blev kronebröllop ändå; för gubben
var la snåler, men när det skulle vara, så ville han allt,
det skulle vara riktigt till gagns. Och spelemannen satt
på hästen och spelte brudmarsch på håboja, och det
var Gudmund i Krogsered som var speleman. Så redo
vi fram till prästagården, och där voro hästakarlarna
emot oss; och prästen var till reds och stassade med
oss  in  i  kyrkan;  och  Gudmund  spelte,  tills vi  hade


kommit fram till altaret. Så vigde prästen oss innan
mässan, och sen, när den var slut, så stassade han
med oss tillbaka till prästagården. Så drogo vi in så
många, vi kunde få fatt i. Så gick där en skål ikring,
och de fingo ta med en sked peppar och brännevin,
så mycket de ville, och så fingo de skålakakor med,
var sin. Och tänken, desse främmande gåvo var sin
plåt<footnote><i>Plåt</i>, trettiotre öre.</footnote> i brudskänk.

Så redo vi hem igen, och förridarna voro med halva
vägen; men sen foro de av som ett blixter till gården,
för se, så gjorde de, som han sa, alltid. Där frågte de,
kan veta, om deras främmad fick komma fram. De
två skänkarna svarte la inte, utan ville hinka<footnote><i>Hinka</i>, hindra, uppehålla.</footnote> dem med
brännevin; men förridarna ville bara ha besked i ett
flygande, så inte stassen skulle komma fram, utan
att de hade mött 'en, för den skammen ville de la inte
ha. Jo, vi fingo la komma, tyckte skänkarna till sista
byte, och så flögo förridarna av med stoparna i näven
och vinkade oss välkomna. Så redo vi fram med spelet
iföre, och spelemannen spelte, medan vi gingo in.

Så skulle vi äta, och spelemannen spelte till bordet.
Och där vankade både mycken mat och god mat, och
vi fingo smör och ost och sylta och blötfisk, och så
kom där fram ärter och sömatsfaten<footnote><i>Sömatsfaten</i>, träfaten med sovlet.</footnote> med nötakött
och fläsk och smalalår och hackepölsa.<footnote><i>Hackepölsa</i>, köttkorv.</footnote> Och så tog
Stina i Gräppered fram sitt utskifte, och det var den
gode   sötosten   och   goråna sen. Och skänkarna gingo

ikring   och   söpo   oss   till och gåvo oss brännevin till
var rätt.

Sen så klämde vi till att dansa melevett<footnote><i>Melevett</i>, menuett.</footnote> och så ost och
bröd eller pålske, som de kalla't nuförtiden. Och
sticksupar fingo vi mellan var dans. Så gingo vi på ända
till kvällmatadags, och då var det till att sätta sig till
bordet igen och äta och supa, så länge en orkte, och
Tornilla i Skallekulla tog fram grötabyttan och skifte
ut brunosten och skålaringarna, och det var det rara.

Så skulle de sängleda Anna; men hon sa:

— Å, jag måtte la kunna krypa i sängen själv!

Nej, det hjälp inte; de unga däkerna togo 'na, och
så började käringer och däker att karpas<footnote><i>Karpas</i>, kiva.</footnote> om 'na; men
hur däkerna än försökte att fri 'na och hur de revos
och hur de sletos, så togo käringerna henne ändå till
sista byte. Likadant slogos pojkarna och gubbarna om
mig. Men hur det var, så kommo Anna och jag
tillhopa i alla fulla fall.

Där blev ändå, som han sa, inte mycken sömn;
för rätt som det var på mor'nen så kommo skänkarna
och gåvo oss brännevin på sängen. Och så fingo vi
opp och ge det andra bröllopsfolket brännevin med. Så
kommo de ifrån sina lägen, ifrån både stuga och loft,
och så blev det frukost, och där åts och där söps, så
det stod härliga till. Sen så lades, som han sa,
brudskänken på en tallrik på bordet; och där blev femti
riksdaler, och det var, som han sa, bra. Så lades där
pengar till spelmannen och kocken, och där blev inte
dåligt till dem heller.

Så höllo vi på och roade oss till dan därefter Då
blantes där kallskål med sirap och drick och bjöds
ikring, och sen så flytte Anna till Slätthult. Och
flyttelasset gick i före, och hon fick, som han sa, både kista
och sängaklä'r och koppar, en stor och en liten kittel
och en mässingskruka med och så fick 'na den broketa
koen. Och gamle svärfar sa:

— Hon får la ha kvigan med.

—  Ja, sa jag, hade jag inte fått den röda kvigan,
så hade jag inte brytt mig om däkan heller.

Så togo vi hem till Slätthult på välkomma, som han
sa; och där var mor i före och tog emot oss. Och
spelemannen var med oss, så vi dansade och roade oss där
med; och mat och brännevin fattades inte. Så voro
de hos oss till andre dagen, och så var det slut med
gillet, och de främmande foro var och en hem till sitt.

Så fram vad det led, så gav Anna mig en pojke.
Och vi satte stål både över dörren och i sängastocken
och vi hade ljus tänt varenda natt och vakade över
barnet, för det inte skulle bli, som han sa, bortbytt
eller något lett skulle komma åt 'et. Så piskade jag
pojkakräket, för han skulle ta tukt, och så hade
jag honom till att sitta på den lille röde hästen och så
hade jag honom till att hålla i tömmen och i ärjekroken
och i liatyget och i präjelen<i>Präjelen</i>, slagan. och i yxen, för han
skulle få lätt vid att både rida och köra och ärja och
slå och tröska och hugga.  På det lilla viset hade de

la gjort med mig, och så ska en göra med barnen, så
stå de där inte och ä tapphänta och tycka allting är
illa vordet. Och så när mor skulle bära av med honom
till Krogsereds kyrka, så lade hon en päng i näven
på 'en för han aldrig skulle bli pängatröt och för han
skulle bli vajen om sig.<footnote><i>Vajen om sig</i>, om sig, närig.</footnote> Och Nils kallte jag honom
efter Nanne, far min. Och det var då den onde med
till pojke till att bli vajen om sig; för ifrån det han
var nävastor, så skulle han vara oppe i allting och
lägga sig till allting. Så när han blev vuxen, så gav
han sig till göteborgskörare. Och tänk, han behövde
aldrig ta något foder med sig på vägarna och ändå
så köpte han inte ett endaste strå; men när han kom
hem, så hade han stora höströerna att gå och vända
på i flera dar. Och han var god för att fara av med
bara havrekakan; för sovlet, det tog han inne i
stadsbodarna; må tro, än så smög han sig till att doppa
rockärmen eller vanten i sillatunnan och än så var
han framme och strök sig på sirapsankaret. Och aldrig
har här funnits i hela Krogsered en sådan karl att se
till tjäreholken; för som han gick och körde, så sprang
han tillbaka och tittade, om holken blev hängande, och
sen så sprang han fram och tittade om där kom någon
körare, och så han till tjäreholken igen och på det
viset så gick han vägen tre gånger. Och så var han
alltid inne i stadsbodarna och bad om lite såpa att
smörja vagnen med. Se, det hade han la lärt av mig
för så hade jag  alltid  brukt,   fast   inte  hade  varken
han  eller jag såpan till det behäftet; utan jag gömde
'na alltid hem till Anna, hon var, som han sa av

detdära holmeliafolket, så det ville allt lite såpa till ibland;
men pojken, han hade la inte råd till att ge moren,
vad   han   bad   ihop,   han skulle bevars sälja sin   Så
hade han med sig hem ifrån städerna både snus och
sill,   som  han  bytte  sig  till   för  smör  och ägg som
han hade dit. Men jag ska säja, han var inte goder
att handla med; för han fick då aldrig nog för
snusnypan, antingen det var så, att han sålde 'na vid kyrkan
eller han bytte sig till nånting för 'na. Och sillen, den
handlade han med, så det var, som han sa, ända
miskundeligt både att se't och höra't; för han köpte alltid
en tunna och så, när han kom hem med 'na, så sålde
han ut 'na i tjogavis och vann rent anskrämmeligt.
Men I sko'n inte tro, att han lämnade bort sillen
sådan hon skulle vara; för han vred först av nackarna
och så sålde han huvudena till Kristina på Heden och
andra fattiga och tog två styver stycket. Och så hade
han ändå laken för inte och den gjorde han salt av
och sålde. Och han var så vajen om sig, så det fanns
inte ett led<footnote><i>Led</i>, grind.</footnote> mellan Göteborg och Slätthult, som han
inte tog staplarna<footnote><i>Staplarna</i>, järnhakarna, på vilka grinden hänger.</footnote>
 på. Sen sålde han dem till smeden
här uppe och så fick han pengar på det viset med.
Men så, kan veta, blevo folk avundsjuka och så kallte
de honom  Stapla  Nissen.

Så sa jag till pojken:

— Here, here,<footnote><i>Here</i>, pojke, yngling.</footnote> det går aldrig an, att du gör på
detdära viset,  för du blir aldrig gifter.

Så, kan veta, pojken blev rent förskräckter, för han

inte blev gifter; men han var och blev ändå densamme
För jag ska säja, en gång så fick han min lille röde
häst på en göteborgsäcka, och då tänkte jag la, han
skulle ge mej något rart, när han kom hem igen. Men,
tron I, han gav mig mer än ett halvt skålpund snus.
Jag tyckte la, det hade inte varit för mycket med ett
helt; men han gav sig den onde på, att om jag inte
var nöjder med vad jag fick, så skulle han ta igen
det med. Men, veten I, jag är ändå inte onder på
honom, för han stjäler inte, han bara tar litet, vad
han ser.

*

Så kom det andra barnet och det var med en pojke.
Den   kallte   jag   Bengt,   för det  har jag alltid tyckt
vara ett sådant karlavordet namn, och den bar<footnote><i>Bar</i>, förde till dopet.</footnote> mor
i Holmelia. Han var la vajen om sig, han med, det
förstår sig; för när han tjänte ute på slättbygden, så
var han god för att klämma till sig det ena rågspannet
efter det andra och  skicka hit opp till skogsbygden,
och där blev pengar för det.  Så flytte han till
Kurhult, för han  friade, som han sa, till däkan där på
stället. Men där blev ett sådant leverne, för de slogos
var dag, vår herre gav. Kan veta, I känden la Bartelen
där i Kurhult, svärfaren hans; den var då rent
omöjelig. Och däkan, han fick, pojken, hon höll med sina
föräldrar och var emot Bengt.  Men jag ska säja er,
att mina pojkar voro inte  födda i  sopevrån  inte,  så
inte bockade de sig för vem som helst, som han sa
och Bengt allraminst, och slog han till, så kändes det

med. Så en gång Bengt var vid kvarnen, så gick
Bartel och fick ihop några karlar, och det var den
starke Karl Hindrik där i Månsebo och den lede Boven
i Rya och så dendäre Lars i Yered, som en kunde
la locka genom en ekevägg bara med en halver sup;
dem hade gubboleken<footnote><i>Gubboleken</i>, gubbfan.</footnote> fått med sig, och så skulle de
ta emot Bengt, när han kom hem. Men Bengt fick
vä'r av, hur det stod till, och när han kom fram, så
gick han in köksvägen och lade kroken på
stugedörren. Så satte han sig till bordet och åt, och det
var ändå jordpärer<footnote><i>Jordpärer</i>, potatis.</footnote> och saltdoppe. Men han hade inte
fått många bitar i sig, innan det började dåna i
förstun och rycka i dörren. Och rätt som det var, så flög
kroken ur, och karlarna rusade in i stugan och
hoppade och levde och slogo i tak och väggar, så det
skräll efter't; för se, Bartel hade allt gett dem, så de
voro inte fastande.

Så säjer Karl Hindrik:

—  Sitter du där, ditt leda pipehuvud!   Vad är det
för usel mat, du äter, ditt leda pipehuvud!

Så säjer Bengt bara:

—  Vad han I med det att sköta! Gån I er väg! I
han  inte  i   min  gård   att  göra,   för jag är  ingenting
skyldig er!

Så sa Karl Hindrik:

—  Du ska leva som folk med dina svärföräldrar och
inte gå in och spräcka klocketavlan med en spade hos
dem, ditt leda pipehuvud!

Så säjer Bengt:

— Det han I inte med att sköta, säjer jag, utan gån
I, medan väl vetter!

Så spjärnte Karl Hindrik till bordet, sa träskålar
och pärer och doppe flögo högt i taket. Men då, ska
jag säja, Bengt steg opp och så tog han fram en yx
han hade haft gömd under bordet, och huggde till
Karl Hindrik, så han klyvde käkabenet  på 'en.

Nu voro karlarna väl belåtna och så brasade de på
dörren och in i undantagsstugan, och det var, som de
nu säja, i förstukammaren. Men Bengt han ut och
stöttade både dörr och fönsterlämmar för dem, och
så fingo hjältarna, som han sa, sitta på Kurhulta
häkte hela natten. När så ruset gick av dem, så ville
de la ut, och Boven var oppe i skorstenen och
sprattlade; men han var, som han sa, för tjocker i den ene
änden, så han måste samme väg tillbaka. Och Anna
Johanna, svärmoren, som det var, hon skrek och ropte
på Johanna Pernilla:

— Du   ska   lucka   opp<footnote><i>Lucka opp</i>, öppna</footnote>,    för   Karl   Hindrik  dör!
ropte 'na.

Men Bengt, han tyckte:

— Hm, hm, låt 'en dö, den djävulen, sådana uslingar
är här nog av.

Så om mor'nen gick Bengt till Ärnakulla och hänte
folk och så släppte han ut slagskämparna.

Så efteråt skulle de ta Bengt, för han hade huggit
Karl Hindrk,  och  karlarna   gingo   i   flera   dar och
nätter och lette efter honom; men han gömde sig; för
än så var han här i Slätthult och än  i  Skallekulla
och än i Gräppered hod släkten, som han sa, så de

fingo inte tag i 'en. Och länsmannen låg i Rya och
svor, och det var ändå den halte Bernströmen, som
han sa.

Till sista byte så blev Bengt ändå kier<footnote><i>Kier</i>, ledsen.</footnote> av detdära
livet och så lät han ta sig. Så skulle de köra honom
till Rya till länsmannen; men när de kommo till
Våkelta äng, så läto de honom gå, för där var så illa
blött, så hjulen gingo i till naven.

Så säjer Johannes i Krogsered:

— Spring du åt helvete, Bengt, och följ inte med
till Rya!

Och det gjorde Bengt och han var så glad, så han
sprang, som han sa, rent som en varg sina fyra mil,
innan han stante. Så kom han till en pojke, som var
hos honom, när det leda levernet var, och den bad 'en
vittna, som sant var, att karlarna gingo in med våld.
Sen så gick han själv till Halmstad och satte sig på
häktet, och där var han i  fyra dar och huggde ved.

Men vid rättegången så vann han, och det hade'n
som han sa, pojken att tacka för. Men det kostade
ändå Bengt fyratusen daler till mutor och sådant där
— I veten la, som han sa, huru det har sig!

*

Så kom där en tredje pojke, och den kallte jag
Bartel. Se, det var ett gammalt namn i släkten, för
min farfar, han hette med Bartel. Anna, hon tyckte
la, det hade inte varit för mycket, om jag hade kallt
upp någon efter hennes  far,  så hon ville, han skulle

heta Ola eller Olander, för hon mente på, att Bengt
kunde heta efter Bartel. Men jag gav mig den onde
på, att det skulle bli lögn, för då kunde pojken bli
snåler och griggeter<footnote><i>Griggeter</i>, tvär.</footnote>, och det hade vi nog av att ha
en i släkten — I kunnen la veta, vem jag mente! Och
så fick pojken heta Bartel, och Tornilla i Skallekulla
bar honom. Den pojken, ska jag säja er, den var allt,
som han sa, bror till Nils; för det var då skam till
kropp till att vara vajen om sig, han med. Så länge
han fick husera, så kunde då moren aldrig få ihop
en smörbit, för han låg i mjölkaskålarna och flötade
jämt och samt och i honingskruset var han med
framme och slickade, och han var så visser, så vi kommo
aldrig på 'en, och han skyllde på mössen. Ja, han var
så full av hundstycke, så han tog till och med en döder
råtta och kastade i en mjölkaskål, och — menen I
inte! — där låg en i honingskruset, sen det var nära
tomt. Och så mycket vet jag, så hade jag inte varit,
så hade han bestämt blivit en sådan som Lille Per i
Rya<footnote><i>Lille Per i Rya</i> var en beryktad tjuv</footnote>, för — tron I inte! — pojken gick så långt, så
han tog sex styver ifrån mig i galbänken och köpte
träakelse<footnote><i>Träakelse</i>, lakrits.</footnote> för utav den gamle Vätterlinden,
lumpesamlaren, som han sa. Men det fick jag reda på och
då sa jag till honom:

— Ditt leda barn, ska du ta något, så ska du la för
det minsta inte ta 'et här hemma i huset!

Därmed så var det jag, som fick mig ett torrt eneris
och så gav jag honom så pass utav det, så han hade

flera  timmars göra  med  att  bara  plocka  ut   gråvor<footnote><i>Gråvor</i>, barr.</footnote>
Sen så lät han allt, vad vi hade där hemma, vara i fred
Men så hade min gårdboe Arvid en sådan granner
katt,   och   den   gick  Bartel och  spekulerade på; för
katten hade ett sådant grant skinn, och det fick pojken
för sig, han skulle ha.  Så var det justament på
julaftonen, och då säjer jag till honom:

—  Here,   here,   låt   katten   ha  skinnet över
helgdar'na!

Men pojken kunde rent inte hålla sig, utan han tog
och krängde skinnet av katten, och det ville jag då
inte haft på honom, nej, inte för hundra daler, så jag
inte ville; för folk fick vä'r av 'et, och så kallte de
pojken   för  Nattman.

Så gick han med till Gräppered både i slåttöl och
i brytegille<footnote><i>Brytegille</i>, linberedningen var förenad med gille, därav ordet."</footnote> och han smet allt dit tidare<footnote><i>Tidare</i>, oftare.</footnote> med, och
så blev han, som han sa, tvungen till att gifta sig med
Svens dotter, för han kom till att tycka så illa väl
om henne, som han sa, kan veta. Men det tyckte jag
inte riktigt om, för Sven var så leder emot mig,
medan mor stod för 'et där hemma, och han gick till
Slätthult och drog både det ena och det andra ur
husen. En gång så var han oppe i mjölarken på
köksloftet och tog mjöl. Och jag springer opp och får se
honom, och han tog en hel säck fuller. Då fick jag
fatt i en dröjastake<footnote><i>Dröjastake</i>, slädstake.</footnote>, och det var en Guds lycka, jag
inte slog, som jag hade aktat,  för då hade det blivit

bare döden. Men så fick pojken gården med däkan,
och så var det släkten, och de voro vajna om sig, som
han sa. Och där sitter pojken och har 'et bra.

*

Så blev där en pojke till, och den grunte jag länge
på, vad jag skulle ge honom för namn. Jag tänkte la
något att låta Anna få sin vilje fram och kalla honom
Olander — Ola det ville jag, som han sa, inte veta
av. Men så skulle Stina i Gräppered bära'n och då
tyckte hon, jag kunde la kalla opp någon av mina
brörar, och så kallte jag 'en Sven. Må tro, den pojken
blev göder och snäller och det till gagns, och därför
så har jag la inte så illa mycket att säja om honom;
för snällt folk för minst väsen av sig. När så den
store branden var hemma, så låg han i vaggan och
hållde på att brinna inne; men så sprang jag in igenom
eld och rök och fick det lilla fostret i famnen och då
brände jag upp min ene näve och därför så har jag
pojken så illa kär. Och så sävliger var han jämt, så
jag tror då inte, en hade fått höra honom skrika, om
han så hade slagit ihjäl sig; och en kunde med napp
och nöd få jaa och nää ur honom. Och aldrig såg en
honom dra på munnen, utom när vi skulle till att äta
och jag då tog honom på knät och började proppa
i 'en; då gapade han rent som en liten kråkunge, så
det såg ut, som han hade grinat hela tiden. Men när
han kom ut till kräken, då var han, som han hade
varit riktigt hemma, för det var det roligaste, han
visste, att gå och possla om dem. Och han skulle

bestämt blivit en rungande målare, för jämt när han
var inne, så stod 'en och spottade på fingrarna, och
han var kropp till att måla så konstiga krokediler på
väggen, så ingen hade nånsin sett maken. Och han
kunde allt låta höra, han hade ljud i sig med, när han
trodde, ingen hörde't, och se, spela klarinett, det tror
jag då, han skulle gott dugat till; för när drickatunnan
var tom, så var han god för att tuta så miskundeligt
i henne, så det låtte mycket värre, än när Gudmund
i Krogsered var i de likaste tagen på håbojan. Men
det bästa av allt, det är, att han alltid har varit så
påpasseliger emot mig; för har han kunnat sett på mina
ögon, hur jag har velat haft 'et, så har han gjort så
med. Och han var la och är, han som hina pojkarna,
vajen om sig, fast de sågo bara på sitt; men Sven
tänkte alltid på husets bästa och när han fick en styver,
så lade han den alltid tillhopa med mina i galbänken.
Och så när det behövdes något, så hade en det med.
Och därför så har jag, gud hjälpe mig, tyckt mer
om honom än om de andre pojkarna; och han ska ha
hemmanet här hemma, för han ska bli min
ålderdomströst.

*

Så till slut kom Lilla, och det tyckte jag då var så
illa roligt, att jag fick mig en däka. Henne lät jag
moren kalla, vad hon ville, och så fick jag ändå ett
barn, som heter efter gamle Ola i Holmelia, för Anna
kallte henne Olena; men jag kallar 'na aldrig för
annat än Lilla, och det så länge jag lever. Henne bar

hingårdsmor<footnote><i>Hingårdsmor</i>, mor i granngården.</footnote>.   Må   tro,   nu   fick   Anna   snart   en   god
stötta  i   huset;   för  däkekrypet  var  inte  mer  än   fyra
år,   innan  hon  kunde  göra  alla  slags  handräckningar.
Och det stod heller inte långt om,  innan hon var lika
god som moren i all hantering;  för hon hade sådana
kvicka  nyper   både   till   att   spinna   och  väva   och   sy,
och mat rustade hon så göder, så göder så; och renlig
var hon la med, för hon hade en bra gudmor att brås
på.   Hon   ska   nu   vara   hemma   hos   Sven,   de   kunna
vara ihop om att sköta hemmanet; jag tycker, det är
lika gott, att de dra in varken man eller kvinna,  för
de ä vajna om sig och de bärga sig gott. Och de ha
god   tur,   de   som jag; för de avla upp, som han sa,
granna kreatur, både fä och getter och får. Och Sven
är så rädder om den lille röde hästen, så om han så
kör tomme, så går han ändå bakefter vagnen och förer<footnote><i>Förer</i>, skjuter på.</footnote>
uppför backarna.  Och så sko'n I veta, Lilla, hon är
så bra till att flytta värarna<footnote><i>Värar</i>, vädurar.</footnote>; för hon är, som han sa,
så illa måner om dem och vill rent inte, de sko' svälta.

*

Så ett par år efter det Lilla var kommen till, så
dog mor; och hon var så gammal och orkeslöser till
slut, så en fick, som han sa, bära vatten till henne.
Och det första vi sågo, hon inte rörde sig mer, så
var det vi, som lade kopparstyvrar på ögonlocken, för
vi ville, som han sa, inte, att liket skulle glo och vänta

någon i  släkten efter sig så där i brådske; och hon
glodde inte heller,   för nu är det många år, sen hon
dog, och vi leva ändå allehopa. Och sax och
psalmebok glömde vi la inte heller att lägga på bröstet och
låta ligga, så länge hon stod lik; för vi ville inte hon
skulle omånas<footnote><i>Omånas</i>, oroas.</footnote>, innan hon kom i graven. Så gick jag
till prästen och talte med honom, att han skulle kasta
jord på  mor,  och  så gav  jag honom  en  riksdaler i
likstol.   Så  med detsamma var jag i  Krogsered och
fick ringt, och ringekarlarna lät jag supa ut ett
halvstop brännevin.  Sen så gav jag mig ut och bad till
begravningen; för jag ville, kan veta, de skulle, som
han sa, ha god tid till att rusta.

Så om lördan så kommo släktingarna och de hade
stora, stora rustningar med sig allehopa, ja, fullt ut
så goda som till Holmelia bröllop. Så fingo de
kvällmat. Men det var så tyst och ledsamt hela tiden, och
vi fingo inte läsa bordsbönerna högt en gång; för då
kunde vi la väckt den gamla, så hon inte fick någon
ro i graven.

Om mor'nen så kom liklaget<footnote><i>Liklaget</i> utgöres av de närmaste grannarna.</footnote> med, och så bjöds där
stora brödskivor tvärsöver kakan, med ost på och
brännevin, och de fingo både supa och äta och det
riktigt ändå, för vi hade, som han sa, god råd. Så
steg vedkastaprästen fram därefter, och det var
Gudmund i Krogsered; för han var, som han sa, lite släkt
med mor och så hade han det bästa målföret med.

Så säjer Gudmund:

— Nu bakar gamla  mor i  Slätthult inte mer och

inte bryggar hon mer och inte kärnar hon mer och
inte yster hon mer och inte lakar hon mer; för hon
har både bakat och bryggat och kärnat och yst och
lakat ifrån sig. Och inte ger hon folket mer och inte
ger hon kräken mer och inte ger hon katten en slick
mjölk en gång. Men hon var en dunderkäring och
vajen var hon om sig, och det tröt aldrig varken såvel
eller bröd i hennes hus.

Det var, som han sa, sant vart eviga ord och där
var ingen, som hade ögonen torra; och jag, arme
syndare, jag grät, så jag kunde knappt stå på benen.

Så spikade de på kistelocket, och så gåvo vi oss till
Krogsered med liket. Men för att säja sanningen, så
hade jag allt sagt till kocken där hemma, att han skulle
strö litet bränt hörfrö<footnote><i>Hörfrö</i>, linfrö.</footnote> utom porten. Jag var, kan veta,
som han sa, lika nöjder om, att mor gick igen; för I
veten la, hon ville ha sin hand med i allt och styra
och ställa, det skulle hon, så länge hon levde.

Så framme vid kyrkan, där fägnade vi folket med
brännevin och bröd, innan prästen kom. Sen så
begravde vi mor före mässan, och prästen läste, och
klockaren sjöng vid graven.

Så när vi kommo hem, då, ska jag säja, började
det först likna sig till gille; för då åto vi middag, och
då lästes där och sjöngs där både före och efter
måltiden.   Och   sen   så roade vi oss, bäst vi kunde, den
dan ut.

Så om måndan, sen vi väl hade ätit frukost, så skulle
vi ihåll med arvskiftet.

Då säjer jag:

—  Mors kläder, dem sko' sonakvinnorna byta i tre
lika lotter; för det ville mor.

—  Ville mor  det,  så ska  det så ske! sa brörarna
mina.

Så säjer jag:

—  Mor  hade  la  hundra  daler  liggande,  dem ville
mor, att jag skulle ha, för jag har haft 'na så länge
och varit så goder emot 'na.

Ja, ja, Jöns i Skallekulla, han sa la ingenting om
det; men Sven i Gräppered, han blev ryss rasande.

—  Jag går och gräver opp käringen igen och har 'na
lika så länge som du och är lika så goder emot 'na som
du, så får la jag hundra daler, jag med, skrek 'en och
hoppade och levde i stugan och så ville'n gå.

Men jag lät honom pelemänta och leva, bäst han
ville; för jag tyckte, jag behövde la inte ge med mig,
när mor ville så ha 'et. Så gåvo Jöns i Skallekulla
och kvinnfolken sig ihåll med honom och bådo honom
ta till vettet; för där va la ingen, som hade haft så
mycken tunga av den gamla som jag. Men Sven höll
på med sitt och han var så illa arger, så han åt inte
middag.

Så voro släktingarna hemma till om måndagskvällen,
och vi gjorde oss så roligt, vi kunde, och Gudmund
tog fram håbojan och spelte, och det var inte fritt, än
där dansades litet med. Och så var det slut med den
sorgen.

*

Nu så ska jag tala om för er, hur jag har häft 'et
med  ett och  annat.   Se,  jag ska säja  er,  att jag har

inte justament brukt att vara ovän med folk; men jag
har ändå, som han sa, varit vajen om mig och inte
tålt att de gjort mig någon orätt. Så veten I la,
Tränshultaboarna  och  vi  ha  dendäre  skogsbacken  tillhopa,
och de säja, han hörer till Tränshult, och vi säja, han
hörer till Slätthult. Så en gång hade de ställt sig till,
dehäre Tränshultaboarna,  och kommo med örke<footnote><i>Örke</i>, körd</footnote>  och
skulle hugga och köra  hem.  Men det hade nu Bartel
varit  nere   och   fått   reda   på, för I veten la, han är
allastädes   framme   och   så   är   han   illmarig.   Så   tog
jag mina   pojkar   med   mig   och   gick   där  opp   och
så   slogo   vi   karlarna,   så   de   måste   springa   ifrån
både stutar och alltihopa.  Så huggde vi  av oket på
mitten och ydden<footnote><i>Ydden</i>, oxtömmen.</footnote> i hundra stumpar och hamlarna<footnote><i>Hamlarna</i>, tvärbalkarna, som hålla medarna tillsammans.</footnote> på
slädarna,   dem   huggde   vi   av  med, och ekerna<footnote><i>Ekerna</i>, ekepinnarna som förena hamlarna med medarna.</footnote> och
koksorna.<footnote><i>Koksorna</i>, de upphöjda främre ändarna på medarna.</footnote> Så slogo vi av hornen på stutarna och så
körde vi av dem, så de sprungo fram till Tränshult.
Kan la veta, sådan syn där blev, när stutarna kommo
hem och hornen voro avslagna och bloden rann! Så
en stund därefter,  så kommo  Tränshultaboarna, när
de trodde, vi voro väl borta, och skulle hänta sina
slädar, och då fingo de bara stumparna att bära hem.
Nu hade la Tränshultaboarna,  som  han  sa,   så gott
Om  bränne,   så   de   behövde inte stjäla ifrån oss på
lång tid.

Så en  annan gång så hade jag dendäre lede
Törningen till att grava brunnen. Så var han nere i
brunnen, och jag stod där oppe och skulle vinda opp grus
och sten; men så hade jag, som I veten, min dålige
näve,  och hur jag stod där och knavlade, så släppte
jag vinden, och  spännen  ramlade ner i brunnen och
slog Törningen i huvudet. Och — kunnen I tro! —
karlen blev så arger på mig, så jag trodde, han blev
galen, och han lade i att svärja och skälla, så det var
miskundeligt, och han ville slå mig med, den stollen,
när han kom opp. Och så gick han ifrån 'et och gick
hem, och jag måste gå efter och be honom med
gråtande böner, att han skulle  följa med hem igen och
göra   brunnen i ordning.   Men,   veten I, vinden, den
släppte jag aldrig mer.

*

Och så ska jag tala om för er den värste skade,
jag nånsin har skett — ja, ja, jag vill la inte tala om
den store branden, för då var det la inte så gott att
heta Jon, när jag kom ut naken, med bara ett par små
skinnbyxor; men då var det vår herre, som styrkte
mig och min lille häst, så vi fingo dragit hem timret
till husen, och så hjälpte la sockenboarna mig med
både ett och annat, så jag fick bättre hus, än jag
hade förut, och så blev jag av med alla de usle
skäktorna, och det var jag då så illa glader för — men
eljes, som jag sa, den värste skade, jag har skett,
det var, när de togo bien ifrån mig. Jag ska säja, jag

hade, som han sa, både moderkupan och ytingen<footnote><i>Ytingen</i>, andra svärmen på sommaren.</footnote>;
och de voro så vajna om sig, de bien, så de satte skott<footnote><i>Skott</i>, honungskaka.</footnote>
på skott, och där har då aldrig funnits sådana bi i
Slätthult förr. Men se, blomstersvärmen, den sålde jag till
Johannes på Enestugan; för han låg över mig både natt
och dag att han skulle få den, och så fick han 'en
och skulle ge fyra riksdaler för 'en. Men, som jag sa
till Anna, en bör aldrig sälja några bi; för sen så
flögo mina åt helvete, och hina kunde gärna följt med,
för jag fick aldrig två styver för dem av den lede
Enestugen.

Och jag ska säja, hur det var, när jag kom ut om
mor'nen och skulle gå och ge min lille röde häst. Så
skulle jag, kan veta, titta till bien, men då var där
ingenting på bibänken. Då kunde jag la inte låta bli
att svärja och så ropte jag på herarna:

— Herar, herar, han I sett så förbannat förr! Satan
och skam<footnote><i>Skam och oleke</i>, den onde.</footnote> och oleke ha tagit hele fan i natt!

Då kom Anna utspringande och slog händerna ihop
och frågte, vad det påstår.

—  Jo,   sa  jag,   alla  bien  ä  flögna  åt  helvete;  det
finns inte så mycket som en enda liten fluga igen.

Och — kunnen I tro! — Anna hon lade det så hårt
vid sig, så hon blev så illa sjuker. Så säjer jag till Nils:

—  Vi få bestämt gå till stan och få bot till moren!
säjer jag.

Men då blev Nils himla förbannader.

—  Det skulle la  inte vara  nog,  tyckte han,  att vi

ha förlorat bien, utan nu så sko vi kasta ut pengar
på mor. Vi kunde la göra vi, som andra, och purra
i 'na litet, så blir käringen nog bra.

— Ja, säjer jag,  då  får du göra det, Nils, för du
är klyftiger!

Och det var då den till pojke, för han ut och
plockade ihop och han tog litet utav vart, litet av
ugnsopan och litet av grisslan<footnote><i>Grisslan</i>, kakspaden.</footnote> och litet av kvasten och
litet av fähusskovlen och litet av hunden och litet
av katten och litet av grisen och litet av den lille röde
hästen, för den var då, som han sa, alltid så godhällig.
Det blante det leda barnet ihop och hävde i moren;
för jag smög mig efter och såg, hur han gjorde. Och
kunnen I säja mig annat, än menen I inte, att käringen
blev bra och det på stunden!

*

Men jag har allt, som han sa, varit både illa och
väl ute. För en gång, så voro de så galna, så de ville
ha skatt för hundarna i Krogsered, likasom det inte
skulle vara nog med att skatta för folket. Så var där
skattemöte på gästgivaregården, och så skulle jag
fram; jag sa, jag hade ingen hund, men gårdboarna,
de sa, jag hade. Så till sista byte så blev fogden arger
och röt till:

—  Du har hund!  röt han.

—  Nej, sa jag,  det har jag visst inte, det är bara
en liten hynda.

Dä drog fogden  till med ett lett grin och bad mig
ryka och dra, så långt vägat var. Och det lät jag inte
säja   mig   två   gånger,    utan  jag skynte  mig   ut  och
skattade   inte;   så  gårdboarna   hade   ingenting   för  de
voro ohälliga  mot mig.

Och det säjer jag alltid till mina barn:

— Till att vara vajen om sig,  det är varken  synd
eller skam; men det kommer en dag efter denne, och
vi sko' akta oss, så vi slippa att ligga i den lede sjön,
för där är, som han sa, där är lett.
</chapter>

<chapter name="Marknadsgubbar på Sjönevad">
<h1>MARKNADSGUBBAR PÅ
SJÖNEVAD</h1>
</chapter>

<chapter name="Sjönevads marknad">
<h1>SJÖNEVADS MARKNAD.</h1>

Tjo, hallingar! I dag är det Sjönevads
marknadsafton och i morn är det marknadsdan.

Nu finns det la ingen kristen själ, som tänker varken
på håvslåttan<footnote><i>Håvslåttan</i>, andra grässkörden.</footnote> eller på rågsådden. Gubbarna skrapa
och borsta tallen av kräken, som skola med till
marknaden. Käringarna skura och brassa inne i stugan för
att ta emot färdas folk riktigt hyggligt. Hairarna<footnote><i>Hairarna</i>, ynglingarna.</footnote>
smörja sina stövlar med syrefett<footnote><i>Syrefett</i>, svinfett.</footnote> och kimrök och
smyga med blystöpning och läderflätning, för ingen
vill vara sämre karl, än att han kan hålla sig med en
blypisk. Dägerna<footnote><i>Dägerna</i>, flickorna.</footnote> titta i sina kistor och syna väl både
kjortel och tröja; för i morn gäller det, kan ske, om
det skall bli gåveköp i rappet eller inte. Mors och fars
kelegris står och tummar sin kopparstyver och
grundar efter, hur mycket rart han skall få för den på
marknaden. De andra ungarna ha allt börjat skocka
sig vid byaleden<footnote><i>Byaleden</i>, bygrindarna.</footnote>, för där skola de ha sin marknad.
Men alla både stora och små titta jämt och samt mot
himmelen och undra, hurudant vädret ska bli; för

inte  är det sagt, att det alltid är sol och sommardag
i slutet av september månad.

Nu kommer kvällen, och med den komma långväga
farande, både släkt och vänner och oskylda med. Och
så blir det mat och så blir det prat och så blir det
drick och så blir det snick och så blir det snack och
så blir det tack. Och först fram emot midnatt blir
det ro.

Men det första hanarna börja gala på ottan, så blir
där liv i gården på nytt. Mat och kaffe osa så gott
inne i stugan; men inte finns det just många, som
äro lystna; för alla vilja, kan tro, vara först framme
på marknadsbacken. Och innan en vet ordet av, så
myrlar det på alla vägar.

Här kör Jöns i Trulsagården med mor Anna Lena
ijämte   sig i  fjädersätet   och   lille Johannes på
ristebrädan bak i vagnen och så en fölsing<footnote><i>Fölsing</i>, fåle, unghäst.</footnote>, som springer
löske ijämte tjocka Bläsan. Där stretar Stina på
Torpet med en kviga. "Kom, seksan, kom, seksan! Vill du
gå, din skrabba!" — Här ha vi Gamle-Nils på Lyngen
med  sin  fruedagsgris.<footnote><i>Fruedagsgris</i>, gris, som blivit pålagd vid vårfrudagstiden.</footnote>  "Hopp!"  Nu  bär  det  istad  i
riktigt galtagalopp.  "Så,  så!"  Nu är grisen i gropen
och rotar. "Gyss, gyss!   Bass, bass!" — "Uff, uff!" —
"Hossa!" — Stryk. — "Ui, ui!" Och så är grisen uppe
i  ett  jordpäreland<footnote><i>Jordpäreland</i>, potatisland.</footnote>  på  hin  sidan  gropen  och
Gamle-Nils på näsan i gropen. — "Undan bönder, här
kommer en torpare ridande!" ropar nämndemannens Petter
Johan, där han kommer och guppar på en stor

grovbent vrensk<footnote><i>Vrensk</i>, hingst.</footnote>, som homrar<footnote><i>Homrar</i>, gnäggar.</footnote> och stegrar sig för vart
femte steg. — "Ptro, hit!" skriker Hans i
prästagården till ett par godstunta<footnote><i>godstunta</i>, som giva sig god tid.</footnote>, trettonkvarters stutar;
och inte komma de först fram på marknadsbacken,
så mycket är då säkert.

"Tjo,   hallingapågar!"   låter   det   från  ungdomen.

<poem>
"Nu e de marten<footnote><i>Marten</i>, marknad.</footnote>,
nu  skom  vi  roa voss,
nu skom vi drecka
dägernas  skaul.
Farst aitt glas brännevin
sen aitt glas arakevin<footnote><i>Arakevin</i>, punsch.</footnote>
ain gaung om auert<footnote><i>Auert</i>, året.</footnote>
gör  ingenting."
</poem>

Nu ha vi det gamla, roliga Sjönevad mitt för oss.
Det är då den grannaste plätt på hela guds gröna jord.
Titta bara, hur sjön ligger där och ryker i lysningen.
Och där är ön med den gamle kungaborgen. Och vart
en ser, så har en berg och boke och fure i utkanten.
Men det är inte värt att bli stående här och vidundra
sig; vi få allt följa med strömmen, fast en trampar
i till högt på smalbenet och det säjer smack, för var
gång en drar upp foten. Här äro gästgivaregårdarna:
Päars stora, halvtomma länga med hundratals
fönsterrutor och tegel på taket och Nygrens med en gavel

på framsidan.<footnote><i>Gavel på framsidan</i>, frontespis.</footnote> Och där oppe ligger Backen med
vedhyddan och päreträdet. Men mitt i byn skall kyrkan
stå, och så gör den här med, för brännvinskällaren
ligger mitt emellan längorna. Och så ha vi
marknadsbodarna  och  stånden.

Här tar Sven-Pottemakare just emot handsöl. "Det
blir  jämnt,   som  mor  skickade  med  mig,   sex  styver
till en lergök." — Där håller Halmstads bokbindare
på med att  fästa opp granna konterfej  på de gistna
bodväggarna.  Hyllorna  äro  allt  fullsatta  med
psalmböcker,  katekeser  och  bibliskor;  och  den  stora  röda
och guldförgyllta  boken viftar utanför på sin  stång.
— Falkenbergs   guldsmeder   plocka  fram  ringar och
spännen  och  nosedosar,   grannare  och  grannare  tills
längre de hålla på. — Otto Boknalle och hans
yrkesbröder ha både russeln<footnote><i>Russeln</i>, handeln.</footnote> och truten i full gång. "Här,
pajka, här ä trompeter å monnagiger!   Sa dä va, så
sa dä va; å sa dä inte va, så sa dä inte va; men sa
de va, så sa dä va på en gång. Hor blir dä, mor Anna
Stina?   Sa dä va schaletten för en riksdaler!   Ta'n för
sjuttifem   öre!   Ta'n   för   fira   daler<footnote><i>Fira daler</i>, 67 öre.</footnote>   då!    Ta'n   för
tjugefira skilling!   Ta'n för nie mark!<footnote><i>Nie mark</i>, 37 öre.</footnote> Å så ta'n för
plåten<footnote><i>Plåten</i>, 33 öre.</footnote> då!   Här är pajk, som inte står å huttlar. Hopp
å lalla, gubba å käringer!   Gronna<footnote><i>Gronna</i> och följ.: Dåliga ären I och dåliga saker fån I.
Men jag drar in pengar. Giv knallen en kyss!</footnote> än I å gronntjack
fån I. Men ekel klämmer in ståla. Sno näsen!" ropar

han till den fina Inger Lena i Väby, och hon säger
tack! Men hade hon förstått månsing<footnote><i>Månsing</i>, knallspråk.</footnote>, sa hade hon
bestämt åtminstone tegat. — Schackerjudar äro här
med som svampar på en rutten stubbe. Titta på den
svarte oleken där borta, hur han går på. "Te må mans
schteke mich, um inte ten färk er echte. Jach inte
lure, jach mans kunna ete fleschk, micke fleschk. Se
på ten krake und ten halstuch! Kep, kep! Pillich,
pillich, micke pillich!" — Kakekäringarna sitta vid
sina kistor och nog får de sälja, lika visst som
hallingapågarna ha styvern och hallingadägerna tycka om
ringar och sockerkyssar. Och så skola, kan veta,
hallingamorerna ha litet pepparnötter och pålkagrisar<footnote><i>Pålkagrisar</i>, karameller.</footnote>
med till dem, som vänta där hemma.

Och där oppe på de gamle tingsbackarna sen! Där
strimmar nötrygg vid nötrygg. Där trängas gubbar
och käringar med käringar och gubbar. En håller en
gris och en håller en so.

I backsluttningen stå kältringavagnarna.<footnote><i>Kältringavagnarna</i>, tattarnas eller skojarnas vagnar.</footnote> Invid dem
träta och slåss konorna, och i vagnshäckarna tumla
de halvklädda ungarna omkring med hundrackan.
Kältringarna själva rida opp och ner genom mängden
på fulla ack<footnote><i>Ack</i>, hästkrakar.</footnote>, som stampa och kråma sig värre än
patronens stathästar på Sannarp. Här hålla
trädgårdsmästare och humlegubbar. Där stryka
klockskojare och skälmar.




Och så brusar det värre än Yngereds fors<footnote><i>Yngereds fors</i> är det största vattenfallet i Ätran.</footnote> och
surrar, som en hade slagit ihop elvahundra bikupor
Ingen kan skilja, antingen det är bräk eller pip eller
vrål eller grymt eller spel eller skrål. Men det är
alltihop på en gång.
</chapter>

<chapter name="Möller">
<h1>MÖLLER.</h1>

Först och främst skola vi hålla oss framme hos
Möller. Han har aldrig någonting annat för sig än
att ställa till rolighet. Så gör han här och så gör han
överallt, där det finns gott om brännvin och folk, som
vill ha      roligt  och  som  har   pengar  med.   Och   kucku
är han för alla marknadsgubbarna, det kunnen I slå
er i backen på.

Här står han i den gamla, stöttade marknadsboden
längst oppe på backen. Han håller som bäst på med
att låta den lille ihålige glasfasen snurra opp och ner
i vattenflaskan, allteftersom han trycker eller släpper
efter på hinnan, som är spänd över flaskmynningen.
Men tyst, tala aldrig om, hur det går till.

— Tan en nummerskiva, där det står ert årtal så
fån I höra, vad den lille Pimentell säjer! Friskt koras!
Kila på sissan! ropar Möller och lyfter flaskan högt
i vädret.

Den lille svarte snurrar rent okristligt. Men folket
har inte kommit riktigt i tagen än, utan alla stå där
bara och titta på Möller, och det kunna la vi med göra.
Det är en stor grov sålare, den Möllern. Men inte
är han just så illa granner ändå. Ansiktet ser ut efter
smittkopporna som ett gammalt rostigt rivjärn.
Kindkotorna streta med all makt utåt, och läpparna äro
så svullna, som om de vore råttebitna. Näsan är som
en larsmässepära och står så, att det kan både regna
och snöa in i henne. Håret är så krulligt som på den
värste ullhund. Men ögonen, ögonen de tala, de tindra
rent som på en orm, när han ligger oppe i solbacken
och gaddar. Kläderna,  Möller har på sig, äro
nymodiga, men barslitna så de blänka och det är inte fritt,
än de liksom smågrina i sömmarna och kan ske
annorstädes med. I dag har han, må tro, sträckt upp sig i
halskappa; men hon flyger och fläktar utanpå västen,
så att vi se det starka, ludna bröstet, för se, skjorta
är ett plagg, som Möller aldrig kan lida.

— Kommen  här,   så   sko'n   I   få  se  på  den   onde!
ropar   Möller   och   sträcker   fram   nummerskivorna.

Skräddare-Jöns   och   Mjölnare-Bengt   stå   och
mackyra<footnote><i>Mackyra</i>, göra tecken.</footnote> och stöta på varandra. Men rätt som det är, så
puffar  mjölnaren  till   skräddaren,   så  han   flyger  mitt
i famnen på Möller.  Nu är la skräddaren för skams
skull tvungen till att låta spå sig och därför så letar
han ut en skiva med sitt årtal. Där står 1831 — 1851 
— 1871. Nu är Jöns varken gamla karlen eller
kjolapåg.<footnote><i>Kjolapåg</i>, pojke i kolt.</footnote>   Men  det  hade  jag  aldrig behövt   att  säja;   för
sen   Möller   bara   har   tittat litet på skivan och fått
svarten till att snurra, så få vi veta både det och mer.

— Den lille Pimentell säjer, att du är tjugenie år
gammal och född i Skyttens tecken. Du tycker om
en droppe pratspad ibland och grinar och pratar, så
mycket du får. Frimodig, frisk och sund som en
jakthund! Hurudan du sedan är och huru allt ska gå dig,
det kan du läsa på detta lyckeblad.

Bengt betalar sina tio öre och tar emot lyckebladet
och sen så läser han högt, vad där står, och så många,
som stå nära, räcka hals och läsa med.

"Du vill   veta  ditt   framtida  öde!

Du är uppriktig emot dina medmänniskor; men
din uppriktighet kan skaffa dig många fiender. Ty
den, som säger var man sanningen, han får snart icke
en gång låna hus över natten. Du kan bliva ond och
god igen och allt detta på en och samma dag. Lägg
dock band på din vrede, ty eljest kommer du i mången
svår olycka. Du är lättrogen. Men tro icke den förste,
som viskar  dig   något   i   örat;   ty   lögnen   lånar   ofta

sanningens mantel. Akta dig framför allt för flickorna:
ty flickornas trohet liknar vädret i april. Du måste
genomgå många vedervärdigheter och prövningar,
innan du finner lyckan. Men slutligen räcker hon dig
handen, antingen som ett stort arv från en rik
släkting i Amerika eller annorstädes eller ock som en
vinst i något utländskt lotteri. Då får du dig ock en
rik och vacker hustru, som gör dina kommande dagar
sälla; och ditt äktenskap välsignas med välskapade och
välartade barn. Du uppnår, om du väl sköter din hälsa
och aktar dig för allehanda faror, en hög ålder och
får då se omkring dig dina barn och barnabarn allt
intill tredje och fjärde led. Se där ditt framtida öde!"

Den  som  vill  veta  mer  för   fem  skilling,  han  får
gå till prästen.

—  Jäden<footnote><i>Jäden</i>, djävulen.</footnote>   i   det!   tyckte   Skräddare-Jöns,   och   så
tyckte  Mjölnare-Bengt  och  de  andra  med.

Och så, skall jag säja,  den  lille svarte  får snurra
och hans herre och mästare prata.

—  Nej, nu ska här bli en annan vals! ropar Möller,
sen alla de lystnaste blivit spådda.

Och så spikar han en läktestump tvärsöver
öppningen på marknadsboden så högt, att den räcker
över hans huvud, och sen fäster han utefter den ett
gammalt, grovt lakan; och det blir då likasom en
skärm framför nedre delen av boden. Sen så ger han
sig till att slå med en grov ekepryl på en upprostad
bricka, för nu skall det bli komedeja. Och genast så
kommer   där   folk   ditspringande    från  alla  håll  och

kanter. Och så blir där ett puffande och ett knuffande
utan all ända, för alla vilja stå så nära, som ske kan.

Så kliver  Möller in  i boden. — Nu börjas det.

En liten underlig sälle, med äkta träskalle, trekantig
hatt, grön och röd uniform och med sabel i handen
kliver opp på kanten av lakanet och bockar mot folket.

—  God   morn,   god   morn!   tyckte   Mjölnare-Bengt
och grinade och vred på sig värre än kvarnskon där
hemma.

—  Jag är Pottomanches, spansk general ifrån
Spanien!   skriker   sällen.   Trassa, trissa,  filehej,  filibom,
baro, faro, karo, laro, maro, paro, polemeja, piteheja,
paramatta, trampakatta, lirum, larum, dundrium, piff,
paff, puff! skriker han ändå värre.

—  Begriper    du    spanska,    skräddarebock!    tyckte
Askome båtsman till Skräddare-Jöns.

—  Är   trissa   spanska,   så gör jag allt det, mente
skräddaren på och grinade.

—  Millimetta, ball, stina! skriker Pottomanches och
hoppar och regerar  förskräckligt på sin kant.

—  Är   Stina   med spanska, så tror jag vi begripa
spanska allehop, eller hur? ropte skräddaren och vände
huvudet åt alla sidor.

Alla tyckte det var riktigt bra, att båtsmannen
fick på tafsen, så de både nickade och jakade åt
skräddaren.

—  Klirpa lagom, din ullsax! skrek båtsmannen och
gav med detsamma skräddaren ett nyp, där han kom
åt honom,  så  skräddaren  talte  inte  ett  ord  mer  om
spanskan för den gången.

Nu så stiger Pottomanches högt opp i vädret.

— Jag har tagit sju konungakronor till fånga och
satt sju kejsarmössor på en gång huvudstupa ner i
en brunn, ryckt munstascher och pipskägg av påven i
Rom och nu så ska jag ha fatt i själve påcker och
ta svansen till en flugviska.

— Hy,  hy!  skrek  en  av  bypojkarna,  i   detsamma
en ny figur uppsteg på skärmen.

— Där  ha  vi  bror  till  den,  som  satt  över
orgelverket i vår gamla kyrka!  tyckte  Mjölnare-Bengt

— Här  är  jag,  påcker  själv,  rickarums<footnote><i>Rickarum</i>, helvete.</footnote>  korporal
ifrån rickarum. Och här har du svansen. Men jag
ska viska både bromsar och flugor av dig och det,
så det ska osa efter't.

—  Blixt, dunder, granater och svaveldunster!

—  Dunsta mig hit och dunsta mig dit!

—  Parera mitt hugg!

De fäkta och slå ihop skallarna.

—  Påcker!

— Gröthyvel!

—  Skam!

—  Vällingavässare!

—  Oleke!

—  Torbaggatämjare!

—  Djäkel!

—  Stickebackabligare!

—  Glofar!

—  Dyngedansare!

—  Turoma!

—  Axelpålett!

—  Attan!

—  Tåsseförmyndare!

—  Fasen!

—  Bälghund!

—  Fan!

Pottomanches stöter och hugger med sin sabel, så att
påcker  faller ner och  lämnar svansen  efter  sig.

—  Hurra    för   Pottomanches,  spansk general  ifrån
Spanien!

Pottomanches hoppar opp och ner och svänger ikring
sig med påckers svans.

—  Nu   finns   det   ingen, varken i Ryssland eller i
Tyskland, som tuktar mig.

—  Detta måtte vara hin ondes besegrare,  sa
Vessige   småskolemästare   och   sträckte   på  sig,   för han
ville vara  likasom   litet   mer  hemma  i   sådana   saker
än de andra.

—  Ja,  ja,  nog så gav han  fasen,  så han hickade!
tyckte  Mjölnare-Bengt  och  klippte  med  ögonen  mot
skolemästaren.

Men skolemästaren, han klippte inte igen,  för han
tyckte mjölnaren var dum, han.
Nu stiger där en rysligt led käring opp på skärmen.

—  Vad är  du  för  ett  styggt  bäst?  skriker
Pottomanches.   Ränn   och   ryk till hälseke igen!   Jag har
gjort påcker stubbig. Akta du ditt svarta pulverhorn
till tryne, så jag inte tar det till en snusdosa!

Du ska la snusa så lagom. Jag är pockers
mormor, jag!

—  Mormor  eller   farmor  så  knalla  dig  undan,  så
Jag inte knäcker din hornskalle och drar hårstriporna
av dig, så du blir som en flådder katta!


— Titta på mina klor först!

—  Burkomeja, hej,  säj,  filibom!   Briss, brass!

—  Ritsen,  ratsch!

Pottomanches och påckers mormor flyga på varandra.

—  Briss, brass!

—  Ritsch, ratsch!

—  Aj, aj, mormor!   Släpp, mormor! Aj, aj!

Påckers mormor vinner. Det tar eld i Pottomanches
hår. Han ramlar ner bakom skärmen.

—  Ritsch,  ratsch!  skriker påckers mormor och så
blir hon med borta.

—  Stackars den spanske! sa Mjölnare-Bengt.

— Å, han var för kravig<footnote><i>Kravig</i>, pockande, morsk.</footnote>, han som alla andra
knektapaltar, så han skulle ha något för gammal ost,
tyckte skräddaren och tittade stint på båtsmannen,
för nu hade han krånglat sig undan, så att båtsmannen
inte nådde honom.

— Passa du dig, skräddarekrycka, så inte skam
hittar på att ta dig före kvällen! sa båtsmannen och
nickade god mening.

—  Men det var en rysligt led käring. Hade det bara
tagit eld i henne med! tyckte Mjölnare-Bengt.

— Å, hon hade allt varit i elden en gång förr. Hi,
hi, hi! sa skräddaren.

—  Hi, hi, hi! grinade alla  förutom skolemästaren.
Han var finare på det och därför så grinade han: Ha,
ha, ha!

Nu stiga två smålandskäringar opp på skärmen.

—  God dag, syster!


—  Tack  för det!

—  Om du och jag bodde tillhopa, så skulle vi aldrig
träta.

—  Å,  vad skulle vi  träta om!

—  Kära du, bit inte näsan av mig!

—  Hur är det med dem där hemma?

—  Å jo,  far ligger där bara  och gapar och grinar
illa, för han tror, han är feger.<footnote><i>Feger</i>, nära döden.</footnote> Men hur är det med
lillen hemma till ert?

—  Jo, han är så trinder och stinner som en
julakorv.

—  Har där hänt några olyckor där hemma?

—  Ja det må du la tro!   Tösen hemma var borta
och köpte en spann mjölk i slottan och gav tolv skilling
för den och tänk! — den skar sig.<footnote><i>Skar sig</i>, ystade sig vid kokningen.</footnote>

—  Håå, det var farligt!

—  Har där hänt några olyckor hemma till ert då?

—  Jo, jo, män!  Du känner la Eleasar, den snälle
Eleasar!

—  Håå,   vem   känner   inte honom!   Men säj, vad
det var!

—  Jo, du ska tro, Eleasar, den snälle Eleasar välte
i landsvägsgropen   med   pottelasset.   Och alla kärlen
trillade   runt   ikring,   och alla faten och tallrickarna
gingo rent i kras.

—  Håå, det var håken!

— Ja, allt gick utom en liten kruka. Och vet du
vad! Den fick jag för en daler; hon skulle eljest
kostat en plåt.


—  Håå,   den   snälle  Eleasar!   Tänk,  om  han hade
vält  där  hemma  till  vårt!

Nu kommer  där   fram   en  smålänningakale till
käringarna.

—  Hör  du  Stava!    Ska  du  stå här hele dan  och
bara glana<footnote><i>Glana</i>, titta.</footnote> och prata!   Vet du inte, att både hunden
och svinen kunna gå in i stugan och surva<footnote><i>Surva</i>, snuska.</footnote> ner allt
vad   där   finns,   och getterna kunna äta opp kålen i
kålgården!   Där är ju inga andra än ungarna hemma,
och de göra la inte annat än ont,  de med. Har du
inte bättre vett!

— Å, du gnaver och skaver jämt, likasom en inte
gjorde något annat än stode och pratade dag ut och
dag in, och ändå så är det då ingen, som gör någon
nytta, mer än jag. Du ska ha näsan med, om jag så
bara tittar ut genom stugedörren. Tig du, eljes så
ska du, minsann, inte ha roligt efter't!

—  Tvi dig, Stava!   Du är då en riktig häxa!

—  Jag ska både häxa och läxa dig, din sjatte!<footnote><i>Sjatte</i>, ynkrygg.</footnote>

Käringen  rusar  på  honom  och  slår  blint.  Gubben
springer sin väg.

— Där fick han,  för han var förveten!

—  Hurudan är din kale nuförtiden,  Britta?

—  Jo, han är och han  får,  han som din.

—  Men  hör  du,   Britta!   Vad   fick du  för smöret,
du skickade till  Göteborg?

—  Tre daler<footnote><i>Tre daler</i>, 50 öre.</footnote>  fick jag.


—  Det var en evig lögn!   Du varken fick eller skulle
ha mer än tjuge skilling.

— Säjer du, att jag ljuger!

—  Ja, det gör jag. Jag fick inte mer än tjuge
skilling för mitt.

— Ja, det kan jag la tro!

—  Vad säjer  du!   Är  inte  mitt  smör  så gott  som
ditt, din knispa!

—  Knispa själv, din haspa!

—  Minns du, när du dränkte kattungarna i Pettera
brunn!

—  Minns du, när du släppte grisarna i Hinstu-Pälla
päreland!

—  Minns  du,  när  kalen  din   satt  på  skampallen  i
kyrkan!

—  Minns du, när din söp sig fuller i Näshulta
begravning?

—  Minns du, när du tog tre skilling för ett halvstop
drick av en knalle!

— Minns  du,  när prosten sa, att du har varit en
leder kona i alla dina dar!

—  Vill du tiga, din rackarekona!

—  Tig du, din tjuvkona!

—  Jag ska ge dig både för tjuvkona och för prosten
och   för   Näshulta   begravning och   för  Hinstu-Pälla
päreland och för grisarna på köpet!

—  Kom,   så   ska   du   få  för  rackarekona och  för
drickahalvstopet  och   för knallen  och   för  skampallen
och  för kalen  och   för  Pettera brunn  och   för
kattungarna med!

Oj ia mig då, vad de basa på varandra! Skallarna

hoppa och smallra, och kjortlarna flyga och vasa.
»Rack —! "Tjuv —!" "I! —" "Tji! —" Käringarna
ramla ner bakom skärmen.

Så länge spelet varade, hördes intet annat än litet
fniss och grin. Där fanns inte en kotte, som tordes
säja så mycket som smack; för då kunde han gått
miste om något ord, som käringarna sade, och det ville
ingen för allt smör i Småland.

Nu brast det löst på en gång. Somliga storgrinade,
somliga storskreko, och inte fanns där många, som
kunde säja ett riktigt svenskt ord på en lång stund.

Nämndemannen i Trulsagård grinade, så den stora
istermagen hoppade rätt opp och ner, och så smilade
han emot mor Anna Lena och sa:

—  Tvi  hundan,  sådana käringar!   Du  ska ha  dig
ett   silkehalsakläde,   Anna   Lena,  innan vi köra hem
ifrån marknaden.

Mor Anna Lena smilade igen och nickade gott
förstånd.

—  Då är det annat med hallänningakäringar! tyckte
gubbarna ihop.

Käringarna smilade och lade huvudena på sned och
snöto sig i förklädet.

—  Det var synd, påcker inte var med, tyckte
Mjölnare-Bengt.

—  Eller hans mormor! tyckte skräddaren. Det skulle
blivit susen på vassvällingen; men det gick bra ändå.

Nu komma två gubbar opp på skärmen. Den ene
känna vi igen, för det är mor Stavas kale, Lasse; den
andre, det är mor Brittas Svante.

—  God  kväll,   Svante!


— Tack  för det,  Lasse!

—  Vad har du för gott att säja i dag?

—  Jo, du ska tro, jag har la inte litet, jag; för jag
har varit på Värnamo  marknad,  sen vi  träfftes  sist.

—  Å, den sure!   En annan sjåt<footnote><i>Sjåt</i>, stackare.</footnote> kommer aldrig ur
fläcken nuförtiden.

—  Jo, se jag gav mig till Värnamo; för där, tänkte
jag,  får jag allt bra  för mina  stutar.  Du minns la
den   krummelhornte,   han   som   slet   ifrån lasset vid
kyrkebyggningen och keste och skrämde gamle
prostafar, så prostafar, så styver gubbe han än är, släppte
både händer och fötter ifrån sig — det var stut, det!
— och den vite — — —

—  Ja, ja, ja, ja!   Men hur gick det till på
marknaden i år?

—  Jo, jo män, bror!   Men se, jag kom till att tänka
på de  rare  stutarna,  så  jag hade så  när glömt allt
annat.  — Ja,  du  det  var  stutar  det.  Jag  minns  en
gång,   de   lede   bestarna   drogo   mig ner i Strättebo
plurr<footnote><i>Plurr</i>, gungfly.</footnote>, så jag stod i efter öronen. Men så fingo de,
hunden ta mig, dra opp mig igen. Ja, du ska tro, det
kostade på att skiljas vid dem; för jag ska säja, att
om vi så hade varit släkt, så hade vi inte kunnat vara
kärare i  varandra.   Men  så   fick  jag också
femtanhundra<footnote><i>Femtanhundra (daler)</i> 250 kronor.</footnote> för dem, och  det är styvrar, det!   Och jag
ska säja, när jag kom på marknaden med dem,  så
koksade<footnote><i>Koksa</i>, sträcka upp huvudet.</footnote>  folket och glodde, så ögonen stodo som på
krypta   kråkungar.   Och alla sa med en mun:  "Den

Svanten i Skräppekull, det är då karl, som kan göra
folk av stutar, han." Och — — —

— Men vad var det mer, du skulle tala om, Svante?

—  Ja, du Lasse, jag kan då aldrig glömma de
slutarna; men — jo, när jag var där på marknaden, du,
så såg jag, vad du aldrig har sett.

—  Vad var det för något, som var så konstigt då?

—  Jo, du, det var landshövdingen.

—  Å, den sure var det la heller!

—  Du ska tro,  det var karl!   Han var, gud
förgrömme mig,  så stor och  så långer som  den värste
knekt och stinner var han som en mjölsäck vid julatid
och   klädeskläder   med   guldfransar   och   guldränder
hade han på  sig.  Och  så  hade han  ett  trint glas i
den ena ögonvrån och när han tittade i det, så grinade
han så illa, som om han hade sett håken själv igenom
'et. Men det roligaste var ändå det, för jag fick höra
honom tala.  Och tänk! han  sade några ord till mig
med. Det finns då ingen i hela Västbo härad, som har
talt med landshövdingen, mer än jag.

— Nu ljuger du, Lasse!

—  Nej, se det var då en evig lögn. För jag stod
där   på   gatan   och   tänkte   på mina  stutar.  Och så
skreko de: "Skynden er undan, landshövdingen
kommer!"  Men jag varken  såg eller hörde, innan
landshövdingen var ända inpå mig och ropte:  "drag allra
längst  in   i   hälseke,   din   drummel,  och  stå  inte här
mitt i vägen!" sa han. "Gud välsigne landsens fader!'
sa   jag  bara   och  ville   springa  undan.   Men  då  ropte
han: "Vänta, vänta!" och så drog han upp sin
pengapung och  gav  mig en hel guler trettitvåa banko och

sa: "Där ska du ha till en stor sup, för du är duktig!"
sa han — "Tack och tack och många tacker och tack
därtill!" sa jag och ville ta'n i hand; men han ville
ingen tack ha, den snälle landshövdingen. Du ska tro,
befallningsmännen och vår gamle räv med, de glodde
grömt på mig. De stodo ikring honom och de gippade
och trippade och de bockade och de sprungo; men
pass, om de fingo någon guler ändå.

—  Det var den  sure!   Men  vad  såg du  mer  då?

—  Ja, det blir la  för långt att  tala  om  allt,  vad
jag såg; för då finge jag la stå här ända till jul igen
och tydde kanske inte med'et ändå. Men sen jag hade
fått  riksdalen,   så  tänkte  jag:   "Det   ska  då  bli   en
evig lögn, att Britta ska ha vä'r av desse pengarna."
Och så gav jag mig ut  på  marknaden och tog mig
först ett halvstop drick och sen så gick jag och tittade
mig   ikring.   Så   var där en  leder tysker,  som hade
bapianer. Tvi,  så leda!   Och de voro  så lika tysken
själv, så släkt voro de bestämt. Och jag förstod lika
litet, vad han sa, som vad de sa. Men den ene bapianen,
han var den oleke så genedriger.<footnote><i>Genedriger</i>, nedlåtande.</footnote> Grömmer var han;
men han kom till mig och flydde mig näven, och jag
tog 'en.  Men  en  rackare  så  stark var  han,  så liten
han var, för han kramade, så jag skrek till. Så klämde
tysken till att spela på ett skåp, som han drog med en
slipevind; och då spände bapianerna till att hoppa och
dansa. Aj, ia mig då! — Men se, nu får du tala om
nånting nytt!

— Jo, vet du, när jag gick igenom Strättebo hage,

så hörde jag göken. Var inte det fasen att höra göken
på annandag jul!

—  Å,  det var la ingen gök!

—  Jo särra män,  för det det var. Han satt på en
stake och tänk! — han kände igen mig sen i  fjor;
för han nickade emot mig och ropte: "Bror Lars, bror
Lars!    Tack   för i  fjor!   Bror Lars!"   Var inte det
göken eller vad!

— Det här var ju bara dumma bondfukter alltihop.
Tacka vill jag då hin ondes besegrare! tyckte Vessige
småskolemästare.

Men så tyckte inte de andra hallingarna; för de
kunde aldrig roligare ha än att få titta och höra på
dumma smålänningar.

— Vänta bara! sa Mjölnare-Bengt och ruskade på
sig. Snart blir dä la stryk av här med!

—  Men vad är det med dig, Lasse? sa Svante på
skärmen. Du har la  fått stryk av käringen, efter du
är så blåstrimmig i  synen;  och  näsan  sen,  hon står
som en  sprucken  uddaträsko  och  är   så  röd som en
spelorre i mars månad.

— Vad säjer du! — Jag ska göra din näsa sådan,
som du säjer min är, din krake!

—  Kom, så ska jag kråka dig, din sjatte!

Och nu slåss de så eländigt där oppe, så tvärträet
ramlar ner och tar hele skärmen med sig. Och så
slänger Möller både Svante och Lasse i sin lilla låda
och tar av sig hättan och går ikring för att få sin
belöning.

— Det var två riktiga lergökar, dedärsinge! ropade
mor Anna Lena och tittade på sin Jöns.


– Tvi, sådana hairar hade vi då inte velat ha!
tyckte käringarna ihop.

Och nu grinade la gubbarna gott.

— Ja, ja, ja, ja! sa Jöns i Trulsagården. Mycket
har jag sett, men aldrig såg jag maken.

— Nej, det var en attan hake! sa Mjölnare-Bengt.

Och se, Möller tycker nog om berömmet men ändå
mer om styvrarna, han får inhösta. Men allra bäst
tycker han om en liten vässare ovanpå allt pratet och
inte glömmer han att ta den heller. Sen vilar han
sig tillhopa med Pottomanches och påcker och påckers
mormor och Stava och Britta och Lasse och Svante,
tills folket börjar rycka i honom. Då måste han opp
och tar så till den gamle leken på nytt.

</chapter>
<chapter name="Bengt Mårtensson">
<h1>BENGT MÅRTENSSON.</h1>

<img></img>

Viljen I höra på mer stollafora,  så ge vi oss bort
till Bengt Mårtensson på Vessige mosse eller
<i>Tumma-Bengten</i>, som han kallas, för hans mor inte hade mer
än en tumme. Här står han med sin klavaknippa på
ryggen   och   de   svartbresade<footnote><i>Svartbresade</i>, svärtade med avkok på bresilja.</footnote>   kryckekäpparna   under
armen;   för   I   mån  tro,  Bengt är den  värste
klavamakare  och  käppamakare,   som   finns  i   tre  härader.
Stor och bred är han  och  för  resten   folket lik och
så lugn och trovärd ser han ut, som han aldrig hade
kommit  fram med ett enda osant ord.  Och  fast han
är fattig som en lus, tar han ändå inte ett rundstycke
för   vad   han   talar   om.  Men det värsta är, att han
stammar   så   anskrämligt.   För   skall han säja
glömma,   så   drar   han    först  till  med  <i>ömma</i>,  så  blir det


<i>lömma</i>, och så till slut ropar han <i>glömma</i>, så ingen
människa glömmer det i all sin tid. Ibland så tar han
och börjar med <i>glömma</i> och går så till <i>ömma</i>, om inte
ända ner till <i>ma</i>. För det mesta är det ändå bara det
första och det sista ordet i meningen, som han plockar
sönder och lappar ihop så där. Men viljen I, att han
skall komma riktigt i tagen, så fån I akta er för
att skylla honom för lögnsmide, om han så än påstår,
att han har legat en hel dag på bottnen i Storån och
ändå inte kunnat sjunka. För det ger han sig då den
onde på, att det är sant, lika visst som att hans gamla
Pernilla är syskonbarn med ryske kejsaren och har ett
orimligt stort arv att förvänta. Må tro, det är inte
ett backstusittarearv, det; för det är nie fillejoner
och nie trillejoner och nie tvillejoner och nie millejoner
och nie tusen och nie hundra och nie och nitti daler
och nie styver och allt i banko.

Men nu är han ihåll med att tala om, hur han
hjälpte Karl Johan en gång i världen. Och utan
stamning så skulle det låta på det här viset:

— Jo, se det var i mina unge dar, och då, sko'n I
tro, bocka jag mig inte för vem som helst, så jag inte
gjorde. Så låg Karl Johan där nere i Tyskland och
slogs med dendärne hundturken Napolion. Så en dag
de skulle ihop igen, så hade Napolion fått sig ett stort
lejon, som han pussade imot Karl Johan, och där bet
varken bly eller stål på det, och det höll ända på att
göra hackemat av så mycket folk, som Karl Johan
hade med sig. Då blev allt Karl Johan likasom rädder.
Men så hade han la hört talas om mig och så skickade
han   genast   en   karl med en stor berlinare och  fyra

hästar  för,  som skulle hänta  mig dit  ner. Ja  karlen
kom   hem   till   mig och jag  slängde bandkniven och
klavaämnet och följde med sådan, som jag stod, och
det bar i väg,  så jag såg inte annat än himmel och
hästafötter.

Så när jag kom fram, så sprang Karl Johan imot
mig och tog mig i famn och lyfte mig och gapade
och grinade, så glad var han.

"Nu sko'n I få se på den onde!" sa han till hina.
Och så sa han till mig: "Jag vet du orkar, Bengt
Mårtensson", sa han. "Gack nu dit bort och sköt om
detdärna lejonet, så ska du få bli min general!" sa han.
"Ja piramän!" sa jag bara och så var det jag som
gick fram till lejonet. Och det glipade emot mig så
lett, så jag trodde ända det skulle sluka mig. Men så
var det jag, som stack armen in i gapet på det och
fick tag i svansen och så ryckte jag till så pass, så
jag vände ut och in på lejonet i ett enda tag.

"Tjo!" skreg Karl Johan och var så glad, så han
hoppade på ett ben och sang. Men Napolion han blev
så rädder, när han  fick  se, att jag var kommen, så
han och hans folk lade av hem det fortaste de orkte.
Och  Karl  Johan  han  lyfte mig och  han  spanderade
på mig och han ville göra mig till general med. Men
då sa jag bara: "Det går inte an, för då bli
Vessigeboarna  utan  klavar  och  kryckekäppar",  sa jag

Ja, ja, då lät han la säja sig; men inte lät han mig
komma hem  igen  fastande,  för jag fick så pass, så
jag hade gott av det i åtta dar.

— Jäden i den  Bengten! tyckte Albrekt till Lassa.
Det tål en sup! mente han på och så drog han fram

sin lommeflaska och söp Bengt till. Men, sa han och
gav Bengt flaskan, hur var det, när du var ihop med
den  danske   kungen?

Bengt likasom drog litet på munnen, när han fick
flaskan, och nu tog han sig en duktig klunk. Så
grinade han illa och härskade sig, när han lämnade igen
flaskan och därefter knäppte han till med sin pasjasa,
för han var inte av det folket, som låter be sig.

— Jo, sa han och torkade sig om munnen med
rockärmen; jo, det var en gång, jag skulle ge mig ut och
sälja klavar. Så gick jag och gick ur gård och i gård
och till sista slut så kom jag fram till danske kungens
by. Så ställde jag mig där i ett gatehörn och väntade
på, att där skulle komma någon och köpa av mina
klavar.

Rätt som det nu var, så kom den danske kungen
gående.

"God dag!" sa kungen.

"Tack för det!" sa jag.

Så säjer kungen:

"Är du inte Bengt Mårtensson ifrån det danska
Sverget?" sa han.

"Joho, hans kungeliga majestät, det är jag", sa jag.

Så säjer kungen:

"Då är det du, som är gifter med min gamla
fästemö, Pernilla, hon som är syskonbarn med ryske
kejsaren!" sa han.

"Jaha, hans kungeliga majestät, det är jag", sa jag.

Så säjer kungen:

"Och då är det du, som är så räliga<footnote><i>Räliga</i>, rysligt.</footnote> starker!" sa han.

"Jaha, hans kungeliga majestät, det är jag"   sa jag.
Så säjer kungen:

"Och då var det du, som slogs med fyra och tjuge
äkserepågar!"<footnote><i>Äkserepågar</i>, beväringsynglingar.</footnote>  sa han.

"Jaha, hans kungeliga majestät, det var jag, och
jag fick lika så mycken stryk som alle de fyra och
tjuge", sa jag, för jag missa mig; men det begrep
inte kungen. Jag mente, jag gav dem stryk allehop,
så det hurrade efter't.

Så säjer kungen:

"Jaha, du Bengt Mårtensson, dig vill jag allt snacka
litet mer med. Nu har jag la inga stunder till det,
för jag ska opp och regera en vänna; men kom hem
till mig i morn tidiga, så sko vi ha oss en rolig stund
ihop och så ska jag köpa några klavar av dig med;
för jag ska säja dig, min bror, att jag har allt många
nöt att klavabinda, jag, och jag har hört säjas, att
det är jäden till klavar till att vara duktiga och
behållna<footnote><i>Behållna</i>, varaktiga.</footnote>, de du gör", sa han.

"Jaha, det kan hans kungeliga majestät ge sig
jästabör<footnote><i>Jästabör</i>, helvete.</footnote> på och ändå bli salig, att inte finns det någon
i hela Danemarks rike, som gör maken till mina klavar,
det säjer jag och det står jag vid med. Och komma
ska jag, det är säkert som amen i kyrkan", sa jag.

Så säjer  kungen:                                                  

"Ja,   farväl   med   dig   då   och   välkommen   i  morn!"
sa  han.

"Tack  för  det!"  sa jag.

Och så skildes vi åt som riktigt goda vänner ändå.

Så om mornen så var jag borta till kungens med
klavarna, innan klockan slog sju. Men där var både
luckt och sluckt.<footnote><i>Luckt och sluckt</i>, stängt och släckt.</footnote> Det var räligt folk till att sova länge,
de måtte la aldrig ha stängt inne os, tänkte jag; för
eljes så voro de la lika goda till att sova som
löktnantens på Hjuleberg. Så lade jag i att bösta på
förstudörrarna. Men där blev ingen vaken för det. Så klev
jag opp på bålastutaket och lade mig att titta igenom
fönstret. Då fick jag se, att människorna lågo
därinne. Så slog jag några duktiga slag på rutan, och
då var där någon, som rörde på sig inne i sängen.

"Vem är det, som ger sig till att slå sådana
våldslag på rutan?" skrek kungen, för det var han, som
vaknade.

"Joo, det är jag, hans kungeliga majestät", sa jag.

"Jaså, det är Bengt Mårtensson ifrån det danska
Sverget!" sa han. "Akta dig, när du ska ner igen, så
du inte ligger och ramlar igenom taket!" bad han och
så sa han: "Jag kunde la tro, det var Bengt
Mårtensson, för det var då rent en våde<footnote><i>Våde</i>, vådlig människa.</footnote> till att töra slå på
rutan", sa han. "Tåla dig nu bara ett äjene!"<footnote><i>Äjene</i>, grand.</footnote> sa han.

"Ja, ja män, hans kungeliga majestät!" sa jag.

Så kom kungen ut i kippeträskor och i
knäppebyxorna och luckte opp dörren. Och så steg jag in i
stugan. Men kungen, han skubbade sig och gick bort
till sängen och kröp ner under dynan igen. Så tog han
kungesan i kavajsen och riste 'na.

"Opp med dig, din lata so, och sätt på kitteln!" sa
han. "För nu är Bengt Mårtensson ifrån det danska
Sverget kommen", sa han.

Ja, ja, kungesan, hon gispade la och hon skubbade
sig och hon turade<footnote><i>Turade</i>, gnuggade.</footnote> sig i ögonen; men opp måste 'na
i alla fulla fall, när kungen ville så ha det. Så listade
hon sig bort till fyren och började pussla med kitteln
och så tog hon fram cickoriestången och malde kaffe
i hoen. Men det värsta hon hade, det var att få eld
i de sure ekepinnarna. Ja, hon blåste, så käkarna stodo
så spända som pölseskinn, och ögonen hållde rent på
att flyga ur skallen på 'na.

Så säjer kungen:

"Kör opp glottarna<footnote><i>Glottarna</i>, barnen.</footnote>                               och det på stunden och skicka
prinsessan till kakekäringen här borta vid hörnet efter
skorpor till kaffet och skicka prinsen bort på krogen
efter ett kvarter brännevin, så vi få oss var sin redig
hallingagök!<footnote><i>Hallingagök</i>, hallänninggök, blandning av kaffe och brännvin.</footnote> För det är, ta mig rackarn, inte var dag,
vi ha sådan främmad som Bengt Mårtensson ifrån det
danska Sverget, så det inte är", sa han.

Och se, det var då inte prut med det; för glottarna
måste opp och det holiga<footnote><i>Holiga</i>, tämligen.</footnote> fort ändå och så de ut,
var på sitt håll.

Så blev där kaffe och kakor och det i ett flygande,
och så doppade vi och sen så drucko vi gökar, så det
ända osade efter't. Så steg kungen opp och plaggade<footnote><i>Plaggade på</i>, klädde på.</footnote>

å sig och  så ville  han  titta  på  klavarna.   Så   frågte
han, vad de kostade.

"Joo", sa jag; för jag tänkte, kungen kunde la inte
ge sig till att pruta med mig och kungligt, tyckte jag,
han skulle betala. "Joo, jag får la ha en daler för de
store och sextan styver för de små", sa jag.

"En daler för de store och sextan styver för de
små!" skrek kungen. "Du har då inte mer hut i dig,
Bengt Mårtensson, än jag har i mina gamle
skinnbyxor. Nej — — —."

"Ja, ja, ja, ja, vi bli la sams!" sa jag. "Tag dem
då, de store för tre mark<footnote><i>Tre mark</i>, tolv öre.</footnote> och de små för tolv styver
för gökens skull!" sa jag; för jag förstod, kungen
var ente god att handla med, så kung han var.

Så säjer kungen:

"Ja så, jag tror, du låter pruta med dig, Bengt
Mårtensson! Ja, ja", sa han, "vill du ta sextan styver
för de store och åtta för de små, så ska jag bli vid
så många du har och så ska jag ändå bjuda på
köpeskål; för jag ser, där finns litet igen på flaskan",
sa han.

"Ja, så kör i vind då!" sa jag; för jag har justament
aldrig tittat så noga på styvern.

Så tog kungen klavarna, och så söpo vi köpeskål.

Så säjer kungen:

Det var piramän sant!  Du har la inga träskor med
dig?    Jag  vet,   hallingaträskorna ä bra.   Glottarna ä
rent barfotade.  Prinsen  stod  och vred överlädret av
Sin ene, "är han gravde om kålsängen i hina da'rna;
och prinsessan, hon låg och  ramlade  i åen, när  hon

var nere efter vatten i går, och där blev hon av med
sina.  Och det är,  som  det vill, med mors och mina
med;  för jag har varit tvungen till att pinna gamla
stövlasulor  inunder  både hennes och mina", sa han

"Nej", sa jag, "det har jag inte några med mig;
men jag kan la göra några par och ta hit till ett åre",
sa jag.

Den gången så ljög jag allt lite grand; men det
brukar jag eljes aldrig göra. För se, jag kan inte vrida
till några träskor, som det blir något gott åt; men
jag tänkte la ha Träsko-Bengten i Glostorp till att
göra dem, och han kan, han.

"Det var skräll!" tyckte kungen och så sa han:
"Nu så ska jag bort och regera en parka<footnote><i>Parka</i>, stund.</footnote> igen, och
har du lust, Bengt Mårtensson, så kan du få följa
med och se, hur det går till", sa han.

"Ja män, det kunde la vara roligt!" sa jag; för jag
tänkte, där får jag la pengar för klavarna. Så tog han
min svarte kryckekäpp, och så gingo vi bort till den
store kungasalen, och där var rent som i Vessige gamla
kyrka;  för  där var  fullt med trumpetänglar i taket
och så var där fullt med grant folk. Så satte kungen
sig i  den  store  stolen   och   så  hade  han  min  svarte
kryckekäpp till spira.  Och så han till att regera och
han  slog  i  bråten   där  och  han  pelementa<footnote><i>Pelementa</i>, parlamentera, väsnas.</footnote>  och han
skrek och han hojade,  så människorna, där voro, de
blevo så rädda, så de kröpo under både bord och
bänkar. Och så glodde han så räliga lett på mig, så jag
kunde begripa, han ville bli av med mig; för se, han

ville  la   ingenting  betala   för   klavarna,   kan   jag   tro.
Så tänkte jag, det är la bäst att låta honom ha dem
för inte då och käppen med, och så smet jag ut igenom
dörren. Det tyckte la skam grå om; för när jag vände
mig om  och  tittade,  så  grinade  han.  Men  inte  sko'n
I  tro,  jag  var   rädder,   inte.   Nej   pirovall,   jag  skulle
allt gjort kål på dem allehop, både på kungen och de
andre hairarna. Men se, jag tyckte, det fick vara som
det var; för Bengt Mårtensson är lika riker, antingen
han har de styvrarna eller inte, och så tänkte jag på
doppekoppen med och på göken och på supen, så jag
gjorde.   Men  så  mycket  är  det,  så aldrig  säljer  jag
klavar till den danske kungen mer, och nog ska han
få vänta på träskorna, han tingade, till Mikaelsmässe
otta, så han ska, det säjer både jag och Bengt
Mårtensson ifrån det danska Sverget med."

— Vad tar du nu för klavarna, Bengt? ropade
Albrekt till Lassa.

—  Jag får la ha utav dig så mycket, som jag skulle
haft av den danske kungen, tyckte Bengt.

— Nej, då ger jag la hellre så mycket, som han
gav; jag behöver la inte vara sämre, jag än han, sa
Albrekt.

—  Nej, tack ska du ha, min haire; du är inte kropp
till att regera, du, tycker Bengt.

Men det står inte länge om, innan Bengt
Mårtensson har sålt varenda klave och varenda käpp; för det
finns la ingen, som inte har ro av att skaffa sig
likadana gräjer<footnote><i>Gräjer</i>, saker.</footnote> som den danske kungen.
</chapter>

<chapter name="Blinde-Anders">
<h1>BLINDE-ANDERS.</h1>

<img></img>

Förr fick en höra Blinde-Petter och Sjantahäj
på Sjönevads marknad. Då, skall jag säga, det
puttrade i grytan.

Blinde-Petter var kindbo.<footnote><i>Kindbo</i>, från Kinds härad i Västergötland.</footnote> Han spelte fiol värre
än själve Lars Jakob i Stum, han som alltid stod för
roen<footnote><i>Roen</i>, nöjet.</footnote> vid Vessige majträd. Och därtill så sjöng då
Blinde-Petter värre än någon klockare; men alltihop
var bara nidvisor. Det var han, som gjorde en
knallarevisa så elvagalen, så knallarna visste sig ingen levande


råd, innan de fingo sig till att lägga ihop hundra
riksdaler till en motvisa, som gjordes i Borås. Den, som
förargade honom det minsta, fick sig genast en visa.
Så fick gästgivaren i Gunnarp med, för han kastade
ut honom ur krogstugan. Och en behöver slätt inte
höra mer än första versen av den för att veta, hur
han diktade.

<poem>
"Du Sundberg, du Hundberg, du bekängel gröm<footnote><i>Gröm</i>, ful.</footnote>,
din bekhandel gör dig slätt intet beröm.
Du heter la Sundberg, men kallas för Sakris<footnote><i>Sakris</i>, satan.</footnote>
du tager för beket som andra för lakris.
Ja, det kan man kalla för tjuvstreck och knep
att ta åtta skilling för fyra lod bek."
</poem>

Sjantahäj, han var morupsboe och halling ända ut
i hårtopparna. Må tro där var gry i den! Om
marknaden ställde han sig alltid oppe i en vagn och
pelementade, och folket stod packat som sill runtikring.
Då trängdes det inte till mer, än att där var någon,
som pekade ut en för Sjantahäj. Genast så drog han
till med en visa om den utpekade stackaren, och det
så det rungade efter't, och människorna grinade, så
hele backen rörde sig.

Men både Blinde-Petter och Sjantahäj ha sjungit
ifrån sig. Nu få vi ha så roligt vi kunna hos
Blinde-Anders. Skrind<footnote><i>Skrind</i>, mager.</footnote> och skranglig sitter han där i
väggropen. De stora vitgrå ögonstenarna snurra runt
ikring i sina hålor, och munnen vrides än hit och än

dit på honom, medan han drar sitt handklaver och
gnäller sin visa. Ijämte står käringen och tar emot
pengar. Inte är hon just så över sig täckelig, för hon
är både fyrläppad och plattnäsad; men det ser inte
Blinde Anders och han tycker om henne. Pågar och
däger stå där ikring med visbladet i näven och följa
med, så gott de kunna, för att lära sig tonen. Nu tar
Anders till med

<poem>
<i>Alfred och Anna.</i>
(Sjunges som Herman och Amanda.)

"Nu kvällen stundar och bjuder vila,
men sköna Anna åt lunden ilar
att möta Alfred i dalens lund,
men ingen Alfred till Anna kom.

Hon var så glader, hon var så lätter,
och barmen full var med blå rosetter,
och röda banden i lust och hast
vid högra bröstet hon bundit fast.

I höga eken hörs gökens toner,
och lärkan sjunger på lindens kroner,
och vinden leker bland trädens blad,
och sköna Anna, hon vandrar glad.

I skogen, där de bestämt sitt möte,
hon vilar sig uti dalens sköte,
hon ilar längtande i dalen om;
men ingen Alfred till Anna kom.

Hon går i oro, hon väntar kvalen.
Då fick hon höra ett skott från dalen;
liksom en död hon förbluffad stod,
där Alfred badar uti sitt blod.

Hon ropte högt, men hennes röst var bruten:
'Ack, käre Alfred, så är du skjuten!'
Hon dignar ned i hans blodröda famn.
Men Alfred viskar blott Annas namn.

Han stilla räckte sin Anna handen,
han sade: 'Anna, nu lossas banden.'
Han brister ut i en smärtsam gråt,
han sade: 'Anna, nu skils vi åt.'

I Alfreds famn, där var Anna trogen.
Men mördaren ilar kring i skogen.
Han ropar högt med förskräckelse:
'Jag haver mördat! O ve, o ve!'

Sitt gjorda brott kunde han ej glömma,
som han för mänskor ej kunde dölja.
Han vänder om på den väg han flytt
och laddar så sin pistol på nytt.

Han skyndar dit, men förskräckt han stannar;
i Alfreds famn såg han sköna Anna.
Så blek' de voro, dess liv var släckt,
han märkte på deras andedräkt.

Men Anna vaknar, och  Bernhard tvekar.
'Bekänn ditt brott, ty du kan ej neka!'
'Jag haver mördat. Förlåt, förlåt!'
Han kan ej tala, förskräckt av gråt.

Men Bernhard sade: 'Jag vill ock lida
som Alfred döden utmed din sida.
Mitt liv ej mera än hans är värt,
att få ditt j, det är mera kärt.'

Mot eget bröst han pistolen vänder.
Men Anna ryckte den ur hans händer.
Pistolen hon till sitt hjärta slog!
Hon sade: 'Blod haver runnit nog.'

De båda skotten hon själv avlossar;
ur Annas bröst häftigt blodet forsar.
Och Bernhard icke en suck nu hör.
Vid Alfreds sida låg Anna död.

Mång' flickor dåna och fälla modet,
och mången rullar sig uti blodet.
Där hördes icke en mänskoröst:
'Ack, vem har slagit ned dessa bröst."

Men redan uppå den sena kvällen
blev Bernhard förd till den mörka cellen,
i band och bojor, i brist på ro
och så förutan någon samvetsro.

Om dagen han och om natten sena
de bleka kinderna tvättar rena.
Så går han suckande året om,
till dess hans rysliga dödsdom kom.

En dag fångvaktaren så berättar:
'I morgon, Bernhard, skall du avrättas.
Bekänn ditt brott, ja bekänn ditt mord,
förrän du läggs i den kalla jord!'

I åtta år har nu Bernhard lidit.
Den stackars Bernhard, vad han har lidit!
Men om han finge sin önskan fram,
få se sin Anna i himlens land!"
</poem>

Men vi ge oss ifrån Blinde-Anders och följa i
stället efter drängarna, som gå hand i hand mitt igenom
folkhoparna. De kunna allt sjunga visor, de med.
Hören bara på den allra nyaste nidvisan!

<poem>
"Känner du den mannen, som bor uti Drängse'?
Gården heter Ödhult, och mannen Anders Bengtsson.

Stjäla är hans hantverk, det brukar han att yrka.
Fästning är hans hemvist och tingshus är hans kyrka.

Han stjäler uti torp som uti stora byar,
ibland är han i sällskap med Lille-Per i Rya.

De skulle ha sig kläder utav det stulna tyget.
Skräddare från Halmstad, ja de skulle sy dem.

Skräddarna, de sydde dessa kläder med möda
Sur sill och potatis, det var deras föda.

Kläderna de voro med krusade kanter
efter kommer länsman han skulle dem panta.

De pantade rockar, de pantade tröjor!
Den ärelöse bonden går i gårdarna och sköjar."
</poem>
</chapter>

<chapter name="Lille-Molle">
<h1>LILLE-MOLLE.</h1>

"Hurraaaaaa!" låter det så gällt och så mångdubbelt,
som om kungen vore ute och viste sig. Men här är
det Lille-Molle, som åker fram med hisklig fart. Han
ligger i sin glaskärra med benen i vädret och
händerna i skälmarna. Han vill både svärja och grina,
men hinner inte med någondera delen, för han har
nog av att hålla sig fast, och inte skulle han höras
heller. "Hooooooj!" låter det, och tjogtals pojkar slåss
om att få dra och föra kärran uppför och utför backe.
Och det går så fort, som om själve hin hårde satte
efter dem.

Lille-Molle är en sådan konstig fyr, så vi få allt
titta riktigt väl på honom, när vi bara få fatt i honom
en gång. Där sitter han nere mitt i bäcken.
"Hurraaaaaa!" låter det runtikring. Han är, som
Vessige klockare sa, lång som en tassa och
härdabreder<footnote><i>Härdabreder</i>, bredaxlad.</footnote> som en orm, rak i ryggen som en rova, stor
som en näve gröt och stark som kokt fläsk, sen svålen
är av. Hans ansikte är så torrt och rynkigt som en
vissen jordpära. De små, ljusgrå ögonen sitta snett
som på en gris och plira. Två långa bissar har han i
munnen och dem visar han ständigt, för han grinar

och gapar, ja rent som en solvarg. Skägget är så pass
långt som det svarta på nageln och rött som en
ekorrsvans. Och klädd är han på folkavis. Opptill har han
en gul-grå-grön hätta med både klaffar och smäck,
mittpå en vid blå vallmarsrock med långskört och
rynkor, därnedom ett par smala brokiga
engelskskinnsbyxor och nertill ett par spruckna träskor med
ståltrådsgjordar. Sådan är Molle i dag och så har han
sett ut i många herrans år.

Flaskor har Molle i mängd, för han är, må tro,
klinknasare eller glasknalle. Men en flaska har han,
som han sätter mer tid på än på alla de andra
tillhopa; för se, den är aldrig tom, och Molle vill
ständigt, att någonting skall rinna. Därför så är det la
med som han inte just så titt är spiknykter. Och mer
glas krossar han än han säljer, för han är inte så
värst rädd för att hoppa mitt opp ibland glaset i
kärran. Men det gör la inte heller så mycket med en pölsa
i slaktetiden. Vrakglas får Molle oppe vid Limmared,
så mycket han vill ha, och det drar han ut till Halland.
Och för det mesta går han i gårdarna och byter sig
till ägg, som skola följa med till Kind; för han skall
tvunget handla med det sköraste som finns.

Pojkarna tycka om Molle rakt som kråkorna tycka
om nattugglan. Men Molle skulle ändå inte ha riktig
marknad,  om  inte pojkarna  voro  med,   för det är i
alla fall de, som sätta mest tid på honom. Om
Sjönevads marknad har alltid folket på Backen en liten gris
och tillhopa med den bor Molle som en prins av
England. Men i själva lysningen så äro pojkarna på

grishusdörren,  och   nu  står  det,  må  tro,  inte  länge  om,
innan både grisen och Molle äro på benen.

Ibland smiter allt Molle undan och lägger sig att
vila och det som tidast i en jordpärekista, för sådana
äro inte svåra alt hitta vid denna tiden. Men rätt som
det är, så har han godvännerna hos sig igen, och
"hottetihott!" så är Molle i backen och jordpärerna
över honom.

Nu stå pojkrackarna där och vänta bara på, att
högen skall börja röra på sig och Molles
skråpukansikte titta fram, för att — "hooooooj !" — mota
ner det igen med en jordpäreskur.

Men det är inte bara på marknaden Molle är galet
ute. Han är densamme överallt; för på vägarna sitter
han i sin kärra tvärtöver hjulspåren och super och
svärjer och inte flyttar han sig, om det låter än aldrig
så strängt. Därför så händer det med, att han och
kärran bli vräkta mitt i gropen eller också om
sommaren så har han blivit körd mitt in i en böljande
rågåker och där sitter han och super och svärjer lika
bra som förut.

Det bästa Lille-Molle har gjort i all sin tid, det var
på Sjönevads marknad, när han blev arg och trask
glassäcken i gatan, så det blev bara fliser igen:

"Vad Mollepojken  gör,  det gör han på en gång!"
sa Lille-Molle.
</chapter>

<chapter name="Albrekt till Lassa">
<h1>ALBREKT TILL LASSA.</h1>

Men här skola vi titta på Albrekt till Lassa Det
var han, som inte skulle kunna regera. Han har just
fått tag i Höka-Johannes.

—  Kors, är du här, Johannes!

—  Jo, jag är la det.

Och nu tacka de varandra för sist och dricka med
varandra tag på tag.

—  Ja, det är la sina tio år och väl det, sen vi träfftes,
och då hållde vi ändå på att bli svågrar. Minns du det,
Johannes!

—  Ja, ja män!

Och så klappa de varandra och dricka omigen och
det är så  fint som  mellan två granngårdshundar.

—  Hoj! ropar Albrekt och så lyfter han Höken.

—  Hoj!   ropar  Höken  och  så  lyfter han Albrekt.

Och så opp och ner och ner och opp; men rätt som
det är, så brasar det ikull mitt i lervällingen.

—  Fäller du  folk, din hundfot! ropar Albrekt.

—  Fäll i hälseke!  ropar Höken.

Så blir det stryk av; och de slåss, så lervällingen
yr vitt  ikring.

Men ovanpå allt så kommer vakten och sätter in bägge
hairarna på Sjönevads hål.<footnote><i>Hål</i>, häkte.</footnote> Där få de la samsas igen.
</chapter>

<chapter name="Göken i Sjö">
<h1>GÖKEN I SJÖ.</h1>

Sen där nere på Backa hampåker håller Göken i
Sjö   med   ett   brädlass   och  ett par  stutakalvar  före
lasset!

— Tvi   den   onde   sådana   stutaknogar!   tycker   en
stinner morupsboe.

— Å, I han ingen häst i hela Morups socken, som
drar opp mina stutar, tycker Göken på sitt vis.

Nu skall jag säja, blev där grinat runtikring och
det med besked, för en känner la Morups hästar.

—  Ja, jag slår vad! säjer Göken.

—  Jag med!   Gökar över lag! tycker morupsboen.

Så slå de ihop, och en annan slår av.

Nu leder morupsboen  fram  sin store grove  kamp
och spänner honom för den andra ändan av lasset.

— Då börja vi! ropar Göken.

—  Kör i vind! tycker morupsboen.

—  Ptro, hit!   Ptro hit!<footnote><i>"Ptro, hit!"</i> lystringsord till oxar.</footnote> skriker Göken och borstar
På sina kalvar med hårsnärten.  Ptro, hit!  Ptro hit!

Och kalvarna gno på, så ryggarna stå som
fiolstråkar. Men går gör det; för när hästen hör ptro! så
ryggar han, och dess värre morupsboen hojar och slår,
dess värre går det baklänges,  för Göken, han  ropar:


— Ptro, hit! Ptro hit!

Och på det lilla viset så blev det la morupsboen, som
får bestå fiolerna.

*

Därmed så ha vi hållit oss framme hos de likaste
marknadsgubbarna. Och är det så, att någon rolig karl
har krupit undan, så träffa vi honom nog en annan
gång.
</chapter>

<chapter name="Hallings Anna">
<h1>HALLINGS ANNA</h1>


<poem>
"Trideli radeli hej fallala!
För lullan lullan lulula lej!
Trideli radeli hej fallala!
För tralla ladeledi hej fallala!"
</poem>

Så lät där mitt i den dallrande sommarvärmen borta
på Glimminge mosse. Men i andra ögonblicket skreks:

"Hasch, ert rackarefölje!"

Hallings Anna låg ute med byns gäss. Och medan
hon hoppade och sjöng, hade gässen passat på och
smitit in i havreåkern där borta i mossalagget.

Anna flög härs och tvärs och haschade och fäktade,
och gässen flaxade och vaggade och skreko och pepo.
Och så stod det av i väsande fart över tuvor och pölar
långt in i mossen.

Där satte Anna sig på kanten av en torvmossagrav,
med benen pulsande nere i det bruna vattnet. Och så
nappade hon säv och flätade stolar och trallade undan
för undan.

Det var gry i den ungen. Men så hade hon också
gott att brås på. För båtsman Halling var hennes far,
och det var den värste ryss till båtsman, de hade haft
i hela Nordhalland.   Han  hade  slitit   fler  daggar  än

tio andra och i arresten där nere i Karlskrona hade
han räknat fler dagar än ute på böljan den blå. Ja,
han var som en vildkatt och kunde aldrig låta bli att
knabbas och slåss. Men så happade han i hastigheten
till att doppa en flaggskeppare i sjön, och då blev det
slut på hans båtsmanskap. Nu gick han där hemma
i bygden och hjälpte folk med dikning och tröske, och
när han så kunde, låg han borta på gästgivaregården
och söp och levde rackare. Kvinnan hans dog, medan
han ännu hade båtsmanstorpet. Sen levde han fri som
fågeln, och hans enda dotter fingo andra ta hand om.
Och folket i Jutagård tyckte, det var synd om dägan,
att hon skulle driva ur stuga och i stuga, så de läto
henne bli gåsapiga, när hon var så stor, så hon kunde
duga till det. Och nu vaktade Anna alla byns gäss.
Hon var tio år och stor och stark och seg och
brunhärdad. Ja, hon tog ryggtag med vilken som helst av
bypojkarna och trask dem i backen, så det skvalpade
efter det. Och så frimodig och glad var hon, som om
hon hade kunnat kalla själve patronen på Kalvås för
pappa.

Medan Anna satt här, kom en halvvuxen pojke
springande över mossen. Och när han var rätt bakom
henne, slog han armarna om hennes hals och tjoade
till, så det skallade långt borta i Glimminge åsar.

Anna väckte till och tittade sig om.

—  God dag, Anna Gåsapiga!

—  Tack för det, Hans Fädräng!

—  Tvi den onde, att dras med usla gäss, då är de
annat att ha riktigt  fä att vakta.

— Mina gäss ä värre att vakta än ditt fä.

— Dina gäss kesa inte.

— Dina stutar flyga inte.

— Varför är  du  så  granner  i   dag,   Hans ?  sporde
Anna och gjorde slut på kivet.

— Jag har fått lov att gå hem till mor.

— Men kors! Vad är det med dig? Ditt öga är ju
både rött och gult och blått. De ha la aldrig gett dig
stryk och kört hem dig.

—  Å, jag aktar mig allt  för stryk och  för att bli
hemkörd med.

—  Ja, men galet är det, för titta, du har ju
flytteknytet med dig.

— Nej, du, det är allt annat än flyttesaker i det, du.

—  Vad är det då?

—  Gott, gott hem till mor, du.

—  Vem har du fått det av då?

—  Av hennes nåd, du.

—  Varför fick du det?

—  För jag är  snäll,  du.  Men  det är la bäst, jag
talar om alltihop, eljest så blir det ett evigt frågande.

Nu blev Anna storögd och glömde för ett ögonblick
att pulsa i vattnet.
Hans satte sig på en tuva strax ijämte henne.

—  Jo, du,  sade han,  det var på det viset,  så jag
satt borta i stickorna på vedkasten, du, och gjorde en
klave till  Blomberg,   för  den  tycker jag mer  om  än
alla de andra,  den  store engelske tjurkalven,  du.  Så
kom lilla  Malla,  patronens  dotter,  du,  bort  till  mig.
Du skall tro, det är en liten riktig mamsell den, du,
och inte en sådan en tossa som du, du.  Hon har så
fina kläder, så de riktigt blänka, du, och en liten gul

hatt  på  huvudet,   du,   och   fina  blankskinnskänger pä
fötterna,  du.

—  Men jag tör ta en stor svart snigel i näven, det
tör inte hon,  du! tyckte Anna och trutade smått

—  Det vill hon  inte heller,  du,  för hon har alltid
bara granna roelullor  i  händerna, hon, du.  Så frågte
hon mig, vad det skulle bli, det som jag höll på med
och gjorde,  och då sade jag, det skulle bli en klave.
Men  har  du någonsin  hört  så galet,  hon  är lika så
gammal som du, men hon visste inte, vad en klave är!

Nu   skrattade   Anna,   så tårarna  runno, och Hans
högskrattade, han med.

Långt om länge så tog han vid igen.

—  Då sade jag, att det var en sådan, som en sätter
om halsen på fä, och så fick hon följa med i fähuset,
och  där viste jag henne klavarna  på kreaturen. Då
ville hon tvunget, att jag skulle göra en klave till hennes
lilla hundaracka. — Vet du,  det är ett litet ynkeligt
kräk,   hon   är   inte   så   stor som  mors katt en gång.
Tacka vill jag då Vallätt, fähunden min, det är hund,
som tutar; han  är inte rädd  för att ta ett tag med
vargen, han, och gud nåde den, som rör mig, när han
är med. — Och det gick som en dans att vulna till
en sådan liten klavakrympling och jag skrapade honom
och gned honom, så han riktigt sken, du. Och när jag
då   knäppte   honom    om   halsen  på  hundarackan, så
hoppade lilla Malla högt i luften — och har du hört
så galet — hon kysste  hunden !

— Tvi    svinen!    tyckte   Anna    och  slog  rynkor på
näsan.

— Ja,  sade  Hans,  goda  vänner  ä Vallätt  och  jag,
men kysser honom, det gör jag då, ta mig dalen, inte.

— Sen   sprang  lilla   Malla   upp   till   mor   sin,   hennes
nåd kan veta, och viste sin klave. Och hennes nåd
skickade henne ner till mig med kakor; men de voro
så illa små. Eljes så voro de mest så goda som
råmjölkaringarna, som mor brukar ge oss var sin, du
minns, när kon hemma har kalvat. Och så hade hon
en peng till mig. Titta här!

Därmed så drog han upp en vit sexskilling ur
västlomman och viste honom för Anna. Hon tittade och
tittade på den rare pengen och hon fick till och med
ta honom i näven. Den som har en sådan peng, han
är allt bra rik, tänkte hon.

—  Jag blev så glad, så jag visste inte, vad jag skulle
ta mig till,  sade Hans.  Ja, det var inte långt ifrån,
att jag hade  tagit  och  kysst  henne,  så god var jag
på henne. Men så kom jag ihåg, att hon hade kysst
hundarackan — tvi!   Men du kan inte tro, sådan en
liten granner mun, hon har, du.  Det är annat än en
sådan trut som din, du, Anna.

—  Hon kan inte  sticka  in  hela grötaskeden i  sin,
men det kan jag, du! tyckte Anna på sitt vis.

—  Det bryr hon sig inte heller om, du, för hon äter
bara sockerkonfekt  och  kakor,  hon,   du,  sade  Hans.
Men så var det där på herregården. Lilla Malla var
så upp i det med klavar, så hon ville, jag skulle göra
en   till   henne   själv   med.   Och så tog jag
Ryktare-Bengtens ekekäpp och skulle kröka den. Men som jag
krökte, så for han upp och smätte till mig rätt i ögat,
så jag såg sju  solar  och  sju  och   sjutti  stjärnor   på

en gång. Skrek gjorde jag inte, för det skämdes jag
för, men jag höll anden och hoppade på ett ben runt
omkring på gården och höll nävarna för ögat. Men
den, som skrek, det var lilla Malla; hon hoppade efter
mig och skrek, och hundarackan hoppade efter och
skrek, hon med. Och både patronen och hennes nåd
kommo nerspringande och skulle se, vad som stod på
och de ynkade mig, så det var rent förskräckligt, och
de voro så innerligt glada, för det inte var lilla Malla,
som hade fått smällen. Sen så har lilla Malla varit
nere hos mig nästan varenda dag. Och i dag så fick
jag lov att gå hem, och lilla Malla fick ge mig allt detta
rara, som jag skall ha hem till mor.

Anna satt tyst och begrundande. Hon hade aldrig
hört någonting så storaktigt förr. Hans växte, han
blev så stor, så stor för henne. Men det var inte fritt,
än hon kände sig likasom avundsjuk på den där lilla
Malla.

— Tror du inte, jag kan ge dig någonting lika så
gott, jag? sade hon hastigt.

Hans, han bara såg på henne och riste smått på
huvudet.

Då drog Anna upp sin hoplagda vaktesmörgås ur
lommen och klente allt smöret på den ena halvan och
räckte den åt Hans.

—  Jag har fått min kärnegås i dag, skall du veta,
sade hon och gjorde en knyck på nacken.

—  Så gott får jag var dag, sade Hans, i detsamma
han tog biten.                                                            

Nu   sprang   Hallings   Anna   upp.   Hans  högg tag i

henne. Men Anna vände sig om och tog Hans i kragen
och slängde honom bort emellan tuvorna.

— Hur bra du har det och hur bra den därna lilla
Malla är, så rår jag på er likaväl, bägge två!

Och så for hon av som en vind efter gässen, som
hade hunnit bort i havren igen, medan Hans talade
om sin  stora  lycka.

*

De hade fått sig en ny kyrkoherde i Glimminge.
Han hette Stålbom, och folk sade, att han varit
skolepräst förut och att han skulle vara en sträng och
självrådig herre. Men det hade han inte just visat
här ännu. Och säkert var, att maken till predikant
tyckte glimmingeborna sig aldrig ha hört. Han hade
ett sådant rart målföre. När han lät lagens åskor dåna
igenom kyrkan, så skalv till och med den gamle
lomhörde sockenpojken, som alltid förr hade brukat lura
till under predikan. Och örtakvastar och käringaris
och kryddor och snus voro numera onödiga ting. Och
som han läste upp kungörelserna! En kunde rentav
ha lust att gå i kyrkan bara för att höra på dem. Och
lika sträng var han i sitt leverne som i sin lära.
Kvinnorna sågo upp till honom som till ett högre väsen,
och karlarna tyckte, det var en präst till heders. Men
så inträffade någonting, som hastigt stämde om sinnena.

"Den nye prästen skall ha fram både gamla och
unga till att läsa på husförhören."

Denna nyhet utbasunades åt socknens alla kanter
ställde till stor förargelse,  för sådant hade aldrig

gamle  prosten  fordrat  på.  De gamle borde la kunna
få vara i fred.

Gubbarna knorrade högljutt, men läste ändå.
Kvinnorna nyttjade både mutor och karbasen för att få
ungarna till att läsa sin frågebok med besked, och de
själva livade upp gamla minnen under tiden.
Glimminge hade ännu ingen ordnad skola.

Vart en kom, inne och ute, möttes en av ett
entonigt "tamtelutilutilamti tamtelutilutilamti" ur gamle
ärkebiskop Lindbloms katekes, alltifrån: "Första
huvudstycket. — Tio Guds bud", eller om det skulle vara
riktigt noga: "Doktor Mårten Luther föddes i
Eisleben", ända till: "När en människa av tio Guds bud
eller lagen — —" ja, ända ner till sista ordet i S:t
Athanasii Symbolum.

Husförhöret med första roten skulle i år hållas i
Jutagård. Och där var nu en uppståndelse. Där
bakades och bryggades och kärnades och skurades och
rustades på alla upptänkliga vis; för det skulle var
man veta, att mor i Jutagård inte var sämst till att
göra husförhörsgille.

Mjölkabärerskor ifrån nabolaget kommo och gingo,
och kaffekitteln  puttrade  jämt.   Ola  Jute själv var i
staden efter ett helt ankare brännevin och  fem
skålpund av vartdera slaget — kaffe och socker, kan tro.

Dagen  var   inne.   Ola   stod  ute  på   förstubron  och
snackade med  de kommande.  Mor  Greta  for ut och
in som en vävspole, Neta Gustava, enda dottern, for ut och
modern som lammet  följer söan och skulle hjälpa till
både i tid och i otid. Hallings Anna stod hos pigan ute
i köket och skötte om grytorna.

I det gamla  mörka  häbbaret  samlades   folket.  Där
var insatt både bänkar och stolar; men först när alla
kistor   och   sängar   voro  ända  till  trängsel upptagna,
först då kommo bänkarna och stolarna till nytta.

Alla hade tagit på sig det finaste de ägde. Bara
båtsman Halling stod där med trasiga byxor och
träskor, men han ägde heller inte något bättre att ta på
sig. Och lika frimodig var han ändå. Sven i Hålan,
Hans' far, Hans, modern och yngsta systern voro
uppkrupna på samma kista. Hans hade fått en omsydd
kuskrock med blanka knappar av herrskapet. Han
hade knäppt alla knapparna, för de skulle synas
riktigt, och han satt där och var en sådan gosse så.
Herrskapet syntes inte till; de hade la inte här att göra,
för de kunde nog sin bok.

— Skall du läsa i dag, Halling? sade Sven i Hålan
och drog på munnen.

—  Ja,  och  det   så  prästen  skall  höra  det  igenom
bägge öronen. Sådan skolpojke skall han inte ha hört
så nyss, mente Halling.

—  Jaja,   mente   Ola   Jute,   som stod i dörren och
hörde på, akta dig för spanska röret, Halling!

—  Jag vet la, vad jag gör i det — kom mans! Jag
skall   lära   honom   takten, jag,  tyckte båtsmannen, i
det han neg och knöt nävarna.

Gubbarna grinade och nickade gott  förstånd.

Ola ville sagt så mycket som:

—  Stor i -------

Men det fick han inte tid till för Hallingen.

— Du känner la mig eller vad? tyckte  Halling.

I detsamma hördes en körande ute på gården.

Kyrkoherden steg in, hög och allvarlig. Han nickade
nådigt åt det stående folket. Och så slog han sig ner
i den gamle karmastolen vid bordet längst framme vid
häbbarsfönstret. Klockaren satte sig på en stol ijämte

Förhöret började. Matlag efter matlag prövades i
sina stycken. Gubbarna stapplade och svettades, det
var längesen de voro med i den dusten. Prästen gav
dem grundfrågor, det gick inte stort bättre för det.
Men morerna och ungarna, de körde i väg med sina
stycken, så det riktigt sångrade ända ut i förstun.

Sven i Hålan och hans folk hade varit framme.
Hans kunde ända till det tredje huvudstycket borta
i boken och redde sig duktigt. Och nu var han så styv
som en pinne i den nye rocken.

Men hans ära skulle fördunklas, ja, rent glömmas
för en annans. I den främsta sängen satt änkan Lena
på Krontorpet med sin lille Johannes i knät.

Johannes kallades fram. Kyrkoherden frågade, vad
han hade läst.

—  Hela boken,  svarade  Johannes med  självkänsla
och satte ut underläppen mer än vanligt och plirade
med de sneddragna ögonen.

Kyrkoherden nickade belåtet. Och så frågade han:

—  Kan  du  slutligen  säga  mig,  huru  en människa
bör, i sin kristendomsövning, rätt använda dessa fem
huvudstycken?

Och  nu  lät   det,   som   när  hållhaken   släpper i  en
gammal moraklocka och lodet fritt får dra trissorna:

—  När en människa, av tio Guds bud — — — 
nådeligen förläne!

Kyrkoherden klappade lille Johannes på huvudet.

— Det var bra, min gosse. Fortsätt så och du kan
bliva din församling till stor nytta och glädje.

Johannes gick tillbaka till modern och tittade sig
omkring med segersälla ögon. Och mor Lena grät av
glädje när hon åter lyfte honom upp i sitt knä. Men
många ögon glodde avundsjukt dit bort i sängen. Och
Helena på Högaslätt viskade till sin granne, Petternilla
i Ledhuset:

— Det var inte mycket att tacka för. Hon har ju
aldrig gjort annat  än  präckat  för pojken.  Och hur
många hundra  sockerbitar,  det har  kostat,  det  syns
på de svarte gaddarna — pojkakräket har ju inte en
hel tand i munnen.

Nu roptes båtsman Halling fram till slut.

—  Jag har glömt boken — hemma, sade Hallingen
och glodde prästen stint i ögonen.

Kyrkoherden låtsade ej,  att han märkte det
utmanande i båtsmannens opåkallade bekännelse.

—  Vad hava vi fått för syndens skull? frågade han.

—  Prästen, svarade Halling tvärt.

Kyrkoherden   rätade   hastigt   upp ryggen och blev
mörk i synen. Men han lade band på sina känslor och
sade:

— Jaha, det var rätt svarat. Prästen har blivit kallad
att verka för syndens bestraffande och syndarens
frälsning.

Sen frågade han:

— Av vilken  stam  voro  prästerna  i  Gamla
testamentet?

— De voro av samma stam som nu. De voro snåla,

de åto det feta och drucko det söta, som åt gudomen
offrat var, sade Halling med ljudelig stämma.

Det var mer än kyrkoherden kunde tåla.

—  Leden ut karlen, han är hädisk! ropte han.

—  Gammalt folk svarar, som gammalt folk tänker,
sade Hallingen. Adjö med oss!   Själv har jag kommit
hit och själv kan jag gå härifrån.

Och därmed gick han sin väg och gav Ola Jute en
betydelsefull nick.

Morerna riste på huvudet åt en så stor syndare, och
barnen voro riktigt rädda för Hallingen. Men
gubbarna kunde inte låta bli att klippa smått med ögonen
och nicka åt varandra. Hallingen var karl för sin hatt,
fast han bara hade en gammal utsliten hätta.

Kyrkoherden framtog sin näsduk och torkade
svetten av den höga pannan. Och så kallade han på dottern
Anna.

Inte var detta den griska Anna Gåsapiga, som nu
släpade sig fram. Denna Annan skalv i alla leder, och
hon stod där så röd och så skammande, som om hon
gjort allt ont i världen.

—  Kan du läsa? sporde prästen, så milt han kunde.

Anna fick ej fram ett ord. Läpparna arbetade, men
rösten svek henne.

—  Svara! manade prästen.

—  Ja! framstönade Anna med stor möda.

—  Sjätte  bönen?

Anna teg, bröstet arbetade våldsamt, och ögonen
fylldes med tårar.

Prästen satt tyst en stund. Så gjorde han en rörelse
med handen, att hon fick gå.

— Stackars   barn!   sade   han. Fädernas synd faller
tungt uppå barnen allt intill tredje och fjärde led, dem
som mig hata.

Det svartnade för Annas ögon. Bröstet klämdes
ihop. Hon ville svara, hon hade ju läst så ärligt för
att kunna stå med heder inför sina jämnåriga; men
ack, hon förmådde ej pressa fram ett enda ord. Nu
vacklade hon bort till vrån vid dörren, där stannade
hon, hon kom sig ej ens för att gå ut och skämmas.
Därmed var det slut på husförhöret. Kyrkoherden
talade om den tilltagande ondskan och den arge
djävulens frestelser och bad i bönen Gud nådeligen bevara
hans församling ifrån ondo. Klockaren tog upp en
psalm, vari församlingen instämde med lättade hjärtan.

Nu kom sockret på malörten — husförhörsgillet.
När folket gick ur häbbaret och in i stugan för att ta
itu med kalaset, så tittade alla på Hallingens eländiga
dotter. Somliga ömkade henne och dessa voro de flesta,
men somliga ruskade på huvudet och mente, att äpplet
faller ej långt ifrån trädet. Den lille snälle Johannes
pekte på henne och satte ut underläppen och så tittade
han på modern, och hon klappade honom. Hans gick
förbi och ville inte se ditåt, där Anna stod. Men när
han var kommen väl förbi, så kunde han inte låta bli
att se sig tillbaka. Då mötte hans ögon hennes. Så
hade hon aldrig förr sett på honom. Han ville nästan
gå bort och trösta henne. Men det gjorde han inte
ändå.

*

Det var midsommar och det var nu på eflte året.
sen det stora husförhöret hölls i Jutagård.

På den vida planen i Kalvås' park spratt det av liv
och lust. Majstången stod där, kringlindad med papper
och bockablad, och minst tjugo kransar svajade nerom
flöjeln. Och Skräddare-Jöns skötte fiolen, så det
gnisslade efter det, och Olle Smed tutade i klarinett, och
Sockertoppens pojke slog på skarpskyttetrumman.
Patronen ställde till folkfest i dag, han bjöd på fri
traktering — ju fler som ville komma, desto kärare för
honom, så hade han själv kungjort. Och många voro
gästerna, unga och gamla ifrån hela omnejden; det
riktigt myrlade i parken. Men så kunde han ock ha
skäl till att visa sig i dag, patronen; ty i dag firades
hans enda barns, mamsell Malvina Bovéns
trolovning med majoren, välborne herren Claes Stålhielm.
Adligt blod i släkten hade ju alltid varit patron Bovens
önskningsmål.

Borta vid bordet med dricksvarorna hördes en ilsken
röst:

— Om jag minns, hur mässevinet smakte! Jag skall
ge dig för mässevin, din vattlagde sillamjölke, din —

Det var båtsman Halling, som hade kommit i tagen.

Men   nu   blev   där  litet  lugnare,  vederdelomannen
flydde.

Och vederdelomannen var ingen mer eller mindre
än änkan Lenas Johannes på Krontorpet, fast nu var
det inte längre Johannes på Krontorpet. Prästen hade
först gjort honom till småskollärare hemma i socknen,
och då hette han efter farsnamnet Pehrsson och Johan
Pehrsson, och den blev inte väl liden, som inte kallade

honom  Pehrsson.  Nu bekostade prästen hans studier
vid Göteborgs  seminarium, och  där gick  det  inte  an
att heta  Pehrsson.  Ett helt år  funderade han på ett
passligare   namn.   Först   tänkte han på hemsocknen,
Glimminge: Glimmán, — ell, — én, — ér, — bergh, —
borg — gren, — quisth, — skog, — ström och så på
hemmet, Krontorpet: Chronán, — ell, — én, — ér, —
bergh, — borg, — gren, — quisth — alla dessa voro
genomgångna både i tanken och på papperet, men de
befunnos  alla  otillfredsställande.   Så  kom  det  då  till
slut — Chronschough blev det. Och seminarister! John
Chronschough, i blå mössa med gul kokard, var det,
som genom ett förfluget yttrande satt gamle Hallingen
i eld och lågor.

Nu hade båtsmannen fått korn på honom igen.

—  Jaså, där är du, din utskjutne, söndersprängde
fan! Vill du inte fråga en gång till, om — — —

—  Här skall  du leva  som  folk,  Halling,  och inte
som   ett   svin.   Och   låt   skolemästaren vara i  fred!
tyckte Ola Jute, som stod där i jämte och såg på god
lust. Det veta vi la allehop, att du blev satt ifrån
nattvarden. Och det kan du la tåla att höra med för alla
de supar, du har fått, för du svarte prästen så rejält
på det därna husförhöret.

—  Ja, men  inte skall  den  därne blåkullastudenten
sticka mig i näsan med det, sade Hallingen, betydligt
bättre till lynnes genom  Olas  antydan om de  rejäla
svaren. Och, tyckte han och hoppade rätt upp och ner,
det ger jag mig då så många på, som få rum
häremellan och Karlskrona, att jag ska kunna lära både
skolemästareflabben och prästarackaren både till att hoppa

maksyss  och  dansa  melevett,  om  jag vill,  förstån I.
Det säger både jag och Nils Halling med.

Kring majstången gick dansen med kraft och lust.
Polkettan kunde då sätta liv i, om det så var en
gammal trädstock. Många dansade bra, men Sven på
Lyngen, han var själve dansmästaren. Han hade tagen
riktigt inne. Han kunde både niga och hoppa och
sprätta och sno, han var kropp till att slänga benen
högt upp på ryggen och i kors, ja hurr om hej, hur
han ville. Och ändå kunde det aldrig komma i fråga,
att han föll ur takten. Den ena stunden sköt han rygg
som en utter, den andra sträckte han på sig och blev
så rak som en spira. En riktig vildbasare var han,
Sven, och gammalt folk riste på huvudet åt honom;
men dägerna, de gjorde inte så, de ända revos om
honom. Nu dansade han med en av de grannaste och
rikaste hemmadöttrarna i hela socknen, Fläbbens Nilla
i Boarp.

Svetten dröp av Sven och han flämtade som en
utsprungen hund, när han äntligen höll upp. Nilla
kunde knappt dra andan till sig, men hon grinade gott
ändå.

—  Jag tänkte — jag — skulle tröttkört dig — men
det hade la varit synd, sade Sven.

—  Tänk — tänkte du!  flåsade Nilla.

—  Dansa med Hallings Anna, hon tröttkör dig, om
hon vill, sade Jätta i Pikssjö till Sven.

—  Jag ger båtsmannens däga den onde, tyckte Sven.

—  Jaja, det gör du la bäst i, det, mente Jätta. D«
minns  la,  hur  det  gick,  när du   skulle  ta  kyssen  av
henne med pock där på slottölet i Jutagård!

— Hi, hi, hi!  fnittrades där ibland  flickorna.
— Var det den gången, du kom på huvudet i
dyngepölen där på gården, Sven? tyckte Petter i Boberg.

— Jag ger skam Hallingens högfärdiga tiggedäga!
sade Sven och var arg.

— Så säger du la,  för hon inte springer efter dig,
hon som de andra, tyckte gamle Kristen i Pikssjö.

— Det var skamligt sagt av dig, Sven! sade Sofia
på Högaslätt, som just nu kom ur dansen och fick
höra, hur Sven fräste till. Anna är den likaste dägan
i hele byn, det skall jag säga dig.

—  Ja, likast, om huvudet vore av jäms efter
armhålorna, sade Sven på Lyngen och gick sin väg.

—  Det är konstigt med Anna.  Hairarna vilja inte
vid henne, sade Nilla i Boarp till Sofia på Högaslätt;
hon skulle, kan  veta, hitta  på något  till försvar  för
Svens flabbiga  utbrott  imot  Hallings  Anna.

—  Sådana horsagökar som den, som nu gick, tror
jag inte Anna vill vid heller. Tvi! — Stackars Anna,
hon har fått slita ont och haft mothugg för faderns
skull, alltifrån det hon var liten.

—  Men därför skall hon la inte vara högfärdig, och
det tycker folk, att hon är, sade Nilla, halvt otid för
den där horsagökens skull.

— Anna håller sig på sin kant, mente Sofia. Och
sätter hon ingen tid på sig själv, så är det la inte
många andra, som ha vett till det. Och det skall jag säga
dig Nilla: Anna är en däga, som vet både vad hon
vill och vad hon gör.

— Ja, han har la  så vetat, båtsmannen med, men

han har aldrig velat och aldrig gjort annat än
skamstyg, sade Nilla och vände sig bort ifrån Sofia.

Seminaristen Chronschough gick, så styv i nacken
runt om dansringen och mönstrade flickorna. Där stod
Hallings Anna. Det var en däga, det — röd som en
midsommarsros och trind som en kålrot, stod hon där
så frimodig som det goda samvetet självt. Men det såg
inte skollärarämnet, han varken såg eller ville se
henne — grobianen Hallings styvsinta troll till dotter.
Nu kom han och bugade sig för Nilla i Boarp.

—  Får jag ha den äran?

Nilla räckte honom handen, men han tog hennes
arm i sin och så promenerade han med henne fram
till dansringen. De svävade ut sirligt och fint, ty seminaristen Chronschough kunde föra en dam med smak.

—  Han har blivit så finer på det, hur skall jag nu
kalla honom — Johannes på Krontorpet, jag menar,
sade Sofia på Högaslätt.

—  Kronskog   menar   du,  för Kronskog heter han,
fast han stavar det fint, för se, det kommer av
Krontorpet, sade Petter i Boberg.

Polkettan gick med oförminskad fart. Det var
spelemän, som inte tröttnade i otid. Petter knallade sig
bort och grep Hallings Anna om livet.

—  Har du kunnat hålla dig så länge, du är ju inte
svetter ett grand? tyckte Petter.

—  Nu blir jag la svetter då, tyckte Hallings Anna
på sitt vis. Och sen för resten så är jag nyss kommen,
så du ska inte ynkas vid mig, för att jag fått stå här.

Och så   flögo  de  åstad.  Och  dansa  efter ordning,
det kunde Anna.

— Titta,    Petter   dansar   med Anna!  sade  Jätta  i
Pikssjö till  Sofia på  Högaslätt.

— Ja,  Petter  tycker om Anna,  för  jag tycker om
Anna, sade Sofia, men rodnade i detsamma högt upp
över öronen.

Jätta låtsade,  som  om  hon  ingenting hade begripit.

— Men att inte Hans, Svensson, ladufogden håller
sig framme!   Han och hon bruka hålla ihop de bägge,
sade hon.

—  Ja, de ä la barndomsvänner med, sade Sofia på
Högaslätt.  Men se, där står han borta vid sidan om
herrskapet.

Och där stod vår Hans eller Svensson, som han nu
kallades, sen patronen hade gjort honom till ladufogde
på Kalvås. Det hade blivit en riktig ståtkarl av honom.
Vår Herre hade ingen skuld, och inte hade han själv
heller. Kraft och hälsa hade han till överlopps.
Ansiktsuttrycket var något vekt, men de ärliga ögonen ingåvo
ett oinskränkt förtroende.

—  Rackaren i mig, står han inte och tittar på
mamsellen! tyckte Jätta.

—  Ja, det är för galet, mente Sofia.

—  Patronen var kan ske inte så dum, när han
skickade mamsellen till Stockholm nu för tu år sen, tyckte
Jätta. Du minns la de glunkade om, att det var för
Hans' skull. Och sen har hon ju inte varit hemma
heller förr, än hon nu kommer och trolovar sig.

— Inte tror jag mamsellen tar den därne gamle
hairen bara för ro skull. Den trolovningen var allt
patronen och smidde ihop, när han var borta i vintras.
Tacka vill jag då Hans! sade Sofia.

—  Att inte Hans fick ge sig i väg på samma gång
som  mamsellen!  sade Jätta.

—  Å, mente Sofia. Det är inte så gott att skilja sig
vid sin  bäste tjänare,  och Hans är patronens högra
hand. Och inte var la Hans så dummer, så han tänkte
på mamsellen. Han har la bättre vett. Var det
någonting med det, så var det la hon, som tyckte, det var
roligt att titta så där milt, som hon brukar, på honom.

—  Ja, Hans har blivit en riktigt hygglig karl, tyckte
Jätta.   Det   är   minsann   inte   alla vaktepojkar, som
komma sig upp till ladufogdar. Och stränger är han
inte, för han är allt bra snäller och rejäl är han, för
det   ordet   har   han   om   sig både ibland
herregårdstorparna och ibland annat folk.

I detsamma kommo ett par hairar och ryckte Sofia
och Jätta med sig i dansen.

Kalvåsherrskapet satt på stolar och åsåg dansen.
Intet främmande herrskap var inbjudet. Eljes fanns
där både lantmätare och länsman och präst i socknen.
Men den blivande mågen hade uttryckt som sin önskan
att dessa ej bjödos. I sin lycka hade han nog av, att
se själva folkets fröjd — på avstånd.

Patron  Bovén kunde inte hålla sig stilla ett
ögonblick. Han steg upp och satte sig igen, han talade och
fäktade  oupphörligt.   Hela  hans  varelse lyste av
belåtenhet. Han var belåten med sin måg, med sin dotter,
med sin hustru, med sig själv, ja, med hela världen.

— Ack! vände han  sig till  dottern.  Hela naturen,
alla  dessa  enkla  människor  glädjas  med  oss,  ej   en
enda dissonans på denna  festliga dag.

Fru Bovén log så fridfullt, hon tänkte alltid lika
med sin man.

Fröken Malvina gav fadern en matt, drömmande
blick och gjorde en svag böjning på den vackra halsen.

—  Jag vet inte om alla dessa tjo och hej, som
bondbassarna ständigt uppgiva, när de ha något amysangt,
kunna   kallas   just   harmoniska, sade mågen med ett
satiriskt löje, i det han satte lornjetten bättre fast.

—  Ja, men det hör ju till stämningen, menade patron
Bovén.

—  Somliga  tycka  så,  sade majoren kort.
Patronen  teg,  han kände  sig liksom rädd för,  att
han onödigtvis givit sina plebejiska känslor luft, och
gjorde ett löfte inom sig, att behålla sina tankar för
sig själv, när mågen var närvarande.

—  Finner du det roligt? vände majoren sig till sin
trolovade med en galant bugning.

— Ja, jag har alltid roligt, när jag ser fria och glada
människor, svarade hon okonstlat.

Hon vände halvt bort huvudet. Med ett fingo de
matta ögonen en egen glans, och en lätt rodnad
uppsteg på de fina, bleka kinderna.

Där stod Hans och tittade på henne.

Fröken Malvina vände sig hastigt till sin trolovade.

—  Ack, vad det skulle vara muntert att få sig en
sväng omkring majstången, sade hon livligt.

—  Vad nu! utbrast majoren. Du, som aldrig brukar
finna något nöje i dansen. I Stockholm gjorde du ju
en uppoffring, var gång du skänkte bort en dans. Och
här på backen,  i  trängseln,  här  skall  gud  veta,   att
nöjet blir mindre än  arbetet.

—  Men här plägar jag alltid ta en enda liten sväng
på midsommardagen.  Det   är  nu  två midsomrar som
jag fått bli utan.

—  Oändligt gärna  för   mig.  Bjud  upp en av
gossarna då. Men akta dig!   Det finns mer än en lunsig
fot, väpnad med dubbelbottnad becksömssko.

Mamsell Malvina steg upp och gick rakt fram till
ynglingen   där   stod.

—  Vill   Svensson    föra   mig   en  gång kring
majstången!

Svensson bockade sig flera gånger och blev röd i
synen. Men han repade snart mod och förde sin
mamsell in i ringen. De dansade en, två, tre, ja flera varv
omkring. Deras ögon möttes, bägge rodnade. De flögo
så lätt framåt och tyckte sig aldrig vilja sluta.

Äntligen stego de ur ringen. Svensson förde sin
mamsell bort till hennes plats. I detsamma han skulle
lämna henne, tryckte hon hans hand och viskade:

—  Tack, Hans!

—  Behagar du kalla detta en enda liten sväng? sade
majoren i  spetsig ton.  Jag kallar det helt enkelt ett
självmordsförsök.   Ditt  bröst  häves   ju,  som  om det
ville sprängas. Nu marsch in, så att det inte blir en
förkylning  ovanpå — lilla  toka.

Han steg upp och bjöd henne armen. I detsamma
vände han sig till Svensson och sade:

— Min bästa ni, ni skall akta er att dansa er
lungsot på halsen!

Och så promenerade herrskapet upp till herrgården
och lät folket rå sig självt.

Hans, han stod där han stod. Han visste inte,

varför han skulle bli  stående där,  och  inte heller visste
han, varför han skulle gå därifrån.   Hans  tankegång
var så oredig, det brusade för öronen, och hjärtat ville
ända   stå   stilla.   Kom   det   av   dansen?   Han   plägade
aldrig tröttna.  Var det   för de ord,  majoren  fällde?
Dem hade han inte lagt märke till. Men de båda orden:
"tack, Hans!" dem hörde han ljuda i öronen över allt
bruset, och ännu kände han den lätta handtryckningen,
som   följde  dem.  Ack,   aldrig hade  han vågat tänka
— och inte tänkte han heller — men — — — Han
fick ej  tid att  komma till något slut på det här, ty
bäst   han   stod,   var det någon, som ryckte honom i
armen.

—  Vad   står   du och grundar på,  Hans?   Har du
dansat med lilla Malla?

Hans spratt  till och tittade upp.

—  Var det du, Anna!

Jo, det var det.

—  Jag har undrat på, att  du   inte kom och ville
dansa med mig en pasma, tyckte Anna. Vi bruka la
kunna samsas.

—  Ja så män, sade Hans och rätade på sig. Kom då!

Och så dansade de både länge och väl. Och de
slutade inte med en gång, utan de höllo i dans efter dans
till långt fram på natten.

— Vad tycker du om patronens måg? sporde Anna,
då de kommo  för sig själva efter den siste dansen.

—  Vad tycker du? sade Hans.

— Jag tycker ingenting, sade Anna. Men inte ville
Jag ha en sådan haire; han sitter där och bockar och
gör sig till för fästemön. Nej, han skulle klappa henne

och kyssa henne och krista henne och riktigt vilja
gå i döden för henne — sådan haire ville jag ha. Och
så ser han ju ut, som om han hade gått emellan Kalvås
och Rom och till Kalvås igen, utan matsäck på vägen
Men fin är han, för han till och med snöt sig i
silkesnäsduk, det såg jag.

—  Ja,  det är konstigt här i världen, sade Hans.

Så säger Anna efter en stund:

—  Ja, nu flyga alla människor åstad och gifta sig.
Fröken har allt satt den ena foten i äkta sängen, och
Neta   Gustava   där   hemma,   hon går och drar med
Hinstu-Anders, men det  är en sådan träbas, så hon
fick  honom  inte  med sig hit  i  dag.  Och därför så
blev hon la hemma med. Och snällt var det, för sen
mor Greta dog, så   få Neta Gustava och jag skiftas
till att se om huset.

— Ja, de göra det, sade Hans och stod där liksom
i tusen tankar; men så vände han på sig. Skall inte
du med gifta dig, Anna?

—  Då  skulle jag la  först ha någon att gifta mig
med, tyckte Anna och  skrattade.

—  Å,   du   kan   la   få   dig en haire, vilken du vill,
mente Hans.

— Tack! sade Anna.

—  Men skall du inte dra istad snart, Hans, du som
har det så bra?

—  Det blir la tids nog att tänka på det, när det blir,
sade   Hans  och  suckade.

—  Ja, jag tror, att en   får den  en är öden  till att
få, antingen en så vill eller inte, sade Anna och tittade
på Hans. Adjö med dig!  Nu går jag hem.

—  Vänta!  Jag skall följa dig en bit, sade Hans och
tog inte handen, som hon räckte honom till avsked.

Så gingo de vägen fram imot byn.

—  Skall  du  bli   stilla  i   Jutagård?  sporde   Hans.

—  Jag vet inte, hur det går, sade Anna. De säga,
att det skall vara så bra där inne i Amerikat, för alla
vilja dit. Och jag kan inte säga, hur det är, men ibland
så tycker jag, här är så ängsligt. Här kan en inte få
vara människa,  om  än en vill vara   det,  för alla ha
så ont av en. Jag känner gott, hur det är. Det är rent,
som om Hallings Anna inte vore skapt för detta folket.

—  Inte kommer du, Anna, till Amerika! sade Hans.

—  Jo, om jag vill,  sade Anna kort.

De fortsatte sin väg under tystnad, var på sin kant.

Hans tänkte  framåt   och  tillbaka.  Han visste,  att
Anna var god till att föra ut, vad hon satte sig i sinnet.
Hon hade alltid likat honom  väl, ifrån det de voro
små och hade sin lillastuga ihop vid stengärdesgården
mellan  båtsmanstorpet  och  Håletorpet.   Ständigt var
det hon, som tog vid, där han tröttnade och som satte
liv i hela spelet. Och sen de blevo stora! — Om hon
reste sin väg, skulle han då kunna bli sig själv nog?
Han kunde ju arbeta och slå sig fram allt bättre och
bättre. Men för vem skulle han arbeta — för sig själv?
Ja, för vem eljes!   Men likafullt!  — Varför skulle
han bli tvungen till att  dansa med mamsell Malvina
i dag?  Det där "tack, Hans!" och tryckningen av den
fina handen — fast, vad brydde han sig om mamsellen!
Vad var hon för honom?   En grann ängel,  som han
inte vågade peka på  en  gång.  Nej,  Anna  och   han,

de förstodo varandra i levande livet. Till henne kunde
han ju säga allt, vad han tänkte och ville, hon var
hans jämlike, hon ville och tyckte som han. Men nu
kunde han ändå inte säga ett ord till henne. Hon
visste ju allt, hon hade nog hört pratet om honom
och mamsellen. Fast han visste ju själv, att det inte
var något bevänt med det. Han kände Anna; inte var
det sagt, att hon ville ta honom till godo nu. Om han
sade ett ord, skulle hon kan ske bara göra narr av
honom. Hade hon inte stuckit honom i näsan med
"lilla Malla", genast de träfftes! Nej tack! Han hade
ingen trång till Hallings Anna, han kunde få en
annan, han — — —.

—  Vad grundar du på, Hans?   Du går så tyst så,
sade Anna långt om länge.

—  Ingenting just, sade  Hans.

I detsamma fingo de höra underliga ljud ifrån den
ena väggropen. Det lät, som om en dragit upp och
ner långa tag med en kniv på en rostig järnplåt.

—  Kors, vad är det? sade Anna och smög sig
närmare Hans, inte för det hon var rädd, men ändå.

De gingo bort till gropen och sågo efter. Där låg
gamle Halling helt fredligt och snarkade. Det hade
varit för god råd på det starka där framme på
herregården.

—  Stackars  far!  utbrast Anna och sväljde gråten.

—  Sörj  inte för honom! bad Hans med vek  röst.
Jag tar honom med mig fram.

—  Tack,  Hans!  sade Anna  och  tryckte hårt hans
hand.

<poem>
"Vikingasäten, åldriga lunder, klippor, den eviga
frihetens värn,
fädernesland, försoningen stundar, Vaulunders söner smida ditt järn.
Trälarna kvida, lejonet ryter — — —"
</poem>

Det var  seminaristen Chronschough, på hemväg till
Krontorpet.

—  God natt, Hans, tack! sade Anna och gick,  för
hon var lika nöjd om att träffa ihop med
skolemästaren  här.

—  God natt, Anna!

*

Amerikalusten hade vaknat även i den undangömda
glimmingebygden. I vår grep den väldigt omkring sig;
över ett halvt hundratal, ungt, kraftigt folk, rustade
sig till den långa färden. Hallänningarna, även de som
bo ini landet, hava för nära till havet, för att ej känna
den obestämda längtan ut — ut, som är så stark hos
alla kustbor.

<poem>
"— — — — — — — — — — — — ut
på oceanen blå, på naturens stolta fält.
Min lott är så utfallen, min Gud har så beställt"
</poem>

heter  det i  den  halländska  sjömansvisan.

Förgäves höjde prästen sin varnande röst såväl till
den enskilde, som kom och begärde ut sitt
avflyttningsbetyg, som till hela församlingen ifrån
predikstolen. Kyrkoherde Stålbom var i grund och botten
en god präst. Till  en början  tycktes han vilja vara

mer kyrkeherre än kyrkoherde och sökte, utan att väl
egentligen göra sig klart därför, på sina
församlingsbor lämpa samma lag som på piltarna i stadens
latinskola, där han tjänstgjort nog länge för att hinna
stelna i formerna. Men här möttes han av hårt mot
hårt. Gamle Hallingen var visserligen den förste men
ej den siste, som gav honom tillfälle till en tvetydig
seger. Ju mer han lärde känna sitt folk, desto mer
lärde han att akta det. Från aktning var det ej långt till
kärlek. Och så sökte han med all flit att lämpa sig för
sitt kall, ty under den stränga ytan klappade ett ärligt
hjärta. Och ej var det längre den torre skoleprästen
ifrån husförhöret, som talade, när han nu i kyrkan
riktade  följande ord till sina åhörare:

— Vår här, vår överallt i det kära, gamla
fäderneslandet.   Himmel   och   jord lova allt gott, och hoppet
viskar om frid och glädje under ett välsignat år. De
hava så gjort år ifrån år. Har löftet, har hoppet blivit
svikit, så har dock Herran stått oss bi med sin aldrig
svikande nåd.  Men vi  vilja  ej   se  Guds  finger i allt
och  allestädes,  och  därföre knorra  vi   i  vår  blindhet
likasom  Israels barn uti öknen.  Och likväl  stodo de
under  hans  besynnerliga  vård.   Gud  håller  sin  hand
över  Sveriges  land,  på  Guds  makt  och på vårt eget
ärliga arbete   skola vi   bygga.  Då skall ingen nödgas
söka  sitt  bröd  i   ett   främmande  land  och  bland ett
främmande folk. Tänk dig för, betänk dig noga, unge
vän,   innan   du   övergiver   hembygd och  fränder och
vänner   för  att  ibland vilt   främmande  människor gå
en oviss framtid till mötes. Söker du lyckan — så vet,
att lyckan bor i   ditt eget bröst,  under vilken himmel

du än må leva, ty lyckan ligger allena i ett förnöjsamt
och Gudi täckeligt sinne.

Det fanns ej många torra ögon i kyrkan den
söndagen.

Men fåfängt och förspillt var varje övertalande,
varje övertygande ord. Denna outsägliga längtan ut —
ut kunde ej stillas.

Även Hallings Anna skulle följa med flocken.
Förgäves sjöng Neta Gustava amerikavisan  för henne:

<poem>
"Jag står en främling i  nya världen,
       långt bort från hem.
Jag älskat nöjen och sökt blott flärden,
       jag funnit dem.
Men blott bedrägliga äro de,
och efteråt fick jag först det se.

Jag är nu skild ifrån fosterjorden,
       i jämmer bragt,
jag har ej lyssnat till goda orden,
       som man mig sagt.
Fördenskull står jag en usling här,
likt kastat vrak uppå öde skär.

Jag tänkte blott att få rikdom skörda,
       som lyckan gav,
i stället fick jag en tyngre börda,
       en tiggarstav.
Jag kunnat vara  förutan den,
till släkt och syskon jag vill igen.

Min barndomstid, som nu är förliden
     får jag ej mer.
Mot nya dar förs jag fram i tiden
     som andra fler,
lik flyktingen från sin lugna strand,
av stormen driven till okänt land.

Ack, när jag tänker på flydda dagar
     på mor och far,
O! då mitt samvete mig anklagar,
     var gång jag har
imot föräldrarnas vilja gjort,
olydig varit, som jag ej bort.

Ja, mina syskon och barndomsvänner,
     de finns ej här.
Här är knappt någon, som mig känner
     som fordom där.
För min olydnad, har jag förstått,
att jag fått skörda, vad jag utsått.

Jag ville hem, om blott mynt jag hade,
     nu har jag ej,
en timma räknas ibland de glade —
     ack nej, ack nej!
O! hem du är ju min högsta skatt,
på vilken förr jag ej värde satt.

Adjö I skogar, I berg och dalar,
     I bäckar små,
där jag har haft mina glada dagar.

     Jag får ej gå
till faderhuset i Svea land
att trycka syskons och vänners hand."
</poem>

Dagen för avresan, kom.

Ola Jute hade hundra riksdaler avlagda till
respengar åt Anna, resten hade hon sparat ihop själv
av sina löner under en hel räcka år. Ola var inte rädd
för att hjälpa Hallings däga, han behövde ingen
borgen, han kände henne, han visste, att han fick nog
sina pengar igen.

Det var verklig sorg i huset. Alla höllo av Anna,
det var en duktig däga och en bra däga. Neta Gustava
grät.

— Tag denna som ett minne av mig och tänk på
mig, när du läser i henne! sade hon och stack till
Anna en liten fin, ny psalmbok.

Anna kramade hårt Neta Gustavas hand och tårar
glänste i hennes ögon.

Nu körde skjutsen fram på gården. Det var
ladufogden Svensson, som kom med en av herregårdens
hästar och fjädervagn. Hans hade bett att få köra
för Anna till Göteborg, eljes så hade nog Ola Jute
gjort det, det var ingen  frågan om det.

Beskäftiga och välvilliga händer sörjde för, att
Annas blåmålade skrin och andra småsaker, vad hon
hade, kommo ut i vagnen, utan att hon behövde röra
vid dem.

Avskedet kändes svårt. Det var ju så gott som
hemmet, hon lämnade, här hade hon levat sina mesta och
bästa  dagar.

Ola Jute flydde henne de hundra riksdalerna och
bad Gud välsigna henne med hälsa och välgång. Neta
Gustava tog henne i famn gång på gång och kunde
inte få fram annat än "Anna, Anna!" Drängen och
den nya pigan och själve vaktepojken hade tårarna i
ögonen allehop.

På bänken borta vid dörren satt gamle Halling. Han
var så tyst i dag, då och då tryckte han knogen upp
imot ögonvrån liksom han ville klämt sönder
någonting, som han skämdes för att visa.

Nu reste han sig upp och grep dotterns hand.

— Adjö med dig, Anna! Du har alltid varit ett
snällt barn imot mig, men jag har varit en
struntafar imot dig. Men det får du förlåta mig, för det
är nu så, att det är så. Nu är det inte längre någon,
som obedd böter mina paltor. Men sörj inte för mig!
Vår Herre sörjer nog för gamle Hallingen, han har
sörjt för honom hittills, fast jag alltid har varit ett
svin. Men Halling blir jag och din far blir jag till
min sista pust. Kom ihåg det! Gud välsigne dig och
han vare med dig på alla dina vägar!

De följdes hand i hand ut på gården — det var
liksom förr i världen, när han ledde henne, lillan,
emellan  stugorna.

— Den i Hallingen, han profeterade som en karl,
tyckte Ola  Jute till Neta Gustava.

Anna måste trycka deras händer en gång till. Och
så upp i vagnen. Ola Jute själv knäppte fotsacken.
En herregårdsklatsch! Alla nickade och vinkade.
Vagnen rullade ut genom porten. Neta Gustava sprang

efter ut på vägen och vinkade  med  sitt  röd och  vita
huvudkläde.

*

Vid skeppsbron i Göteborg låg emigrantbåten Rollo
med ångan uppe för avresan. Skaror av utvandrare
trängdes på kajen. Folk ifrån alla Sveriges bygder
tycktes hava stämt möte här. Och barn från
syskonlandet på hin sidan Östersjön kommo, en väldig ström,
med sista tåget norrifrån. Finnarna i sina grova grå
vallmarskläder och med näverkonten på ryggen skilde
sig redan på avstånd skarpt ifrån svenskarna. Alla, så
svenskar som finnar, voro till största delen ungt folk
i sin fulla kraft. Men även några äldre hade sällat sig
till flocken. De ville väl ej sitta kvar i boet, när deras
framtidshopp flög ut. Mödrar stodo här med yngsta
barnet i famnen, under det de mera försigkomna höllo
sig fast i moderns kläder. De små svenskarna och
svenskorna skreko och jollrade nu för sista gången
på svensk jord. Var och en hade tagit med sig något
minne ifrån hemmet. Här gick en yngling med en
gammal enkelbössa under armen. Det var förvisso ett
arv efter en nära anförvant. Kan ske knöt sig vid
henne en hel släkthistoria ifrån den tid, då kulan ej
sökte blott skogens vilda djur utan hjärtat på Sveriges
ovän. Där stod en flicka med en spinnrock. Han kunde
aldrig varå värd en riksdalers penning, gammal och
smutsig och vind som han var. Men mormor och mor
hade trampat honom, och lyckan satt i detta
spinnrockshjulet, det hade modern sagt. Och alla dessa
målade kistor och skrin, med P. A. S. och A. P. D.

och rosor och årtal, gamla bekanta ifrån husförhören
och lekstugorna, som nu försvunno i Rollos djupa
innandöme, de gömde säkert mången kär sak, som i
det nya hemmet skulle vittna om det gamla.
Frimodighet och glatt hopp lyste ur allas ansikten. En och
annan av de gamla ruskade på huvudet, men ville ändå
inte för allt gott stanna kvar. Mången ville fly bort
ifrån allt, som här syntes honom lett och svårt, andra
tänkte utbyta sin lycka här imot en långt rikare där
borta. Stundom hördes glada utrop, och till och med
de gamla "tjo" och "hej" bröto sig fram igenom sorlet.
De kommo ifrån några friska viljor, som just hade
tagit den siste svenske supen här hemma. Men över
det hela vilade ett mäktigt stämmande allvar, alla
visste dock, att det steg, de nu togo, var avgörande
för deras  framtid.

De flesta glimmingeborna hade ej blivit färdiga att
följa med på denne båten; detta var också första
lägenheten efter flyttetiden. Två bekanta ansikten
syntes här dock, Olle Smeds och Sockertoppens pojkes.
Glimminge hade således mistat en av sina bäste
musikanter, och skarpskyttarnas trumma stod förstummad.

Rollos vissla ljöd, väldigt överröstande
människosorlet och hissverkens gnissel. Det blev rörelse bland
mängden, alla ville ombord.

Just nu svängde ett lätt åkdon fram ifrån Södra
Hamngatan och stannade vid hörnet av tullhuset. Olle
Smed och Sockertoppens pojke, som råkade till att
hålla sig på den kanten, kände igen både åkdonet och
de åkande och sprungo fram.


— Vi ha gått här och tittat efter dig, Anna. Båten
går snart, han skrek ända nu, sade Olle Smed.

Olle och Sockertoppens pojke höggo tag i Annas
skrin och knekade av med det upp på däck. Själv
skulle hon ta sina småsaker i vagnslådan och då
hittade hon där ett stort, stort kakeknyte. Det hade Neta
Gustava stoppat dit till matsäck åt Anna på
amerikaresan.                                                                     

Hans fick tag i en sjåare att se till hästen. Och så
skulle han följa Anna bort till landgången. Han gick
tyst ijämte henne. Han visste inte, vad han skulle säga,
och ändå hade han ju sparat så mycket, som han
tänkte anförtro   henne  före avskedet.

—  Det var en stor halare till båt, sade han slutligen.

—  Jaa, det är det, tyckte Anna med.

Så voro de ända framme vid landgången.

—  Du kommer allt igen ändå, Anna! sade Hans.

—  Det blir det, vi får se, mente Anna.

Nu ljöd skeppsklockan.

—  Skynda på hon,  om  hon vill med!  manade en
runnare, där stod.

—  Adjö   med   dig,   Hans!   Tack!  sade Anna och
räckte honom handen.

—  Adjö, Anna!   Lev väl!

Alla passagerare voro nu ombord. Landgångarna
drogos in. Jättefartyget började röra på sig.

Det hade i en hast blivit god plats på skeppsbron.
Blott runnare och sjåare samt några anhöriga och
vänner till  de bortresande voro kvar.

Hans stod ytterst på hamnkanten. Underliga känslor
och tankar ville arbeta sig fram i hans inre, men nu

undertrycktes alla av den enda tanken att söka upp
ett ansikte i den långa rad, som kantade fartygets
reling. Där var det äntligen. Där stod Anna,
mittemellan Olle Smed och Sockertoppens pojke. Hon
viftade med sin näsduk åt honom. Hans tog av sig
hatten gång på  gång.

Ångbåten gled ut på strömmen, farten ökades,
avståndet växte, ansiktena voro ej mer igenkännliga.
Men hundratals näsdukar och huvudbonader vinkade
ännu avsked till fädernestranden och vännerna där.

*

Ett par år gingo. Neta Gustava i Jutagård var nu
gift med Anders, och de hade redan ett par små
plantor på jorden. Hallings Anna sände hem ett brev allt
då och då till ungdomsväninnan. De voro av en annans
hand och innehöllo just inte allt, vad Anna skulle velat
ha sagt; men så mycket läto de dock veta, som att
hon hade det bra och trivdes gott där inne. Redan
det första året kunde hon skicka hem de hundra
riksdalerna, hon hade lånat av Ola Jute. Och i nästan
vartenda brev följde en liten summa till gamle Halling.
De pengarna skulle Neta Gustava ha om hand och
låta honom få litet i sänder, allteftersom han trängde
till hjälp.

En söndag, när folket kom ur kyrkan, hade de hem
ett nytt brev till Hustrun Neta Gustava Olsson,
Glimminge, Jutagård, Sweden. Neta Gustava satt just med
lilla Dina vid barmen. Men nu kom Dina fort i
vaggan   och  brevet   var   brutet   i   en   handvändning.   Hon

slavade och läste halvhögt och ju längre hon kom,
desto mildare blev hon. Och när det var slut, så steg
hon upp och svängde brevet i  taket.

— Den Annan, den Annan! Har hon inte skrivit
brevet själv, så när som utanskriften bara. Ja, hon
skriver, så jag har henne då rent levande framför mig.

Folket glömde mest att äta sin kyrkesmörgås av
förvåning och undran. Nu ville alla tvunget höra det.

Och  Neta  Gustava  läste  högt   och  tydligt:

Bracklin 2 i Fastan vangelumet hanlar om den
kananeiska qvinnan högmässan lus 7 ka fast vi e i
Amerika så vet vi ändå litet om Sweden.

Min kjära Neta Gustava Olsson ja fatade i dag
min pene för att låtta dig veta ricktitt hur vi har det
härinne i Amerika för nu har jag lärt mig att skriva
själ å där behöver ingen syrja för oss fast vi e så
långt borta i Amerika för jag är så väl tagen ut host
mitt härskap 15 gonger bättre än vad de veta om det
därhemma fast jag hade det bra host er men ella mins
la jag hur de haddet på hina ställena host de ricktie
bonnaknölarna där hemma för di ackta inte en
tjänsteflicka ant än gå som en drängdyngdansare hur e det
med Anna i lehuset å Sofia på höja slätt för di
dägerna töckte jag om och med dina små Barn skriv
snart till mig å tala om för meg allt va du vet du
som e mitt allt i alla ja har allt tänkt komma till
Sweden igenn men inte förn ja  kan komma som en
Människa och inte som en usslinge som ja va som du
vet för jag fick gå å bytta meg till brö för tack i min
barndom men nöden har ingen lag å nu kan ja jälpa

min gamle Far i  fattidom å bedrövelse hälsa honom
å lä honom höra brevet de kan du gärna å laa så han
får lite å ha på seg för de styvrarna som följa med
å nu har ja fått lära sy på maskin av frun å ja skal
snart skaffa mig maskin själ  med å ja kan tala om
för dig att ja har hatt med påfulafjär i å här slipper
vi  att  mjölka korna å maka  fähuset och lukta
nötatalle hele dan å hällsa Pexe dåger å Pexen de gamla
fät   å   varst   va   de om en snacka ella geck med en
haire  för  då glodde  alle  på meg å alle vore di för
rara åt mig tyckte di la men de e inte gott å ha stutar
å göra mä jag har tolv dollar i månen host mitt
harrskap   men   då   ska en va smart det e desamma som
qveck å om i kunnen läsa å förstå engelska så skulle
ja skriva för tabbel de e bor flor e golv bottel e flaska
vänbelopp e kovark å lätter de e brev å horrihopp de
e å skynna sig nu bryr ja mig inte om et länger men
när ja kommer hem  så ska jag ta  bycker med mig
och då ska I få se å ja kommer hem om ja får leva
å ha hallsan som ja har hatt hittills hur mår du själ
Neta Gustava Olsson å ja hadde inte gett mig å till
Amerikat om ja hadde hatt en fästeman som du hadde
ack ack om de vore kväll å alla granna haira stoe på
ett spjäll å jag ficke tänna å de ville bränna ack ack
om de vore da å alle granna hairar stoe i en ra å ja
ficke gå  fram å ta den ja ville ha ack ack så rolitt
de skulle va förstår du dig på galenskap Neta Gustava
Olsson   nu    får   jag avbryta de  rader  få  för denna
gången  för ja har nu inget nytt just att upprepa för
denna   gången   annat   än   ja   har hällsan å mår bra
å önskar eder  alla  hemmavarande  samma  goda gåva

som är den bäststa gåva som vår herre och frälsare
skänker oss på denna jämmerdal å plågoris du kan
gärna hällsa la fogden på Kalvås å skolemästaren för
han skriver så bra å skrev snart igen tecknat av mig till
dig Neta Gustava Olsson nu sätter ja min adräs agent
O. Smitt brodvä Newyork box 4227 nu ska du si noga
efter för det e så illa skrevet Nort Amerika.

P. S.

du behöver inte kosta frimärke på dina brev för
de gå säkrast fram om ja får lösa dem.

—  Skam till däga, det var hon opp i dagen! tyckte
Ola Jute.

—  Lars, skynda dig och tag hättan och spring bort
till skolehuset och säg till skolemästaren, att han
kommer hit, för här är kommet brev ifrån Amerikat, skall
du säga!

Befallningen kom ifrån Neta Gustava. Och
vaktepojken Lars fick brått åstad, med smörgåsen i näven,
för han hade fått kyrkesmörgås, han med, fast han
hade helgat vilodagen i fähuset i stället för i kyrkan.

Skollärare Chronschough, för han var nu välbeställd
skollärare i Glimminge, han kom, tvärt han blev budad.
Han kom dock inte ensam, ladufogden Svensson på
Kalvås var med.

—  Ödmjukaste   tjänare!   hälsade skollärare
Chronschough och gick  omkring  och  tackade  husets   folk
för sist. Jag hör, att här anlänt brev ifrån Amerika,
det skall bli ett särskilt nöje att taga del av det.

— Jo, här är det,  sade  Neta  Gustava  och räckte
honom brevet,  som  redan började se  litet mosigt   ut

av det myckna tummandet, för det hade gått ur hand
i hand till allehop där, och allehop hade fått
kyrkesmörgås.

Svensson gick omkring och tackade, han med och
sen satte han sig på bänken nere vid dörren.

—  Sitt inte där nere,  Svensson,  sitt  fram,  Hans!
manade Neta  Gustava.  Det var bra, du kom, här är
hälsningar till dig med i brevet.

Skollärare Chronschough trippade fram till bordet
och slog sig ner i karmastolen. Så bredde han ut brevet
framför sig och tog av sig glasögonen.

—  Vad  ser jag,  vad ser jag!  utropade  han.  Har
hon  skrivit själv!

Och så skulle han läsa brevet högt.

—  Sådan synd, att den flickan inte fått
skolundervisning. Hon tänker bra och skriver bra, men
interpunktionen är ju rakt åt fanders och stavningen sedan.
Hon stavar och med å, alla andra grova bockar att
förtiga. Och med å — det är minst sagt lättvindigt.
Och, det kommer utav ok, ty det ordet brukas för att
oka ihop tvenne ord eller satser.  Men för att skilja
det ifrån ok, som nyttjas på oxar, vilka just heta oxar,
emedan de nyttja ok, uttalar man det lätt och — och
— och — och skriver det med o-c-h. Dessutom hava
vi ett annat ock, som refererar sig till också och — —

— Läs mer!  avbröt  Svensson kort.

Skollärare Chronschough såg förvånad bort på
ladufogden. Men denne satt där så allvarsam och såg så
nyfiken ut på samma gång, så att skolläraren fann
för gott att uppskjuta förklaringen av ordet ock, som
refererar   sig till  också.

Men när han hade kommit  en  bit, så hängde han
upp sig igen.

— Tag med ja. Då skulle man ju ej kunna skilja
ja i till exempel »ja, Ja, det skall så ske" ifrån till
exempel  "jag skrattar".

Och   så   skrattade  skollärare  Chronschough  riktigt
gott.

— Läs! ljöd Hans Svenssons stämma, halvt
befallande.

— Ja, men min bäste Svensson, det behövs
pedagogik i livet. Pedagogiken är — — —

— Jag ger den onde det därna, jag har gått med
för att höra på brevet och inte på pedagogik, eller
vad det hette, för det begriper jag inte, sade
ladufogden och såg nästan mörk ut.

—  Det var just det, jag hade ärnat mig till att
förklara, tyckte skollärare Chronschough.

Så tänkte han då för sig själv, att det var ej värt
att kasta pärlor för svin, och läste vidare. Men när
han nu kom till engelskan, då blev han riktigt förtjust
och urladdade sig på en gång hela sitt engelska
ordförråd.

—  Yes yes, very well, very well, all right, all right!
Gamle Ola Jute tittade upp, han trodde nästan, att
skolemästaren var bliven galen, som lade i att ropa
gäss, gäss, för att inte tala om allt det andra galna,
som han inte begrep.

— Scharmangt! Hon kan engelska — det är vårt
moderna universalspråk.

Ola Jute gapade på skolemästaren.

— Kan ske någon annan skall  ta  brevet och läsa,

för eljes tar det visst aldrig slut, sade Hans Svensson
och reste på sig, för nu var han arg.                    

—   Nej,  för all del, bäste Svensson   Det, är som
angenämt, varar ju aldrig för länge,  sade skollärare
Chronschough milt.

Men för att göra ladufogden till viljes, ty skollärare
Chronschough var i själ och hjärta en beskedlig karl
och ville inte göra en mask förnär, så läste han den
återstående delen av brevet på sträck, likväl med ett
litet uppehåll, när han kom till stället, där det stod
talat om hans brevskrivning, där tog han sig friheten
att smila och göra ett par små belåtna nickningar.

—  Huru många penningar har hon sänt till fadern?
sporde han Neta Gustava.

—  Ja, säg det! sade Neta Gustava och räckte honom
en sedel.

—  Tio  dollars!  utropade skollärare Chronschough.
Det var inte småsmide, det. Det gör i kronor och ören
— ja, låt mig se, nu kan jag inte säga det på öret,
men jag skall se efter i min gamle vän Zweigbergk,
när jag kommer hem. Och penningar är det, så mycket
är   säkert,  ty  den  amerikanska  dollarn gäller mellan
tre och fyra riksdaler.

—  Då skulle det bli över tretti riksdaler, sade Ola
Jute. Det var skam till däga!   Det gör ju en hel
pigelön här.

—  Aldrig   kunde   väl   någon   tro,   att den  flickan
skulle   slå   sig   så   förträffligt   fram,  sade skollärare
Chronschough.   Hon   har   just ingenting utmärkt att
brås på. Den gamle båtsmannen Halling — — —

—  Gör ingen   förnär, avbröt   Hans  Svensson.


Skolläraren såg bort på ladufogden. Men nu tyckte
han, att Svensson var nästan brutal, för att inte rentav
säga oförskämd. Och därför så reste han sig och
sträckte upp sig till sin  fulla längd.

— Jo, det  tror  jag,  att   vi   kunna komma  överens
om  alla,  att  båtsman  Halling är  ett  stort  svin,   sade
han med eftertryck.

— Ja, det är la inte så fritt, mente gamle Ola Jute
med.

Och de andra hjonen i stugan nickade bifall.

Ladufogden tittade ner i golvet och teg.

När en talar om trollen, så har en dem i förstun.
I  detsamma   öppnades   dörren,   och   gubben   Halling
steg in.

—  God dag här inne! hälsade han. Tack för sist!
Jag bryr mig inte om att handfly er.

Han var sig lik, Hallingen, ruggig som alltid, men
ögonen spelade lika fritt i skallen, och åren tycktes
inte rå på honom.

—  Jag hörde av kyrkefolk, att här skulle ha
kommit amerikabrev, då kan  ske  en får höra någonting
ifrån dägan.

—  Jo jo män! Och I fån en styver med, sen
amerikasedeln väl blir växlad i staden, sade Neta Gustava.

— Sitt ner, Halling! bad Ola Jute.

— Det är en förträfflig flicka, båtsman Halling har,
sade skollärare Chronschough.

— Ja, gudskelov,   men   så har hon också folk att
brås på, tyckte Halling på sitt vis, i det han plirade
med ögonen och lade huvudet på  sned.

—  Hon  hade en  bra mor.  Det var bära synd att
hon skulle dö så tidigt, sade gamle Ola Jute.

—  Ja, och far hennes har heller aldrig varit
bortkommen, om han inte har haft det så fräckt för resten,
tyckte båtsmannen och grinade.

Nu fick brevet läsas upp för tredje gången. Alla
hörde på lika andäktigt, och husets hjon läste
halvhögt med, för de började nästan kunna det utantill.

Gamle Halling satt där med armbågarna mot knäna
och hakan mot de hopknäppta händerna och lyssnade
med rörelse till den rara dotterns brev. När uppläsaren
kom till stället, där det talades om penningarna och
deras handhavande, då grinade båtsmannen allt litet
illa, det var harmeligt — men han kunde ändå inte
neka till, att Anna tänkte både rätt och väl.

—  Underligt är, att hon får gå fri där inne, tyckte
Neta Gustava,  sen brevläsningen var slutad. Duktiga
dager pläga stryka åt som smör och bröd i skräddare.

—  Hon får la ingen god nog, sade båtsmannen och
drog ut mungiporna.

—  När allt kommer omkring, så har hon kan ske
en här, närmare än vi tro, mente Neta Gustava och
så liksom happade hon till att titta bort på ladufogden
Svensson.

Hans blev så varm, så han var nästan rädd, att det
syntes, och därför så böjde han sig fram och fick upp
näsduken och snöt sig.

Ingen hade ett ord att säga till bestyrkande av Neta
Gustavas kan ske. Och så tyckte hon:

— Ja, nu får skolemästaren skriva ett brev åt mig
till Anna igen.

— Med största nöje, sade skollärare Chronschough
och bugade sig.

Anders, Neta Gustavas man, började harska sig och
så spottade han ett par gånger och torkade sig om
munnen med skjortärmen.

—  Det  är  dåligt  att   inte  ha   fått  lära   sig  skriva,
sade han sävligt.

—  Å, en kommer  lika långt ändå. Jag har aldrig
kunnat rita mitt namn  en gång och likaväl har jag
stått   mig  gott i all   min   tid,   mente   Ola Jute i sin
gamla tro.

—  Ja, men jag vet, att en kommer långt med att
kunna  skriva ock, sade skollärare  Chronschough och
gnuggade händerna  självbelåtet.

Det kunde då ingen motsäga.

—  Var det meningen, att vi skulle ta itu med
skrivningen genast? sporde han sen.

—  Så gott är det, tyckte Neta Gustava. Anders, tag
och lås upp birån och fäll ner klaffen, så får
skolemästaren sitta där.

Anders tog nyckeln i spegellådan och fick ner
biråsklaffen. Så letade han i reverslådan och hittade
slutligen en bit halmpapper, som var brungult av ålder.
Den lade han fram.

Skollärare Chronschough intog sin plats och drog
upp sin blyerts, ty han höll på blyertskladdar.

— Nå, vad skola vi nu skriva? sporde han och satte
pennan mot näsan.

— Skriv!   I min korthet sänder jag dig här några
slarviga men välmenta rader för att låta dig veta, att

vi allesamman gudi lov ha hälsan och önska dig samma
goda gåva,  sade Neta  Gustava med andakt.

—  Ja, det är visserligen sant, sade skollärare
Chronschough och vred på sig och log. Men vi få väl först
sätta en överskrift.

—  Skriv då!   "Min kära Anna Halling!" bad Neta
Gustava.

—  Visserligen,   visserligen!   Men   så   står det ju i
nästan alla brev, sade skollärare Chronschough — han
hatade allt  vulgärt.

—  Ja,   då   skall   det   la stå här med, tyckte Neta
Gustava.

—  Nej, sade skolläraren, förvisso blir det bäst att
göra nu  som  förr.  Mor Neta Gustava får i korthet
säga allt, vad hon vill ha omtalat, så utlägger jag det
sedan, så det skall duga. Var viss på det! sade
skollärare Chronschough.

—  Ja, det blir bäst, det, tyckte Neta Gustava med.
Skriv då först det där om hälsan och så, att grödan
ser ut att bli grann i år och så, att vi ha lagt på två
kvigekalvar  i  sommar  och så,  att  Anna på  Lehuset
och Sofia på Högaslätt ha hälsan och må bra och att
Sofia skall ha Bobergshairen. Så att mina små barn
ha hälsan  och må bra och att jag snart skall vänja
lilla Dina av med datten och så, att Pekse däger gå
där än och titta och att Peksen har fått plikta fem
riksdaler,  för han var fuller på Falkenbergs gata. Så
att Nilla i  Boarp har  slagit  upp med sin haire och
att han gett sig ut på sjön,  den stollen, och att här
var eld i sotet den samma dagen, som bina svärmade,
och så att hon skall komma snart hem  igen,  för här

är bestämt någon haire, som går och väntar på henne.
Och det var piramän sant! Så skall skolemästaren tala
om, att patronens måg håller rent på att göra patronen
utfattig och att mamsell Malla eller frun, som det nu
är, kan veta, är allt annat än lycklig.

Ladufogden Hans Svensson fick härvid ett dystert
uttryck i sitt ansikte, men det var ingen som gav akt
därpå.

—  Var det slut nu? sporde skollärare Chronschough,
när Neta Gustava tystnade.

—  Nej bevars, tyckte Neta Gustava. Skriv, att jag
har haft uppe väv i sommar och att det var fem och
sexti alnar lärft och ett klädningstyg till mig med
pärleblått viktoriegarn till väft  och röd bomullsvarp. Och
hälsa henne så riktigt på skarpen ifrån mig och ifrån
oss allehop, så är det bra!

—  Och säg henne,   att tack skall hon ha,  för  att
hon inte glömmer sin gamle far!  Amen, sade båtsman
Halling.

—  Det var  sant!  ropte  Neta  Gustava.  Glöm  inte
att tala om för henne, att gamle Kise Måns låg och
dödde vårfrudagsafton.

— Nej, inte kan man skriva till henne långt inne
i Amerika om en gammal katt, som dött, mente
skollärare Chronschough.

— Jo, det skall stå där, för den katten var hennes
liv och aldrig glömde hon honom, när hon  var ute
och mjölkade i  fähuset, sade Neta  Gustava bestämt.

Och så var förste kladden färdig.  Skolläraren vek
ihop papperet och lade in det i sin plånbok.

Hans Svensson satt där och skruvade på sig.  Han

skulle allt bra gärna velat skicka en hälsning till Anna,
men då skulle skolemästaren skriva den, och det var
han lika nöjd  om.

Nu bars där in kaffe, och brännvinsflaskan kom
fram, och de främmande fägnades riktigt efter
ordning, innan de fingo gå.

På måndagseftermiddagen var skollärare
Chronschough tillbaka i Jutagård med brevet färdigt till
Anna i Amerika. Han läste upp det för Neta Gustava

"Glimminge Jutagård d. 3/7  18**

Min bästa väninna!

För ditt egenhändiga, lika mycket kärkomna som
utmärkta meddelande, vilket jag i brevs form förliden
gårdag, d. v. s. den 2:dre innevarande, till min stora
förnöjelse, hade den glädjen att emottaga, vill jag
härmed på det intimaste hembära dig min vördsamma
tacksägelse."

—  Detta har jag tagit  mig  frihelen  alt bifoga på
eget bevåg,   sade  skollärare   Chronschough  och strök
sig om hakan.

—  Ja, det var la fint till gagns, för jag, mitt nöt,
förstod inte allt. — Det glömde jag rent av, att tacka,
sade Neta Gustava.

Skolläraren   läste  vidare:

"Jag ilar till besvarande därav. Vad hälsan,
människornas dyrbaraste skatt, beträffar, så befinna vi
oss alla härhemmahörande i det allra avundsvärdaste
tillstånd och må som pärlor i guld eller som blomman
i ett ägg, såsom folket älskar att uttrycka sig. Årets

växande gröda  svajar som  ett gungande hav på våra
fält och tegar och lovar en gyllene  skörd, en skörd,
som är guld värd. För att ej lämna småsaker åt
glömskan och föraktets tystnad, som ju dock för personer,
vilka leva vitt skilda från det älskade  fäderneslandet,
äro mäktiga att  framkalla ett stort intresse, vill jag,
ehuru blott i förbigående, berätta för dig, att vi pålagt
tvenne vackra kalvar av det feminina slaget, vilka där
de lustigt hoppa i täppan lova att bliva tvenne ståtliga
mjölkekor.   En   annan   sak   av   mera   allmänt  intresse
är den,  att  de   ungmör,  om  vilkas  öden,   du behagar
vilja göra dig underkunnig, nämligen Anna Nilsson i
Ledhuset  och   Sophie  Larsson  på   Högaslätt,  befinna
sig i en högstönsklig välmåga och att av dem den
sistnämnda,   nämligen   Sophie  Larsson  på  Högaslätt,  är
destinerad  till   Petter  Carlsson  i   Boberg.   Mina   små
plantor äro såsom  rosor i  en blomstersäng så  fagra
och friska och kvittra såsom  fåglar på sin kvist och
min späda dotter Dina är så belevad och
försigkommen, att hon snart ej längre behöver ligga sin hulda
moder till last. Pixsjö tärnor hava ännu, försåvitt mig
är   bekant,   ej   hugnats  av någon kurtisör,  som   vid
deras fot nedlagt sitt brinnande hjärta,  utan vandra
de ännu alltjämt på enslig stråt och blicka  trånande
mot   framtidens   outrannsakliga horisont.   Vad  deras
fader, Christen Persson i Pixsjö beträffar, så har han
varit   ute   för   ett putslustigt   äventyr eller  måhända
snarare för ett sorglustigt missöde, ity att han alltför
innerligt dyrkat  guden   Bacchus,   och  tömt  den  med
svenska     bondenektaren   bräddade   pokalen   till   sista
droppan, varföre han blev ställd inför Pontius Pilatus

i Falkenberg och näpstes och släpptes med 5 kronors
böter, allt för sin glädjerika stämning. Ett äktenskap,
som gick i kvav uppå tidens ocean och på dess
brusande bölja,  var Nilla Petterssons i Boarp. Hon gav
sin  hjärtanskär   en  korg,  så  att han  fick  sorg. Och
nu svävar den rustibussen och vildhjärnan, Sven
Jönsson på Lyngen, omkring på det ödsliga hav, han far
vida som jagande falk.  Nyligen hava vi själva varit
vittne till ett hotande förebud till en stor olycka.
Samma dag och dato, på vilken våra bin svärmade, utbröt
en väldig soteld härstädes, som  hotade att lägga alla
åbyggnaderna i aska; men genom väl applicerad
rådighet och  kloka anordningar vid släckningsarbetet
lyckades man att kväva den överhängande faran redan
i dess linda och bliva herre över elementet. Du skulle
bereda oss  en outsäglig fröjd,  om  du, ju förr desto
hellre, gjorde allvar av din påtänkta plan att återvända
hit till fosterjorden, till hembygdens skogar och dalar,
varest   förvisso   någon   varmhjärtad   ungersven   vid
månens förtrollande glans sjunger sin längtans
klagosång efter dig i den stilla nattens högtidliga timma.
Skollärare  John Chronschough bringar dig sin
vördsamma och livliga hälsning. Patron Bovén på Kalvås
(Rike   Patronen!!) har   fått   börja  ett kretslopp, en
björndans    emellan   debitorer   och   creditorer,
alldenstund  hans  måg,  välborne  majoren,  sätter  sin
svärfaders guld i en svindlande rörelse och hotar honom
med ruin. Den  unga   fru majorskan  f. d. demoiselle
Malvina Bovén uppenbarar sig så tårfylld och
miserabel som en nattens  dystra skugga. Vidare vill jag
göra dig underkunnig om,  att jag innevarande

sommar uppsatt och fullbordat en väv om cirka 65 alnar
lärft  och  vidare  att  jag  vävit   för   egen   räkning  ett
smakfullt klädningstyg  med pärlblått victoriegarn till
inslag och rött bomullsgarn till ränning. En hel
ångbåtslast  av  tusen   sinom   tusen hälsningar  ifrån  mig
och de mina, och ifrån alla andra vänner och väninnor
i orten kan  jag hälsa  dig.  Särskilt beder din gamle
fader, båtsman   Halling, om sin utomordentliga
hälsning,   till   följe  av  din  stora  liberalitet  emot  honom.
Och härmed skriver jag all right.

Tuus

Neta Gustava Ohlsson."

—  Nåå?! sade skollärare Chronschough.

—  Joo, sade Neta  Gustava,  det var allt rejält
utremitterat,  fast  det därna till sist var stört omöjligt
för mig att begripa.

—  Ah!  utbrast   skollärare   Chronschough.   Det  var
tuus. Jag tyckte, att vi borde ge henne litet latin till
vederlag för all hennes engelska. För resten betyder
det din, och jag har sett mången lärd man begagna
sig av det ordet. Det säger så mycket det enda lilla
ordet.

—  Ja, det kan så vara, sade Neta Gustava. Men,
tyckte hon, skolemästaren hade ändå glömt ute Kise
Måns, honom har jag suttit och väntat på att få höra
talas om hela tiden,  för han  skall med in i brevet.
Och inte hörde jag av någon hälsning ifrån Hans på
herregården  heller.

Skollärare Chronschough blev något lång i synen.
Han   hade väntat sig odelat bifall. Han hade remitterat

ut nog strunt ändå, tyckte han. Nu ryckte han upp
bläckhorn och penna ur rockfickan och sade med halvt
förtretad ton:

— Så får jag val sätta dit den välsignade katten
då. Men vad ladufogden beträffar, så har jag hälsat
nog ifrån honom, då jag hälsade ifrån alla andra
vänner i orten.

Och så skrev han:

"Den gamle katten, som bar namnet Kise Måns,
utandades sin sista suck aftonen före Mariæ
bebådelsedag. Jag skriver detta, emedan jag vet, att du höll av
honom såsom din  favoritkatt."

D.S.

Nu fick Neta Gustava vara nöjd. Och så var brevet
färdigt att avsändas till Amerika. Och den som hade
skrivit det, han fick tack och tack och tusen tacker
och tack därtill  och ett gott meraftonsmål på  köpet.

*

På över ett halvt års tid hade ingenting hörts av
ifrån Hallings Anna där inne i Amerika. Neta Gustava
var både orolig och ond, hon kunde aldrig på jorden
begripa, vad som gick åt dägan, som inte skrev. Gamle
Halling talade vid i Jutagård varenda söndag och
skulle lyss efter, om det inte var kommet något brev;
men på sista tiden gläntade han bara på stugedörren
och tittade på folket. Så riste han på huvudet och gick
igen. Även skollärare Chronschough och ladufogden
på  Kalvås  gjorde  en   fråga  åt   samma  håll   ibland.

Så kom pingstaftonen. Neta Gustava stod ute i
köket och rensade grynen till högtidsgröten och hade
lilla Dina framför sig på bordet. Pigan höll på med
att blankskura det stora djupa tennfatet, för i det
skulle gröten bäras fram var högtidskväll, så ville
gamle Ola Jute ha det, och så blev det då med.

Det lät, som om ett åkdon hade vänt fram på
gården. Jo, nu hördes tydligt främmande röster, och en
häst frustade ute vid   förstubron.

— Titta efter dägungen! sade Neta Gustava till
pigan och satte grynaskålen ifrån sig.

I detsamma hon öppnade dörren mellan köket och
stugan, slogs den motsatta dörren till förstugan upp,
och en fin mamsell i hatt och kappa och parasoll
visade sig på tröskeln.

—  Nej, du store Petter Elias! ropte Neta Gustava
och slog ihop händerna  av  förvåning.

—  God dag, Neta Gustava! hälsade den främmande,
kastade parasollen på bänken och gick fram imot
köksdörren.

—  Nej,   men   herregud,   skall jag tro mina ögon!
sade Neta Gustava och kom den främmande till mötes
med utsträckta armar.

De skakade varandras händer och snurrade omkring
ett par varv. Neta Gustava vände på mamsellen och
synade henne från alla  sidor.

—  Är det du, Anna, eller är det inte du?
— Jo, visst är det jag.

Och Neta  Gustava   fick  Anna   i   famn  och  kysste
henne och tryckte henne till sitt bröst, så det frasade
efter det.

—  Vill du nu ta imot mig och låta mig varå i er
lille kammare? sade Anna, när Neta Gustava äntligen
släppte henne lös.

—  Ja ja män,  ja ja män! sade Neta Gustava och
sprang fram och slog upp kammarsdörren på vid gavel

Så fick Anna in sina saker. Det gamla blå skrinet
var med hem igen, men det var inte allt; hon hade
två stora granna kappsäckar dessutom och en
symaskin med.

Både skjutskarlen och Anna fingo något gott i sig.
Och husets folk kom till, och gamle Hallingen blev
efterskickad, och det blev en högtidsafton utan like.
De suto uppe till långt in på natten, själve Ola Jute
glömde bort liggetiden, och de bara frågade och hörde
på den Annan. Och hon fick göra reda för allt, allt,
ifrån hur många skorpor de fingo till kaffet ända till
vad kungen hette där inne i stora Amerikat, och så
allt, allt, vad hon själv hade gjort och sagt och tänkt,
alltsen hon for hemifrån.

Och från stuga till stuga spred sig ryktet som en
löpeld, att Hallings däga var hemkommen från
Amerika som en riktigt fin mamsell, med tyg och pengar
i stora buntar. Ja, det fanns till och med de, som
kunde säga på skillingen, hur många hon hade hem,
fast hon själv inte hade nämnt ett ord därom för någon
själ — och symaskinen hade de också reda på.

Pingstdagen om morgonen var jutagårdsfolket
knappt i kläderna, innan skollärare Chronschough
kom och hälsade på. Han var så glänsande i dag,
skollärare Chronschough; halskappan glänste, de svarta
klädeskläderna glänste, stövlarna glänste, den nye

spånhatten glänste, spanska röret glänste, mustascherna
glänste, ögonen, ansiktet glänste, ja hele karlen glänste
som en   nylackerad berlinare.

Han   bockade   och  skrapade  med   foten  för  husets
hjon. Och så gick han rakt fram till Anna.

—  Ödmjukaste tjänare,  mamsell  Halling!
Välkommen åter till  fosterlandet och vännerna!

—  Tack,  herr   Chronschough!  sade Anna och gav
honom handen. Och särskilt tack för de rara breven!
De ha varit så utmärkta så.

Skollärare Chronschough glänste härvid än klarare,
ögonen blevo två trådsmala solglänsande strimmor,
underläppen drog sig inåt, munvinklarna flögo uppåt
— bakåt,  näsvingarna  slogo  utåt.

—  Jag ber, jag ber tusen gånger, tusen, sade han
och förde handen till hjärtat.

Han slog sig ner på en stol bredvid Anna.
Samtalet kom genast i en sjungande fart. Allt gick löst
på Amerika — naturligtvis. För varje mening, Anna
framsade, hade skollärare Chronschough ett
bestyrkande yes, ett very well, ett all right. Ibland kunde
han inte neka sig nöjet att snegla bort på
bondbassarna — Ola Jute, Anders och drängen — och se, vad
verkan dessa orden gjorde på dem. De sågo så
fundersamma ut. Den onde i den skolemästaren, som kunde
amerikanska med!

Spik you english?   frågade Anna glad.

—  Ursäkta,   ursäkta!   stammade   skollärare
Chronschough och såg brydd ut.

— Talar ni engelska? sade Anna och log.

— Yes, yes, very well, very well, all right, all right!

brusade det från skollärarens läppar med en fart, som
om det hade gällt att rädda livet.

— Kors, vi ha ju ända glömt kyrketiden! utropade
Neta Gustava. Det minns jag inte, när det hände. Men
det finaste folket kommer alltid sist, mente hon och
tittade skälmaktigt på Anna och skolemästaren.

Anna fick fort hatten med påfågelfjädern på
huvudet och tittade efter i spegeln, om han kom rätt.
Skollärare Chronschough stod ijämte och såg på. Så
skulle hon ha på sommarkappan. Skollärare
Chronschough hjälpte till. Parasollen — skollärare
Chronschough överlämnade den med en bugning åt dess
hulda ägarinna.

Följet satte sig i rörelse.

Skollärare Chronschough höll sig troget vid Annas
sida och närde samtalet med ständigt nya frågor och
ständigt återkommande yes, very well, all right.

Orgeln brusade, och psalmsången ljöd full och klar
i den gamla kyrkan. Hallings Anna följde Neta
Gustava fram till Jutagårds fruntimmersbänk. Hon
satt länge med ansiktet i händerna. Tre hela år hade
gått, sen hon sist böjde sig ner på denna samma plats.
Då bad hon om Guds välsignelse på färden och i det
främmande landet. Gud hade hört hennes bön. Och
nu tackade och lovade hon honom i sitt hjärta.

När hon äntligen lyfte upp huvudet, hade alla sina
ögon fästade på henne. Hon kände sig så beklämd.
Så hade alla sett på henne en gång förr. Minnet av
husförhöret i Jutagård grep henne. Det var, som om
hon inte heller nu skulle töras se dessa människor i
ansiktet.    Och    likväl   —.    Hon   vände  sig till  Neta

Gustava, den kära barndomsväninnan. Och de ögon
hon då mötte, de voro så trygga och milda, så den
kväljande oron  smalt bort  som  snö  för solvärmen.

Efter   predikan  skulle  barnen  läsa  på gången.   Då
prästen började att dela ut sina frågor bland de unga,
ville  det  plågsamma   barndomsminnet   på   nytt   vakna
till liv hos Anna. Men kärare hågkomster togo ut sin
rätt. Hon tänkte på den stund, då hon själv stod här
och i menlös tro gav Herran Gud sitt löfte. Då hade
prästen inte sett till hennes fattigdom och ringhet, då
hade han inte straffat henne för faderns synd.
Framför de rikes barn hade han hedrat henne.

Den heliga akten var slutad. Folket började trängas
vid utgången. Neta Gustava och flera morer med
henne hade längesen givit sig åstad för att ha kaffet
i ordning, när de andra kommo hem.

Ute på kyrkegården samlade sig folket i smärre
hopar. Glimmingeborna hade alltid mångt och mycket
att snacka med varandra om på söndagen, men i dag
voro alla upptagna av ett och samma ämne, Hallings
Annas hemkomst ifrån Amerika.

—  Titta, där är hon! Titta sicken mamsell! viskades
där på alla håll,  när Anna trädde ut genom
kyrkedörren.

—  Undra, om hon är bliven högfärdig? tyckte en.

—  Det kan en la se  — så  fin! tyckte en  annan,
som stod ijämte undraren.

Men Anna nickade så gott åt alla.

Hon fick gå några steg, oantastad. Men så var där
en som högg tag i henne. Det var Sofia på Högaslätt.
Och nu skrockade sig alla omkring. Det blev en
handskakning,   med   åtföljande   "god dag" och "tack för
sist" och "välkommen hem" och "tack för det", som
aldrig ville ta någon ända. Och så haglade frågor över
Anna.  Var  och  en  ville höra något  nytt ifrån sina
där inne i Amerika.  Och när Anna så talte om, att
glimmingeborna dar inne voro kringspridda på alla
håll och kanter och att de hade kan ske sina
hundratals mil emellan varandra och att de inte en gång visste
om varandra, då var det mer än ett ansikte, som blev
bra mycket längre än vanligt. De siste, som hon hade
hört något ifrån, det var Olle Smed och Johan
Sockertopp, de hade gett sig bort till järnbanan, för där var
den bästa förtjänsten. Och Olle hade skrivit till henne
och talat om, "att de sleto som oxar och tjänade glupskt
med monni och levde som herrar för resten".

Skollärare Chronschough sökte förgäves armbåga
sig fram till Anna. Han hade funderat ut några
särdeles pikanta amerikafrågor, medan han satt i kyrkan
och hörde på konfirmanderna, hans f. d. kära disciplar.

Men se, där ha vi ladufogden Hans Svensson på
Kalvås. Hans hade lagt sig till ett stort amerikanskt
hakskägg, så Anna höll knappt på att känna igen
honom.

—  God dag, Anna!   Välkommen hem!

—  Hans!   Tack för det och tack för sist!

Anna fattade hans hand och gjorde min av att vilja
gå. Folket trädde till sides. Hans följde henne.

Skollärare   Chronschough   flåsade av ansträngning,
när han nu äntligen hade lyckats hinna upp Anna och
hennes  följesven.

— Det var en gruvlig konversation, mamsell
Halling rycktes in i, sade skollärare Chronschough och
snurrade sitt spanska rör mellan fingrarna så, som han
sett  Göteborgs herrar  bokhållare  göra.

Spanska röret föll i backen. Skollärare Chronschough
böjde sig ner och tog upp det.

—  Mamsell  Halling!   Hur är det — ha  de
tuppfäktningar inne i Amerika?  Den anglosachsiska rasen
har alltid älskat —

—  Skolemästaren,   mäster!   hördes   en   röst  bakom
dem.

Skollärare Chronschough kände sig obehagligt störd,
han kom av sig mitt i meningen. Men han gjorde ingen
min av att vilja lyssna till den ropandes röst, utan
återtog:

—  Jag ville säga, den anglosachsiska — — —

—  Mäster!  skreks  där nu  rakt i   örat på honom,
och gamle Fläbben i   Boarp ryckte honom i rocken.
Jag har litet skrivning igen till mäster.

Skollärare Chronschough önskade inom sig själv
både gamle Fläbben och hans skrivning ända dit, där
— men det gick för ingen del an att stöta sig med
den rike Petter Larsson i Boarp, för så hette Fläbben
i skrift och när det eljes skulle vara fint. Och så
måste skollärare Chronschough lämna vad den
anglosachsiska rasen alltid har älskat och lita åt med att
se ladufogden vandra bort med Anna, och detta för
att i stället lyssna till Petter Larssons utläggningar
av gången i en process om råsträngen i Boarps
torvmosse. Skolläraren vred sig som en mask — ack, han
kände ju den där gången lika väl som lillkatekesen, han

hade själv skrivit i saken både till häradsrätt och
hovrätt. Nu var det meningen att brasa av ända till kungs.

Hans och Anna gingo sakta vägen framåt.

—  Du kom hem  ändå, Anna,  sade  Hans efter en
stund.

—  Ja, jag fick en sådan lust att se, hur I togen er
ut hemma i Sweden nuförtiden.

Här var en stig, som ledde bort igenom gärdena.
En kunde gott komma fram till Jutagård på den med,
fast nog blev han alltid några hundra alnar längre
än stora allfaravägen. Men likafullt togo Hans och
Anna av och följde stigen. Det var så grönt och grant
bort igenom gärdena — och det var inte heller så
mycket kyrkefolk på den vägen.

—  Anna, sade Hans och tog upp ett strå, som han
nappade sönder bit  för bit. Har du inte skaffat dig
någon fästeman där inne, där du har varit?

—  Stolle!  Då hade jag la inte gett mig ifrån honom.
— Men har du  någonsin hört så galet! Där inne i
Amerika känner jag däger, som friade själva.

—  Ja,   det   tycker   jag, de kunde göra här också,
mente Hans.

—  Jo, pyttsan!   Jag kan justament undra, vad du,
Hans,   skulle   säga,   om jag toge och  friade till dig!
tyckte Anna och skrattade.

—  Ja — kan du la begripa. Men vad skulle du säga,
om jag sträckte upp mig och friade till dig? sade Hans
och stannade,  men  han   torde knappt se på Anna.

Anna spratt till och blev röd, men  så log hon.

—  Jo, jag tackar, jag, sade hon och neg. Men nog

var du en riktig Hansajöns, som kunde låta mig fara
till Amerika.

—  Anna! sade Hans. Tala aldrig om det!  Då trodde
jag mig inte  till  det.

De hade satt sig vid varandras sida i det gröna gräset
invid stigen.

—  Varför trodde du dig inte till det då, min
Hansahans? sade Anna milt och klappade honom på kinden.

—  Nej — jo, jag får la säga dig det, så dumt det
än är, för jag vill ingenting gå och bära på, som du
inte vet. Nog tyckte jag om dig alltid, Anna, men —
jag kunde inte — det var  så konstigt  med mamsell
— det var gammalt — jag blev så konstig — hon var
så konstig — det var vid det där — då vid dansen
framme på herregården, samme dag som trolovningen
firades där — ja.

När Hans nämnde mamsellen, drog en lätt skugga
över Annas ansikte. Nu log hon igen.

—  Usch, en sådan Hans!  Tycka om en fin mamsell
och en trolovad mamsell på köpet!   Du gör la aldrig
så mer, min Hans? sade hon och ryckte honom i det
amerikanska skägget.

—  Ja, visst var jag dum, sade Hans halvt för sig
själv. Dum var jag och jag visste, jag var dum, och
en stackare var  jag med. — Men  nu tala vi  aldrig
om det,mer. Det ta vi varandra i hand på!
 De gåvo varandra ett handslag,  så att det kändes
ända i hjärterötterna.

— Tack, Hans, för du var uppriktig imot mig, sade
Anna.  Jag ante nog, hur det var.   Och nu skall  jag
vara lika så uppriktig mot dig. För jag vill bara säga

dig, att jag har tyckt om dig så länge och att jag
ingen annan ville haft, om jag inte hade fått dig. Och
jag ville bara pröva dig, när jag reste till Amerika.
Och hade du gift dig, medan jag var borta, så hade
jag aldrig kommit till Sweden igen. Fast du kan allt
lita på, att jag hade friare där inne, det var ingen
frågan om det — men min Hans!

Hon slog sina armar om hans hals och kysste honom.

—  Ack, herregud, vad jag är glad!

Hans ville säga någonting, han med, men det blev
bara:

—  Anna!

De suto nu här länge och gåvo varandra
förtroenden på förtroenden, hur de hade längtat efter
varandra och hur de hade plågat sig själva med att tiga
och att vara skilda. Och de glömde både Jutagård och
Neta Gustavas kaffe, som väntade på dem.

Men nu flögo de bägge upp vid ett:

— Jaså  här!

Skollärare Chronschough kom travande hitåt från
jutagårdshållet, med andan i halsen och drypande av
svett.

—  Jag trodde rentav, att jorden — asche — jorden
hade — asche — uppslukat — — —

Ladufogden Hans Svensson bjöd Anna Halling
armen, som fint folk brukar, då de äro i fäste.

—  Ah! utropade  skollärare Chronschough och höll
rakt på att sätta sig i de svarta klädeskläderna.

Men han hade ju aldrig yppat sina tankar, vad han
då än hade tänkt — och därför så kunde han, utan
att kompromettera  sig, utbrista:


— Yes, yes, very well, very well, all right, all right!
— Gratulerar!

När de nu kommo fram till Jutagård, så blev där
ett liv.

Folket var ute på gården. Gamle Halling var där
med. Han klippte med ögonen mot Ola Jute, och Ola
Jute klippte igen. Men Neta Gustava, hon kunde inte
hålla sig. Vad klockan var slagen, det såg hon tvärt.
Neta Gustava var så uppspelt så. Hon lyfte Anna och
tog Hans i famn.

- Trodde jag inte alltid, att det skulle gå på det
viset!

</chapter>



<chapter name="Smålandsknekten">
<h1>SMÅLANDSKNEKTEN</h1>



<tab> <sp>PERSONERNA</sp>.

NISSE i Stångaryd.

INGA, hans dotter.

NÄMNDEMANNEN.

ANNA BRITTA, hans hustru.

LASSE, deras son.

HURTIG, knekt på roten.

FANJUNKAREN.

RASK, korpral med avsked.

SPEL-OLLE.

KNALLARE-HÅKAN.

KLOCKAREN.

LÄNSMANNEN.

FJÄRDINGSMANNEN.

STINA PÅ HÄGNET.

STINAS POJKAR.

BONDFOLK, KNEKTAR.

I Västbo härad i Småland 1848.
<chapter name="Första akten">
<h1>FÖRSTA AKTEN.</h1>

Gårdsplanen i Stångaryd. Till höger en gammal ryggåsstuga,
med förstukvist, ett större fönster på taket och ett mindre på
sidan under takbandet. Några bikupor intill väggen; ett grovt
stängsel kring bihagen. Mitt på gården en lind. Framför linden
bänkar i fyrkant kring ett bord, vars skiva utgöres av en
kvarnsten. Till vänster gaveln av en nytimrad byggning, med
blåkarmade  fönsterlufter. I fonden björkskog.


KNALLARE-HÅKAN

med påsen på axeln, kommer ut ur stugan, stannar och ser sig
omkring. Till Nisse, som följer efter honom.

Jaha, när det vill sig, så vill det sig. I har blivit
mäktiger, I Nisse!

NISSE.

Ja, det har jag la mig själv att tacka för.

HÅKAN.

Å, I har la så fasen heller. Jag minns la, jag. Hit
kom I som en fattiger dräng och gården fick I med
eran kvinna.

NISSE.

Tösen tjänte jag ärligt för i tio år och gården har
jag själv gjort till vad han är. Och sen så tycker jag
det, att en pojke med ett par blaggarnsbyxor kan
vara lika god som en tös med tiotusen daler.

HÅKAN.

Å fasen! Det har I la bara till ett ordstäv.

NISSE.

Ordstäv! Vad jag tycker, det tycker jag. Rätt är
rätt.

HÅKAN.

Ja, det förstår sig. Men tänk då, om här kom en
fattiger drängaluns och nappade efter eran Inga och
ville flytta in i det granna huset där;

<tab>Pekar på nybyggnaden.

då skulle jag allt vilja höra, vad I tyckte.

 <tab>Efter ett litet uppehåll.

Men vad var det, jag skulle säga? Jo, nämndemannen
här nästintill, han har 'et storaktigt, han med.

NISSE.

Tacka skam för det! Den, som står i förbund med
själve den onde, han bör la ha 'et riktigt på storom.

HÅKAN.

Men en skrällande karl är det, både kloker och riker.

NISSE.

En djävlakale är det — kloker på illtyg och riker
på, vad andra ha slitit för. Det var han, som grunte
upp det anammade laga skiftet — han vill, kan veta,
sko sig på mig och hina kräken här i nabolaget. Och
nu processar han och vrånglar och vrider sig som
en snok i en rishög för att få lantmätaren på oss. Men

så länge jag har huvet uppe, så ska han då veta, att
det finns den, som tör säga både hut och håll.

HÅKAN.

Det var fasen, vad I är leder i truten imot honom.
Han talte bara grant om er.

NISSE.

Jag ville hellre, att han hade sagt allt, vad lett är —
det hade varit mer heder för mig.

<tab> Häftigt.

Den räven lider jag aldrig i nådatiden.

HÅKAN.

Det blir la det, vi får se. — Adjö med er, Nisse!
Tack för denne gången! I har mig la snart här igen.

<tab> Ut till vänster.

NISSE
<tab>skriker efter Håkan.

Lögn är det och lögn blir det. Den räven lider jag
aldrig.

Ljudet av ett jägarhorn på nära håll. — Fanjunkaren och
nämndemannen, efter dem Hurtig, ledande ett koppel stövare,
från höger.

FANJUNKAREN
<tab>ställer från sig bössan.

God dag, Nisse!

NISSE
<tab>räcker honom handen.

Tack för det! Jag tror, jag får storfrämmad i dag.
Välkommen, fanjunkaren! Sitt ner på bänken!

NÄMNDEMANNEN

<tab>går fram till Nisse.

Tack för sist!

NISSE.

Jag minns inte, när du fick nåhanda att tacka för
hos mig.

<tab>Vänder sig till fanjunkaren.

FANJUNKAREN.

Puh, så hett! Vi ha varit ute i skogen i dag och
försökt att sätta en harakrycka på benen och ge
hundarna lite motion.

NÄMNDEMANNEN.

Jaha, jag träffte desse skyttarna och så följde jag
med för att visa dem harapassen.

NISSE
<tab>till nämndemannen.

Ja, det bör la du veta, var haren har sin gång.

<tab>Till  fanjunkaren.

Då kunde det la  smaka med en svalkedryck.

<tab>Går in i stugan.

FANJUNKAREN.
Det är en rejäl bonde, den Nissen.

NÄMNDEMANNEN.
Ja, så män. Och han vet 'et med.
FANJUNKAREN

<tab>till Nisse, som kommer ut på gården.

Varför håller du till i det gamla kråkeboet där, sen
herregårdsbyggnaden är färdig?

NISSE.

I kråkeboet har det aldrig gått någon nöd på mig
— där ska jag bo till döddagar. — Det kan la bli den,
som ville bo där med.

<tab>Pekar på nybyggnaden.

NÄMNDEMANNEN.
Ja,  så män!

NISSE

<tab>till Hurtig, som bundit sitt koppel vid linden.

Sitt ner på bänken, Hurtig,   sitt! Du har la varit
här i huset så länge, så dig behöver en inte be.

FANJUNKAREN.
Kom hit fram, Hurtig!

<tab>Till de andra.

En knekt veten I aldrig att nog värdera.

NÄMNDEMANNEN.

Jo, vasärra, det veta vi la visst, och det på styvern,
vad han kostar oss i utskylder.

Inga kommer ut ur  stugan  med  en  silverkanna,  niger   för
fanjunkaren och nämndemannen,  räcker kannan åt Nisse.

FANJUNKAREN.
God dag, min tös!

<tab>Hälsar på Inga.

NISSE

<tab>till fanjunkaren.

Skål och välkommen!

<tab>Dricker  samt  räcker  därpå kannan åt  fanjunkaren

NÄMNDEMANNEN.

God dag, Inga!   Tack för näst!

Inga hälsar på nämndemannen och Hurtig samt går därefter
in  i  stugan.                                                                    

FANJUNKAREN.
Asch!   Det var öl hela dagen!

<tab>Lämnar kannan åt nämndemannen.

Vore jag inte gamle gifte gubben, så komme här, min
själ, snart friare till bryggerskan. Men här kommer
nog ändå.

NÄMNDEMANNEN.

Jojo män san. Rika töser och grisafläsk få aldrig
tid att bli gamla. Har en det, som klingar, så får en
la  det,  som  springer.

NISSE.

Å! Det raskar ingen brådska, sa den, som satt ijämte
sirapstunnan.

NÄMNDEMANNEN

<tab>lämnar kannan åt Hurtig.

Ja, den som  får en kvinna, som brygger sådant öl,
han blir då inte lurad i giftet.

FANJUNKAREN
<tab>till  Nisse.

Nu får jag väl fram med mitt ärende hit. Jag har
hört, att du lär ha en kull duktiga grisar. Och jag
ville gärna lägga mig till med ett par.

NISSE.

Det kan la gå för sig. Vill  fanjunkaren följa med
hit   bort i hagen,   så   ska  han  få se,  sådan svinatur
jag har.

<tab>Nisse,  fanjunkaren  och  nämndemannen  ut till vänster.

HURTIG

<tab>fattar sin bössa och putsar pipan med rockskörtet — sjunger
en gammal folkvisa.

<poem>
Det växer upp en lilja uti den gröna äng :||:
jag tror, att den liljan, hon var min lilla vän
            i sin ungdom :||:

Det är väl ingen lilja, det kan I väl förstå :||:
det är en fager flicka, som liknar liljan blå
            i sin ungdom :||:

När solen, hon går neder, går månen upp igen :||:
och sent uppå aftonen går gossen till sin vän,
            om han har nån :||:
</poem>

<tab>Varseblir Inga,  som står i dörren  och lyssnar.

Titt  ut,  du!

<tab>Inga drar sig tillbaka.   Hurtig   ställer bössan ifrån sig och
springer in i förstugan.  Inga rusar,  skrattande, ut på gården,
söker skydda sig bakom bänkarna vid linden.  Hurtig tar
omsider fast  henne, sätter henne på  sitt knä och sjunger.

<poem>
Ja, roligt är att leva, men ledsamt är att dö :||:
men värst är dock att hava en falsker fästemö
i sin ungdom :||:
</poem>

INGA

<tab>söker göra sig fri.

Släpp mig, släpp mig, eljes så springer jag min väg!

HURTIG.

Spring, spring då, eljes så släpper jag dig!

INGA

<tab>slår av honom mössan och drar honom i håret.

Jag ska nappa dig,  din hök.

HURTIG

<tab>håller hennes armar.

Nappa nu, duva lilla!

INGA.

Släpp mig, så ska  du  få nånting!

HURTIG.

Vad  får jag då?

INGA.

En örfil ska du  få.

HURTIG.

Tack  för  tillbudet!    Då  tar jag   la  hellre,  vad jag
vill ha.

<tab>Söker taga en kyss   från  Inga,  som vrider vindan  huvudet och
skriker.


Nu  ska  du  bevars  göra   dig  till,   likasom  detta  vore
den  förste.

<tab>Inga låter honom taga en kyss.
Nisse,   fanjunkaren  och  nämndemannen   från  vänster.

FANJUNKAREN.

Hahaha !   Min själ tror jag inte,  Hurtig gör bättre
affär än jag.

<tab>Hurtig  och  Inga  rusa upp.

NISSE
<tab>trumpen.

Inga!   Gack in efter flaskan och glas!

<tab>Vänder sig till  fanjunkaren.

Så vi få dricka köpeskålen.

FANJUNKAREN
<tab>sätter sig.

Hahaha! Jag får ge sex riksdaler stycket för mina
rotemästare, men Hurtig han tar själve kelegrisen som
god pris.

NISSE.

Ha, ha, ha! Tagrätten är bortlagder. — Hurtig
och Inga ä la ända som syskon, för de ha växt upp
ihop. Han har varit i mitt hus, ska jag säga
fanjunkaren, ifrån det han var nävastor, ända till han tog
lega.

NÄMNDEMANNEN.

Ja, ända sen gamle Hurtig dog, för eljes hade la
pojkakräket kommit på socknen.

<tab>Inga  med  brännvinsflaskan   och   glas   på  en   bricka.


FANJUNKAREN.

Nå, Inga!   När ska bröllopet stå?   Jag hoppas, att
jag far vara med.

NISSE

<tab>slår i glasen.

Fanjunkaren är la välkommen, när den tiden blir

<tab>Fattar sitt glas.

Skål,  fanjunkaren!   Lycka  till grisarna!

FANJUNKAREN.

Skål och tack!

<tab>Till Hurtig och Inga.

Skål, I bägge!

INGA
<tab>till Hurtig.

I morn ha vi slåttahjälp. Du kommer la hit!

FANJUNKAREN

<tab>reser sig.

Nej, Hurtig, nu få vi göra en liten sväng till igenom
hulten, efter vi ä ut komna. Tack, Nisse, för i dag!
I morgon låter jag hämta grisarna. — Tack, Inga.
Lycka till!

<tab>Ser på Hurtig.

Tack  och   adjö,   nämndemannen!  Nu  ska vi  försöka
reda oss på egen hand.

HURTIG

<tab>till Nisse.

Tack, far!   Jag hör, I han slåttahjälp i morn. Min
lie står till reds.


NISSE.

Tack  för det och välkommen!

HURTIG.

Farväl med dig,  Inga !

FANJUNKAREN.

Jag tror,  det är svårt att skiljas. Dra till med en
fanfar,  Hurtig, så går det kanske lättare att komma
i väg.

<tab>Hurtig blåser i hornet. Fanjunkaren och Hurtig avlägsna sig
åt höger. Inga går in i stugan.

NISSE

<tab>till  nämndemannen.

Vad blåser det för vind, efter du kommer hit till
mig?

NÄMNDEMANNEN.

Bara sunnan. — Hör du, Nisse! Jag ville bara tala
om för dig, att jag har tänkt ge den onde det däringa
laga skiftet.

NISSE.

Mig drar du inte vid näsan med granna ord.

NÄMNDEMANNEN.

Tror du inte mina ord, så får du la tro dessa.

<tab>Drar upp en papperslunta ur infickan på rocken.

Här ä handlingarna — jag har tagit dem tillbaka i
hovrätten. Titta själv!

NISSE

<tab>tar emot papperen och läser i dem, ser stundom upp på
nämndemannen.

Vad  fasen nu då — — —

NÄMNDEMANNEN.

Tror du mig än, vad?

<tab>Räcker Nisse handen.

NISSE.

Ja, jag får la tro, vad jag ser med mina egna ögon.
Men vad fasen grundar du nu på för knep, när du
har kunnat fått dig till detta?

NÄMNDEMANNEN.

Nej, jag bara tyckte, det började bli ledsamt, att
du och hina grannarna ständigt skulle gå och glo lett
på mig.

NISSE

<tab>fattar nämndemannens hand.

Det hade jag då aldrig tänkt.

<tab>Lämnar tillbaka papperen.
De sätta sig.

NÄMNDEMANNEN.

Det är då själve suren till karl den fanjunkaren till
att vara rolig.

NISSE.

Ja, det är en kronans karl!

NÄMNDEMANNEN.

Men knekten, den spelar han upp och gör så
obstinater, så snart så vet la den knappt, var han är hemma.


NISSE.

Hurtig är en bra pojke. Hos mig var han både
rasker och trogen. Och det är min heder, att
fanjunkaren är så nöjder med honom.

NÄMNDEMANNEN.

Jaja, det förstår sig, det är la gott och väl. — Men
bara du inte får mer heder av honom, än du vill ha.
Såg du, hur fint det var emellan honom och Inga?

NISSE.

Hahaha! Stollafora bryr la ingen sig om. De ä ju
uppväxta ihop. Och Hurtig har la så mycket vett, så
han inte är galen. Hahaha!

NÄMNDEMANNEN.

Jaja, men räven biter också de räknade gässen. —
Men vad var det nu då jag skulle säga. Jo, nu så få
la snart vi svenskar med dit ner till kriget i Holsten.

NISSE.

Ja, om jag ändå kunde begripa, varför vår kung
änteligen ska vilja hjälpa dansken. Den tycker jag, vi
ä ingen hjälp skyldiga.

NÄMNDEMANNEN.

Nej, det ska då Gud veta. För så långt, en kan räkna
tillbaka, så har då dansken alltid hängt som en hund
i benen på svensken. Och det säger jag och det står
jag vid, att då så vill jag hellre låta lura mig på ett
kovärde av en ärlig svensker, än jag låter dansken
slicka min vällingasked.


NISSE.

Ja, det säger jag med.

NÄMNDEMANNEN.

Ja, Gud bevare oss för att skaffa oss i krig i onödan
Inte är det nog med att hålla desse knektarna till att
kasta i glipen på fienden. Blir det nu riktigt allvar
av, så kan det hända, att min Lasse med får ut, för
han är i exereåren. Men jag tycker, han är rent för
goder till att bli skottavla för tysken, och det tycker
han själv med.

NISSE.

Ja, det tycker jag med.

NÄMNDEMANNEN.

Ja, men nu är det på det viset — om Lasse bleve
gifter, så tränger han la inte till att gå ut i kriget.

<tab>Flyttar sig närmare Nisse.

Och därför så tänkte jag fråga dig, Nisse, om inte
du tycker, du som jag, att det kunde vara gott, som
gott är, att din Inga och min Lasse sloge sina påsar
ihop. Pojken är släkt med mig, och mig vet du la, de
inte kasta ikull i första nappet. Jag har suttit i rätten
i tretton år och än så har ingen tatt ner mig. Och
tomhänt blir pojken inte, för — — —

NISSE.

Att du har styvern, det vet la hela häradet.

NÄMNDEMANNEN.

Nej, det var inte det, jag ville säga, men  — — —


NISSE.

Jo, det ville la jag gärna, att Inga och Lasse bleve
ett. Och jag har la gnott ihop litet, så — — —

NÄMNDEMANNEN.

Det finns la ingen, som vill räkna pengar med dig,
på långa håll.

NISSE.

Å tvi, det ska du säga.

NÄMNDEMANNEN

<tab>höjer sin hand.

Då ä vi sams om det!

NISSE

<tab>slår till.

Ja, det ä vi. — Nu behöva vi aldrig nåt laga skifte.

<tab>Slår upp brännvin i glasen.

Och det supom vi på.

<tab>De dricka.

NÄMNDEMANNEN.

Ja, då är det klart oss emellan. Men bara inte nu
tösen gör sig galen  för knektens skull.

NISSE.

Du ser då skamstyg i själve kyrkekalken!

NÄMNDEMANNEN.

En bör aldrig vara för säker. Du må tro, det är
ingenting nytt i bygden, att knekten går och tittar
efter Inga.

NISSE.

Hahaha! Titta kan du la  unna'n.

NÄMNDEMANNEN.

Ja, men jag skulle kanske vara karl till att ställa't
så för honom, så han skäms för att titta efter rika
töser.

NISSE.

Det kan la vara. — Men hur du vill ställa't, det
säger jag dig: Gör inte Hurtig nåt ont varken till liv
eller lem, heder eller ära, för det vill jag aldrig vara
med om. — Tösen är min. Jag ska genast säga henne
min vilje.

NÄMNDEMANNEN.

Nej, se, det blir justament, vad du inte ska göra.
Kvinnfolk och höns står inte till att aga.

NISSE.

Så får du la rå då. — Men skicka nu pojken hitfram
i kväll, när det andra slåttafolket kommer, så får han
själv slå sig ut för tösen. Och kom du hit i morgon
och tag Anna Britta med dig!

NÄMNDEMANNEN.

Tack, tack, det blir bra!   Men nu så får jag lägga
av hem.

<tab>Stiger upp.

Tack, Nisse, för i dag!

NISSE.

Nej, tack du!


NÄMNDEMANNEN.
Hälsa tösen!   Hon har la brått med tillrustningarna,
så jag bryr mig inte om att ställa ut henne.

<tab>Båda gå ut åt höger.
Inga   och   Stina   komma   ut   ur   stugan   med   förfriskningar,
som de ställa på bordet.

INGA

<tab>sjunger.

<poem>
Ja, snart kommer allrakärasten min,
för hå hå, för la la!
Och därför är jag så glader i mitt sinn',
för fali fali fali la la!

Som fåglarna små i himmelens höjd,
för hå hå, för la la!
Vi följa varann och sjunga med fröjd.
För fali fali fali la la!
</poem>

STINA.

Vad du är glader i dag, Inga!

INGA.

Ja, skulle jag inte vara glad! När nu I sköten om 'et
här hemma, så får la jag vara med både i ängen i
dansen.

<tab>Sjunger.

<poem>
För hå hå, för la la!
Och därför är jag så glader i mitt sinn'.
För fali fali fali la la!
</poem>


STINA

<tab>förtroligt.

Vad sa han till dig då?

INGA

<tab>liksom om hon ingenting hört.

Snart så ha vi långvägafolket här.

STINA.

Svara på det, jag frågte dig!   Vad sa han till dig?

INGA.

Nämndemannen !    Han  sa   bara:

<tab>Härmar.

Tack för näst!

STINA.

Den räven! — Han hade la sitt språk på annat håll,
han. — Nej, vad sa han — du vet gott, hocken jag
menar.

INGA.

Jaså,  fanjunkaren!

<tab>Fattar Stinas arm.

Han sa: Lycka till!   Hahahaha!

STINA.

Å, du behöver inte göra dig sjanigare, än du är!

INGA

<tab>klappar  Stina  på  axeln.

Jag är så glad så.


STINA.

Glädjen i stugan, sorgen i  stugedörren.

INGA.

Nej, bara glädje i  vareveli vrå.

STINA

<tab>blidkad.

Vad var det,   fanjunkaren önskte lycka till då?

INGA.

Det var faseligt, vad I än frågviser i dag.

STINA

<tab>snurrar undan.

Jag kan allt tiga med.

INGA
<tab>springer efter henne.

Kära mor!   I blin la inte onder på mig?

STINA

<tab>omfamnar Inga.

Nej! Men det var bara det, jag ville säga dig:
Bättre pojke än Hurtig, det finns då inte i
kristenheten. Det viste han, när han gick i borgen för mig,
fattig stackare.

NISSE

<tab>från höger.

Det var hederligt — fägnaden allt i ordning!

<tab>Ett tiotal karlar och flickor, med slåtterredskap,  från vänster.


EN  KARL.

Nu han I oss här.

NISSE.

Välkomna!   Tack för hemma!

INGA

<tab>efter hälsningarna.

Nu ska I hålla till godo med det lilla som finns.
Var så goda!

DE  NYKOMNA.

Tack och heder!

INGA

<tab>drar fram ett par av flickorna.

Var nu självmanta!   Fram med er, töser!

NISSE
<tab>slår brännvin i glasen.

Kommen   fram,  karlar!   Var  inte  rädda  för
smulorna!

LASSE

<tab>från höger.

God kväll  snart!

NISSE

<tab>skyndar imot Lasse.

Tack!    Välkommen,  välkommen,  käre  Lasse!

LASSE.

Ja, far sa, I haden bett mig komma och det genast,
så jag kan la tro, jag är välkommen.


NISSE.

Ja ja män! Det är la inte många, som möta Lasse
i Kråkeryd varken i ett eller annat.

LASSE.

Nej, det  skulle allt kunna hända, det.
<tab>Sätter lien ifrån sig.

NISSE.
Ja, jag skulle bara velat ha en sådan slåttakarl till.

LASSE.

Ja, då haden I la inte haft trång till att dra ihop
en sådan mängd med folk till att äta och supa. Haden
I bara haft en bror till mig, så — men det är
justament, vad jag inte har, och inte blir jag sämre för det.

<tab>Går fram till Inga.

God eftermiddag,  Inga.  Nu är <sp>jag</sp> kommen.

INGA.

Tack, jag ser la det.

LASSE.

Ska du inte säga välkommen, när jag kommer, så
var det la den sure med.

INGA

<tab>skrattande.

Jo, särra män!   Välkommen då, Lasse!

NISSE.

Kom  nu   fram,   Lasse,  och  ta en välkomstsup och
en  smörgås!                                                     

LASSE.

Nej tack! Jag både åt och söp, innan jag gick
hemifrån.

NISSE

<tab>drar honom i armen.
Så kom nu bara!

LASSE.

Nej   tack!   Jag   både   åt   och söp, innan jag gick
hemifrån.

INGA

<tab>till Lasse.

Du får la ändå smaka på det lilla, jag har rustat till.

STINA.

Det var ett farligt krusande!

LASSE.

<tab>till Inga.

Så  får jag la klämma till då, när  du inte släpper
mig med mindre.

<tab>Skålar med Nisse.

Nog ska jag visa, att jag kan äta.

INGA.

Det var rätt, Lasse!   Ät, så du spricker!   Det är dig
väl unt.

LASSE
<tab>griper efter Inga.

Sa  du det,   fästemö!

INGA

<tab>springer undan fram på scenen.

Fästemö!   När månen blir en ost och solen blir en
pannekaka, då blir jag din fästemö.

<i>Ridå.</i>
</chapter>
<chapter name="Andra akten">
<h1>ANDRA AKTEN.</h1>

Slåtterdagens afton. Öppen plats utanför gården   Till höger
en gärdesgård med grind. Till vänster skog. Fonden
skogslandskap  med  sjö.   Utefter  sidorna några  stockar och stenar   Då
ridan går upp, är en eld uppgjord vid första kulissen till höger.

Stina och hennes tre pojkar, av vilka den äldste är omkring
tio år. Stina sysslar med en kaffekittel vid elden. De båda äldste
gossarna brottas, den yngste sitter stilla ijämte modern.

STINA.

Hållen er i skinnet, pojkar, och flygen inte upp i
elden!

<tab>Tar upp en sockerbit ur kjortelsäcken, bryter av en smula, som
hon ger den yngste.

Där ska du få en sockersmula, för du är snäller.

<tab>Pojkarna, som brottas, sparka till kaffekitteln, så att han
faller ner från sin ställning. Stina sätter upp honom igen,
rusar så efter pojkarna, med en kvist i handen, fasttager och
avbasar den ene. Den andre kryper upp i ett träd.

Era illbattingar!   Jag ska bota er för sprättesjuka.

<tab>Till den, som sitter i trädet.

Kom ner du!   Kom! eljes så får du dubbelt!

EN  FLICKA

<tab>bärande en korg med kaffekoppar m. m.

Här är kaffetyget,  mor.


STINA.

Tack!

<tab>Till pojken i trädet.

Ja, sitt där, du!   Jag träffar dig nog.

EN POJKE

<tab>med en ölstånka.

Far i Stångaryd är här på stunden och har
nämndemannen och nämndemansmoren med  sig.

STINA.

Det var den sure till fin främmad. — Snyten er nu,
ungar, och varen som folk!

<tab>Till flickan.

Pojkarna ä rent ifrån vettet. Det kliar i mina nävar,
här blir bestämt ovär,  innan gillet slutar.

<tab>Nisse, nämndemannen och Anna Britta komma fram genom
grinden.

NISSE.

Jag tyckte, det var riktigast, att slåttafolket får roa
sig här ute i det fria.

NÄMNDEMANNEN.

Ja,  här   ha   de   la  svängerum och inte stampa de
isönder golvet.

ANNA  BRITTA.

God dag, Stina!   Du är här med ditt följe.

<tab>Vänder sig om. Pojkarna stå i vägen.

Alltid ska I vara i vägen, trasungar.


STINA.

Trasungar  för  er  skull.  Här  ä  de  la  inte på  din
grund.

NÄMNDEMANNEN
<tab>till  Nisse.

Nu kan du ge dig håken på, att jag har ställt till 'et
fint för knekten.

POJKEN   I   TRÄDET.

Här kommer slåttafolket.

NISSE

<tab>till  nämndemannen.

Det  var raskt.  Det syns, att  pojken din har varit
med.

Musiken till "Lunka på". Slåtterfolket från vänster. Först
Olle och Rask, därefter Hurtig och Inga, och så de andra par
om par, med liar och räfsor. Spelmännen ställa sig mitt på
scenen. De andra sjunga och dansa "Lunka på". Sist kommer
Lasse ensam — han går fram  till  föräldrarna.

ANNA   BRITTA

<tab>pekar på Hurtig och Inga, till Nisse.

Ska knekten gå med tösen och inte Lasse!

NISSE.

Barnen ä la blyga för varandra ännu. Men det blir
la så mycket bättre sen.

<tab>Efter  dansens  slut.

Sådant   ska   slåttafolket   vara.


INGA
<tab>går  fram  till  Anna  Britta.

Välkommen,  mor  Anna   Britta!

ANNA   BRITTA.

Tack  för det, min rara  Inga!   Vad du är rar!

NÄMNDEMANNEN

<tab>hälsar på Inga.

Tack  för  sist,  Inga!

INGA.

Han  I  kaffet  färdigt,  Stina?

<tab>Hon och Stina bjuda fruntimren på kaffe.

OLLE

<tab>knäpper på fiolsträngarna.

Hej falteralteralla!

NISSE.

Det är rätt, Olle!   Du håller målföret vid makt.

OLLE.

Jag! Nänämän, jag är la av det tystlåtna
folkaslaget, jag. För se, min farfars syskonabarns måg, han
var dövstum och dödfödd och hette Arvid. Måtro det
var en stor sjudängande karl, den — härdabreder som
en orm och röd i synen som ett lik. Och på mig
brådas han, för han åt aldrig jordpäror — han tog bara
ett halvtjog av de största och smakte på. Och det har
jag hört som sanning, att   fick han en rågbrödskaka

och en hackepölsa och ett halvstop brännvin  så kunde
han gå förbi ett helt mål.

NÄMNDEMANNEN.

Hahaha!   Den var la inte svår att ha i kosten

OLLE.

Nänä, särra tre! Det går an för den att säga, som
är så frikostiger som I. Jag minns la jag, hur
storaktigt det gick till på det stora barsölet, I hållden,
när er gudmor var födder. Det var då I bjudden på
fyra lod solsken, det gör jämt en halver fjärndel, och
tio tunnor oplockade krösen.

NISSE.

Hahaha! Det därna få vi allt lägga nånting ovanpå,
om det ska bli där. Skål!

<tab>Dricker ur en liten träkanna, som han sedan räcker åt
nämndemannen.

LASSE

<tab>till Anna Britta.

Den anammade knekten går mig jämt i vägen.

ANNA   BRITTA.

Spjärna undan en då!

OLLE.

<tab>sätter sig på en stock.

Hej, gubbar i sväng!   Nu får här inte pustas längre.
Tuta i luren, Rask!   Nu går blekingen!

LASSE
<tab>springer fram och  tar  Inga om livet.

Nu är du min gris.

Fyra par  dansa  "blekingen".   Lasse   och   Inga närmast
spelmännen. Vid slutet av dansen stapplar Lasse, släpper Ingas
händer och sätter sig i Spel-Olles knä.

OLLE

<tab>skuffar undan Lasse.

Drummeldarius!   Fiolekrasare!   Dra allra längst  in
åt Hälsingeland, din luns!

LASSE.

Det var la inte meningen, men — — —

OLLE.

Menna mig hit och menna mig dit, så är du både
en drummel och en luns ändå.

NÄMNDEMANNEN

<tab>till Olle.

Knip ihop näbbet, din regnkråka! Inte kunde Lasse
rå för, att du satt i vägen. Akta dig, så du inte får
med mig att göra!

OLLE

<tab>till de andra.

Nänä, fan är farlig nog för den, han vill åt.
Två av pojkarna "tämja stutar" med ett långt ihopknutet rep.

HURTIG.

Det var rätt,  pojkar!   Få vi nu se, vem  som  blir
värst!

<tab>Pojkarna rycka till,  så att de falla båda två.

LASSE.

Tvi den sure,  sickena drumlar!

HURTIG.

Här ä la  större.

LASSE

<tab>stiger i repet.

Drumla  ikull  mig här den  som kan!

RASK.

Anamma!  Hade det varit i mina unga dar, så skulle
den stuten snart blivit tamder.

OLLE

<tab>pekar på Lasse.

Hurtig, vräk du ikull jordpäresäcken där!

HURTIG.

Ja, det blir la inte värre, än en kommer i backen.
<tab>Stiger i repet.

LASSE.

Trösta dig med det!

<tab>Hurtig  och  Lasse  ryckas.   Efter   några tag  gör Hurtig en
hastig sväng,  så att Lasse sätter sig.

OLLE,   RASK  OCH   POJKARNA.

Hurraa!

LASSE

<tab>rusar upp och ger Hurtig en örfil.

Knektatrase där!


HURTIG
<tab>höjer armen för att slå igen.

Din  förbannade — — —

INGA

<tab>rusar fram och slår sina armar kring Hurtig.

Hurtig,   Hurtig!   Bry  dig inte om en!

HURTIG.

Släpp mig!  Släpp mig, säger jag. Fast han är stinner
av rågbröd, så — — —

NISSE

<tab>avböjande.

Du har la bättre vett,  Hurtig!

HURTIG.

Hm hm hm!

<tab>Knyter handen åt Lasse.

Gömt är inte glömt!   Kom du det ihåg.

LASSE.

Djävla knektapalt ska gå en i vägen jämt. Men jag
ska visa — — —

OLLE.

Att du är en drummel och en luns, det har du allt
visat.

KNALLARE-HÅKAN

<tab>från vänster.

God dag, god dag, gott folk!  Tack för sist, Nisse!
Nu har du mig allt här igen. God dag, nämndemannen!

<tab>Till Nisse.

Vem fick rätt? Gick det inte, som jag sa Nisse! God
dag, mor Anna Britta! God dag, Inga och Lasse!
God dag, allihopa! — Nu ska I handla i dag!

<tab>Öppnar sin säck.

Här är sjack! Synålar, knappenålar, hakaringar,
Syringar, fingerborgar, äkta boråsaknappar, byxeknappar
rockaknappar, västaknappar, kanteband, bokamärke,
munnagiger, klockekedjor, mässingskammar,
lommespeglar, bindeschalar, bomullskläden, silkedukar. Nu
ska russeln gå!

<tab>Lämnar ut saker till de kringstående.

Där, Lasse, har du ett grant silkekläde, som inte
prinsessorna ha maken till en gång. Ta det till fästemön!
Ta't för tio riksdaler!   Inget knussel!

NÄMNDEMANNEN

<tab>tar i klädet.

Du tar la fem för'et, Håkan!

HÅKAN.

Nej, så förbanna mig till stock och sten, om det så
vore min siste kommers, så tar jag inte en styver
under tio. — Men det gör detsamma, för er skull, så
får det la bli för nio.

NÄMNDEMANNEN.

Lägg klädet, Lasse!  Då vänta vi.

HÅKAN.

Köpen nu, pojkar!   Töserna vilja ha allt, vad de se.

<tab>Till nämndemannen.
I möten la på halve vägen, nämndeman?  Ta't för fem
banko.

NÄMNDEMANNEN
<tab>går undan.

Neej!

HÅKAN.

Ta't för sju! Då förlorar jag själv tre daler. Men
det gör detsamma. Det är förtjänsten, en ska leva på.
— Köpen pojkar, här finns till er allihop! — Hur
gick det med klädet, nämndemannen? Ta't för sex!
Det är la skam att förlora med vett och vilje; men
ingen är ledsen här, bara det går undan.

NÄMNDEMANNEN.

Fem har jag sagt.

HÅKAN.

Det var fasen, vad I är prutesammer. I plockar mig
in på bare kroppen.

NÄMNDEMANNEN.

Vill du inte, så  slipper du.

HÅKAN.

Å, så ta't då!  Inte hänger jag mig för de styvrarna.
Bara russeln går så — — —.

NÄMNDEMANNEN

<tab>tar klädet och lämnar det åt Lasse.  Räknar till  pengarna.

Det är la  syndapengar ändå.


HÅKAN.

Ja, vad pengar det är, så tar la jag dem för goda
Och har jag inte förlorat på klädet, så ska fan få ta
nämndemannen med hull och hår.

LASSE

<tab>till Inga.

Ta detta till att börja med!

INGA

<tab>vänder sig bort.

Varför ska jag ha det?

NISSE.

Såså, ta imot 'et, Inga!

INGA.

Nej, jag vill inte ha't.

ANNA   BRITTA

<tab>till Nisse.

Är det inte fint nog, eller vad är det med tösen?

NISSE.

Hon är så barnslig, så. Men hon kan la få 'et sen.

<tab>Hurtig ger Inga ett bokmärke.

ANNA   BRITTA.

Nej,   nu   tror   jag   skammen går på   torra landet.
Titta!   Tog  inte  tösen  imot bokamärket  av knekten!


HÅKAN.

Skynda er nu att handla!   Sen så kan en få sig en
hoppsan, medan en vilar sig.

<tab>Till  Olle.

Vad fasen går du och trutar för? Har kvinten rukit
av, så finns det la en nyer här. Inte plär du vara en
grin-ill-Olle!   Sjung du och var lustiger, du som jag.

<tab>Sjunger.

<poem>
Ja, nyp och stick få la vi påkänna,
och  bankerutten slår överänna,
båd' oss och påse och marknadsbol,
men allt ska ryka på denna jol.
</poem>

Här är den, som inte är ledsen för illavulet.

OLLE.

Här är allt en till. Tjo!

<tab>Sjunger.

<poem>
Hej, lusteliga
nu vill jag vrida
skruven och gnida
strängen så lätt!
Hej, gladeliga
stampa och niga,
takten inviga
rätt på allt sätt.
     Hej lätt
nu vill jag gnida!

     Hej rätt
takten inviga!
Sjung falteralla!
Spel roar alla.
Låtom oss tralla!
     Hej ho!

Vin uti glasen,
spel på kalasen,
dunder i basen
alltid sig bör.
Liv uti barmen,
styrka i armen,
hejd uti harmen
allt ont bortkör.
     Hej bör
vin uti glasen!
     Hej kör
dunder i basen!
Sjung falteralla!
Spel roar alla.
Låtom oss tralla!
     Hej ho!

Stråken är nötter,
felan är stötter,
strängen är blötter:
gör inte grand.
Än kan jag spela,
om så skull' fela

kvinten och hela
strängar, på band.
     Hej grand
än kan jag spela!
     Hej band!
Om så skull' fela.
Sjung falteralla!
Spel roar alla.
Låtom oss tralla!
     Hej ho!
</poem>

Ho hej, gubbar! Nu dra vi till med knallaredansen,
så kan Håkan få vara med.

NISSE.

Jag tycker, I kunnen tränga till en styrketår först
efter allt detta kvittrandet.

HÅKAN.

Tack, Nisse!   Jag säger aldrig nej — inte en gång,
om töserna här kom och ville kyssa mig.

OLLE

<tab>tar kannan på bordet.

Vänta att tacka, tills du har fått nåt att tacka för.

HÅKAN.

Jaja,  släpper  en grisen i  fatet, så blir det  la inte
mycket igen till  folket.

OLLE.

Käre kittel, svärta inte grytan!

<tab>Tömmer kannan.

Var så god, Håkan!

HÅKAN

<tab>fyller kannan ur stånkan.

Tack!   Här blir la till fler, sa den, som drack ur
sjön.

HURTIG

<tab>med Inga vid handen.

Hur går det med knallaredansen?

OLLE.

Jo, särra tre!   Tuta, Rask!   Nu går det.

ANNA   BRITTA.

Den knekten, han är så stinner och så stor i mun,
som om alla skulle dansa efter hans pipa.

NÄMNDEMANNEN.

Ja, det är svårt att höra löss hosta, som inga bröst
ha, och loppor sjunga, som ingen röst ha.

HÅKAN.

Jag ska vara med lell. Kom nu, mor Anna Britta!

ANNA  BRITTA.

Bevares väl!  Skäms du inte, Håkan! Vilja ha gamla
käringar till att dansa!


OLLE.

Å,  det  är  la   ingen  skam  att  bju  till,  sa   den,  som
spände oxar för kyrkan.

HÅKAN

<tab>fattar Anna Britta vid handen.

Hopp och lalla!

ANNA  BRITTA

<tab>stretar imot.

Nej,  nej, nej!   Äs du, galen, Håkan!

HÅKAN.

Rasa dö!   I är så lätter som en femtonårs tös.

<tab>Tar platsen mittimot Inga och Hurtig.

OLLE.

Kvicka tankar och lediga ben!

<tab>Knallaredansen utföres av  fyra par.

EN  KNEKT

<tab>med ett brev i handen,  från vänster. Till Hurtig.

Här kommer jag med kärleksbrev till dig, Hurtig.
Nu änteligen få vi vara med.

HURTIG

<tab>läser brevet — högt.

— — — att inom tjugufyra timmar vara färdig till
avmarsch.

INGA

<tab>fattar honom i armen.

Herregud!

<tab>Går  avsides  och   håller   förklädet  för  ögonen.


KNEKTEN.

Du, Hurtig, är den siste, som får orderna.

<tab>Vill avlägsna sig.

UNGDOMEN

<tab>omkring Hurtig.

Ska du ut!

NISSE

<tab>till knekten.

Nej,  nej,  vänta,  du!   Du  ska  då ha   dig en  ärlig
färdaknäpp, för det har du förtjänt.

<tab>Bjuder knekten på öl.

KNEKTEN

<tab>dricker.

Heder och pris och det på ett vackert vis! Tack,
Nisse! — Och välkommen efter, Hurtig! Nu får jag
skynda mig hem till mor och barnen.

<tab>Går.

NISSE.

Lycka till,  Hurtig!

NÄMNDEMANNEN.

Ja, lycka till! Nu änteligen får du göra nytta för dig.

HURTIG.

Tack!

<tab>Ser på  Inga.  Gör en beslutsam  rörelse,  som  om han ville gå
fram till Nisse, men hejdar sig.


OLLE.

Kors, vad här blev allvarsamt med en gående gång!
— Vad den sure än I  för harungar, som misten både
huvud och vett, det första I  fån höra  talas  om krig.
Usch, om jag komme ut!   Jag skulle piska anden ur
fienden, ända som jag piskar stövet ur min
helgdagströja. Och när så ingen endaste själ vore mer i livet,
så skulle jag ropa till dem: Era hoppetosser, kommen
ihåg, det är Spel-Olle, I han haft  att göra med, och
akten er för honom; för han är värre än Rasken, och
Rasken, han är värre än  själve gamle far!

RASK.

Hut, Spel-Olle! Du och gamle far, I passen farliga
väl ihop.  Men   sätter du  mig och  fan  ihop en gång
till, så — — —

NISSE.

Hör du, Olle! Vill du tala riktigt väl med mig, så
ska jag försöka laga, så du får gå ut i kriget i stället
för alla knektarna här.

OLLE

<tab>river sig i håret.

Ja, ja, det kunde la så vara. Men jag är allt rädder,
I kommen till att längta så farliga mycket efter mig.
Och så är jag rädder, att — — —

RASK.

Rädder är du, ja. Dundra dö, vad du, Spel-Olle,
skulle ta dig ut i krig! Komme du till ryssen, så slöke
han dig livslevande, som han slukar andra tosser. —

Tala aldrig vanvördigt om kriget, Olle! För det
begriper du inte mer än den gamla käringen, som sitter
hemma vid spisen och slåss med flugorna.

OLLE.

Jäkelen anfäkta det snuset, sa fan, när de sköt'en i
näsan.

RASK.

Kriget, du! det är inte till för ro skull. Herre Jesses,
vad vi sleto och svulto i mina unga dar både i
Tyskland och i Norget! Och när kulorna skreko ikring en,
så visste en knappt, var en ville bli av. Men när så
kameraten stupade vid ens sida, då ända skar det till
igenom märg och ben, och livet var la inte värt ett
ruttet krösen. Då kände en, hur det kokte i blodet, och
vi slogos som karlar, vi smålänningar.

NÄMNDEMANNEN.

Nej, nu blin I, ta mig den onde, rent för högtideliga.
Nu fån I ställa till med nåhanda roligt igen.

INGA

<tab>går fram till Hurtig.

Herre, min tröstare, vad ska det bli av mig, när du
ger dig bort. — Nämndemannens! — Lasse!

HURTIG

<tab>fattar hennes hand.

Var du inte ledsen, Inga. Jag ska tala med far. Nu
så får jag inte tiga längre.

<tab>Nickar åt Inga och går så fram till Nisse.
Far, jag ville så gärna säga er ett par ord mellan fyra
ögon.

NISSE

<tab>vrångt.

Har du nåhanda att säga mig, så är det la inte
viktigare, än du kan säga't högt.

HURTIG.

Viktigt är det nog. För jag tänkte fråga er, om
inte Inga kan få bli min, när jag kommer hem ur
kriget.

NISSE.

<tab>i skämtsam ton.

Vad är det  för stolleri,  du kommer med,  Hurtig?

HURTIG.

Det är mitt allvar. Inga och jag ha tyckt om
varandra ända ifrån barnaåren. Och därför så frågar jag
er, om I viljen låta mig få er dotter till hustru.

NISSE.

<tab>stöter honom tillbaka.

Ah, du borde skämmas, Hurtig. Tror du, att min
dotter är skapter till att sitta på ett knektatorp.

INGA.

Käre far!

NISSE.

Är du galen, du med!   Tig!


INGA.

Far!

NISSE.

Tig, ormunge!

HURTIG.

Det ska ingen nöd gå på henne i knektatorpet, det
lovar jag.

NISSE.

Du har ingenting att lova.

NÄMNDEMANNEN.

Han räknar la på Ingas mödernearv, det kunde
passa bra till att förgylla upp knektastugan med.

INGA.

Käre far!   Ge oss er välsignelse!

NISSE.

Min förbannelse ska I få. Aldrig ska nån spotta
efter mig och säga: Han gav sin enda dotter och allt,
vad han ägde, åt en fattig knekt.

HURTIG.

Inga har jag begärt. Det andra vill jag ingenting.
Jag ska vara rädder om henne som om min ögonsten.

NÄMNDEMANNEN.

Och bju henne på husmanskost — sur drank och
stickebacke,  spisöl  och   örfilar.


NISSE.

Nej och nej  hundra gånger.

HURTIG.

I än hårder, I, far. Är det ingenting annat än min
fattigdom, som står i vägen, så borden la I veta, bättre
än nån annan, att fattig kan bli rik.

NÄMNDEMANNEN.

Det kan var och  en veta — om  han  finge Nisses
gård och alltihop.

HURTIG.

Eller han I nåt dåligt att tillvita mig? — I borden
känna mig — hos er har jag varit min mesta tid.

NISSE

<tab>blidare.

Nej, Hurtig! Nån dålighet har jag aldrig skyllat dig
för. Och aldrig har jag heller hört nåt dåligt om dig.
— Hade du kunnat ta imot min dotter på
folkavis — — —

HURTIG.

Så ska jag ta imot henne. Till dess så får hon
vänta på mig.

NÄMNDEMANNEN.

Då så lär hon allt få vänta.

HURTIG

<tab>till Inga.

Sörj inte, Inga!  Lita du på mig!


LASSE.

Men jag  vill allt ha ett  ord med.

NÄMNDEMANNEN

<tab>strängt.

Tig du, Lasse!

HURTIG

<tab>till  Nisse.

Tack, far! I han alltid varit som en god far imot
mig förut. Nu fån I inte vara hätsker på mig — jag
menar ärligt.

NISSE.

Tack du! Och Gud vare med dig! Men tänk aldrig
på min dotter!

HURTIG.

På henne ska jag tänka var stund.

OLLE.

Farväl med dig, Hurtig! Och välkommen igen som
general eller korporal, hocket du vill! Jag ska spela
på ditt bröllop och det, så det ska stå härrliga till.

RASK

<tab>till Hurtig.

Lycka till! Visa du, att du är en knekt med heder.
Och bry dig tusan om gubbarna, vad de säga, för de
ä bönder. Och det ska du komma ihåg, att ingen är
sämre, än när han friar, och ingen är bättre, än när
han är död. Gud vare med dig!

<tab>Ungdomen samlar sig omkring Hurtig och tar avsked av
honom.

NÄMDEMANNEN
<tab>till  Nisse.

Anamma det! Hade jag detta tänkt, så skulle jag
allt skött om knekten på ett annat vis.

NISSE.

Du kunde bara låtit mig rå. Hade jag genast fått
sagt tösen min vilje, så hade vi sluppit ifrån allt det
härna krickelikracket.

HURTIG.

Adjö med er, nämndeman! — Nej, jag gitter inte
ta er i hand. I än den I än. Och Nisse i Stångaryd,
han har allt kunnat tala om, vad karl I än med. I
tycken, I kunnen skämma ut mig, för jag är fattiger.
Men så har jag heller ingen skinnat och ingen
bedragit. Och det kunnen I komma ihåg, att så länge jag
tror på Vår Herres hjälp och på min egen kraft, så
länge bär jag huvet lika så högt som I.

<tab>Går.

STINA.

Hurtig, Hurtig! Tack för du har varit som en far
för mina små!   Gud välsigne dig!

<tab>Pojkarna tränga sig intill Hurtig. Inga skyndar fram och
trycker hans hand. Hurtig ut till höger genom grinden. Inga
och  ett par  av  flickorna  följa  honom.

LASSE

<tab>till Anna Britta.

Vad är detta för nåt, I mor! Hade far inte friat
bättre för mig, än att knekten kan ge sig till och vända
upp och ner på alltihop!

ANNA   BRITTA.

Ja, detta var då det galnaste, jag i min tid har sett
Tvi suren!

HÅKAN.

Fan i  den kommersen!

OLLE.

Nu tror jag, det är bäst, vi stoppa fiolen i säcken.

<tab>Länsmannen och fjärdingsmannen från vänster.

LÄNSMANNEN.

God afton!

<tab>Hälsar på Nisse och nämndemannen.

Var ha vi soldaten Hurtig? Han skulle vara här. Jag
kommer å tjänstens vägnar att utpanta hos honom
för en borgensförbindelse på tjugu riksdaler banko,
som han iklätt sig för torparänkan Stina Nilsdotter
på Hägnet.

NÄMNDEMANNEN.

Det var la synd, att inte befallningsmannen kom
lite förr. Knekten gick just nu. Men han träffas la
där hemma på knektatorpet.

NISSE.

Behagar   inte   befallningsmannen   smaka  på   ölet?

<tab>Räcker honom kannan.

LÄNSMANNEN.

<tab>Tack och  heder!


NÄMNDEMANNEN

<tab>till  Nisse.

Hinka dem inte för länge!

<tab>Till länsmannen.

Knektarna ha allt  fått orderna att  rycka ut i kriget.

LÄNSMANNEN

<tab>lämnar kannan åt  fjärdingsmannen.

Då få vi väl skynda oss, så han inte slipper undan.

STINA

<tab>rusar fram.

Herre, min skapare! Ska Hurtig nu ha denna
skammen för min och mina fattiga barns skull. Käre, tan
allt, vad jag har, och klän av både mig och mina små
stackare inpå bare kroppen.  Men  skonen  Hurtig!

NÄMNDEMANNEN.

Vad har du att låta panta till de pengarna? Lagen
ska ha sin gång.

<tab>Länsmannen och fjärdingsmannen taga avsked och gå ut
genom grinden.

RASK

<tab>till  nämndemannen.

Hör du! Om nån har bitit huvet av skammen, så
är det allt du. Minns du, hur du gjorde, när du tog
hand om det lilla, som Svante på Hägnet lämnade
efter sig. Jo, du gjorde alltihop till ditt, med dina
djävlakonster.  Och när så änkan stod där,  med sina

små barn, och tiggde och bad dig om hjälp, så körde
du dem ifrån torpet, som Svante själv hade brutit
upp och slitit sig till döden på. Och du kunde inte
borga henne så mycket som en skäppa havre en gång.
Men den fattige roteknekten, han hade hjärta i
kroppen; han gick i god för henne och skaffade både tak
över huvet och bröd åt henne och hennes barn. Nu
ville du skämma ut honom här för detta; för han har
ingen mer skuld, det vet jag. Det är ingen annan än
du, som har hetsat länsmannen på honom. Du var la
rädder, han skulle gå din drummel till pojke i vägen.
— Min arm är för goder för att dräpa till dig, eljes
så skulle du ligga där som en hund.

OLLE.

Det smakte mums! sa fan fick spiknubb att tugga på.

RASK

<tab>till de andra.

Jag har la inte mycket att hjälpa till med. Men han
I hjärta i kroppen, så låten I inte länsmän och
styggelse vara det sista, Hurtig har att göra med här
hemma. — Nisse! Skullen inte I kunna lägga ut desse
pengarna? I måtten la ha så pass förtroende till
Hurtig? Kommer han inte hem ifrån kriget, så han
I ju full säkerhet i vad han lämnar efter sig. Och
fattas det nåt, så lovar jag, så alla dessa människorna
höra't, att jag ska slita av det hos er, till den siste
styvern är betald.


NÄMNDEMANNEN

<tab>rycker Nisse i  armen,  till  de andra.

Nisse har la bättre vett än att låna ut sina pengar
imot en sådan borgen.

<tab>Till  Rask.

Vad orkar du annat än bara gapa och skälla.

RASK

<tab>till nämndemannen.

Än så har jag inte mist mina tänder, lita du på det!

<tab>Till Nisse.

Och det ska du veta, Nisse, att om inte du, som kan,
vill göra Hurtig denna tjänsten, så säger jag dig rent
ut, att du har varit med om att vilja skämma ut Hurtig
på det härna viset.

NISSE

<tab>tar fram plånboken.

Det, säger jag, var lögn. Men jag kan la hjälpa'n
ändå.

NÄMNDEMANNEN.

Är du från vettet, Nisse!

ANNA   BRITTA.

Far och Lasse, kommen, vi gå!

HÅKAN

<tab>slänger påsen över axeln.

Nu skubbar jag. Här var la inte roligt längre.

RASK

<tab>tar imot penningarna av Nisse.

Tack, Nisse!   Detta hedrar dig. Kom nu Spel-Olle,
så vända vi länsmannen! - Smålandknekten ska gå
trygg och glad ut i kriget.

<i>Ridå.</i>
</chapter>
<chapter name="Tredje akten">
<h1>TREDJE AKTEN.</h1>

<tab>I ryggåsstugan,  prydd till högtid.

INGA

<tab>sitter   sorgklädd   vid  bordet  och  läser  tyst   i   en  psalmbok  —
efter en stund högt.

<poem>
I tårar ögat vakar,
av ångest hjärtat slår,
jag livets fröjd ej smakar
och gravens ro ej får.
<poem>

Knäpper samman händerna över boken och böjer ned sitt
huvud.

STINA

<tab>genom  köksdörren.   Går  tyst  fram  och   ställer  en  bricka  med
en flaska och glas på bordet, lägger sin hand på Ingas huvud.

Stackars min tös! Du sörjer din bäste vän. Jag och
mina barn sörja honom med. Gud fröjde hans själ!
— Nog minns jag, hur det kändes, när Svante dog.
Jag trodde aldrig, jag skulle kunna trösta mig. Och
ändå så hade jag den glädjen att få passa honom och
ha honom för mina ögon till det sista. Men tiden läker
alla sår. När jag nu tänker på honom, så sörjer jag
inte så. Jag vet ju, att han har det mycket bättre där
han är, än här på jorden. För här hade han inte annat
än slit och bekymmer.  Det enda,  jag nu ber till, är

att vi ska få träffas en gång där uppe — Herran ska
styrka dig med. Sätt all din lit till honom!

<tab>Ut samma väg som hon kommit.

NISSE

<tab>genom dörren till höger i fonden.

Nu får du vara glad igen, Inga. Du ska inte tänka
på de döda, utan på de levande! — Inte går det an
att vara sorgaklädder till trolovningen. Gack nu och
tag på dig allt, vad grant du har, och gör din gamle
far till viljes!

INGA

<tab>bedjande.

Käre far, jag kan inte.

NISSE.

Du kan, vad du vill, Inga; du är min tös. — Lasse
blir en god karl och en duktiger karl med.

INGA.

Far, låt mig slippa  att höra talas om honom.

NISSE.

Vem skulle en la eljes tala om? — Och du, du blir
den rikaste och förnämligaste moren i hela pastoratet.
Det är inte lapperi, det.

<tab>Inga  stiger   upp,   låter   Nisse   fatta  sin  hand.

Se så, ja! Nu är du min tös.

<tab>Buller  i   förstugan.


Jag tror, minsann, att främmaden allt är här.

<tab>Går bort och öppnar stugedörren.

Välkomna,  välkomna!

<tab>Nisses fränder,  män  och  kvinnor,  träda   in  i  stugan  och  hälsa.

EN AV  KVINNORNA.

God dag, Inga!   Hur är det med dig, kära barn?

FÖRSTE  KARLEN.

Den knekten, som skulle vara så brådfeger. Det var
synd, han skulle gå bort på det viset, det var en bra
karl.

NISSE.

Ja, det var det, det är både visst och sant. Men den,
som kastar sig i faran, han förgås därutinnan. Han
hade inte haft ute i själva striden att göra. Hina
knektarna ha legat där nere och bara mått gott.

FÖRSTE  KARLEN.

Hurtig var aldrig rädder. Och efter det, som hände
här på slåttölet, så ville han la visa, vad han dugde till.

ANDRE  KARLEN.

Är det då så visst, att han har stupat?

NISSE.

Ja, det är det. Nämndemannen har haft brev om
det, säger han, så är det la, Gud hjälpe oss, både visst
och säkert.


TREDJE  KARLEN.

Jaja, knektarna komma hem nu i rappet, det hörde
jag, när jag var framme till fanjunkarens ett ärende,
och då så kan en la få veta, hur det hänger ihop
med det.

INGA.

Komma de snart?

TREDJE  KARLEN.

Ja, det kan jag inte säga. Men jag hörde, att de ä
på hemvägen och att de kanske skulle komma som i
dag, det hörde jag.

INGA.

Ack, om de bara vore här!

NISSE.

Å, du får la tala vid dem tids nog.

<tab>Buller i förstugan. Klockaren, nämndemannen, Anna Britta,
Lasse och nämndemannens fränder inträda. Klockaren stiger
längst fram i stugan, de andra stanna på något avstånd. Alla
behålla  sina  huvudbonader,   handskar   och   stavar.

KLOCKAREN

<tab>harskar sig.
Hm, hm !   Jaha !

<tab>Tar av sig hatten och  torkar sig med näsduken i pannan.

LASSE

<tab>med ett skrin, tar ett steg fram imot Inga.

Nu blir la  månen  en ost  och solen en pannekaka.
Här du!

<tab>Slår   på   fästmöskrinet.

NÄMNDEMANNEN

<tab>rycker Lasse i  tröjan.

Tig,  pojke!

KLOCKAREN

<tab>högtidligt.

Far in uti mitt fädernesland och till mina släkt och
tag minom sone hustru! Så säger den gudsmannen
Abraham uti Hebron i den första Mose boks
tjugufjärde kapitel och fjärde versen till sin tjänare Eleasar.
Så haver ock nämndemannen, välaktade Emanuel
Larsson i Kråkeryd, sagt till mig, sin tjänare: Far! Och
si, jag haver farit till Eder. Och likasom den
gudsmannen Abraham i Hebron i Kanaans land var
riktigt släkt med Betuel i Nahors stad, så är ock
nämndemannen Emanuel Larsson i Kråkeryd riktigt släkt,
ehuru på långt håll, med Nils Davidsson i Stångaryd,
vilket allt utav kyrkoböckerna stadeligen bekräftas
och styrkes. Den gudsmannen Abraham hade en son,
och hans namn var Isaac — nämndemannen Emanuel
Larsson haver ock en son, och hans namn är Lars.
Betuel i Nahors stad hade ena doter, och dess namn
var Rebecka — så haver ock Nils Davidsson i
Stångaryd ena doter, och dess namn är Inga. Då vi nu av
skrifterna veta, att Isaac och Rebecka ingingo i ett
heligt äkta förbund, bör sig ej då, att denna Inga
Nilsdotter bliver  Lars  Emanuelssons  äkta maka?

Min kära Inga Nilsdotter! Är det ditt fulla allvar
och fasta beslut att taga denne Lars Emanuelsson till
din äkta man?

NISSE

<tab>då Inga ej  svarar.

Det är hennes fulla allvar och  fasta beslut.


KLOCKAREN.

Jag frågar då dig, som flickans fader är, Nils
Davidsson i Stångaryd, om du haver något imot en
äkta förening emellan dessa båda?

NISSE.

Nej.

KLOCKAREN.

Jag spörjer då eder, I ättemän och fränder — — —.

<tab>Trumman höres utanför.

FLERA   PÅ   EN  GÄNG.

Knektarna!

INGA

<tab>rusar mot dörren.

Knektarna!

<tab>Hurtig i sergeantuniform, med dannebrogstecknet, stannar
vid åsynen av de församlade. Inga viker tillbaka och slår
framför sig med händerna.

STINA

<tab>vid köksdörren.
Hurtig!

HURTIG

<tab>sträcker ut armarna.

Inga!

INGA

<tab>flyger i hans famn.

Hurtig!

FANJUNKAREN.

God dag här inne! Vad! Haden I så god reda på,
att vi skulle komma hit? Allting är ju i ordning till
trolovningen.


NÄMNDEMANNEN.

Trolovningen pågår som bäst emellan min son Lasse
och Inga här.

FANJUNKAREN.

Å fanden!

HURTIG

<tab>skjuter Inga ifrån sig.

Är detta med din vilje?

INGA.

Nej, nej! Herregud! De ha ju sagt, att du var död.

<tab>Håller sig fast vid Hurtigs arm.

FANJUNKAREN.

Död! — Ja, då har han då, min själ, stigit upp igen
som en karl.

NISSE

<tab>till nämndemannen.

Vad ska detta betyda? — Det är ju du, som har
haft brev om, att Hurtig hade stupat i kriget. Det har
du själv sagt.

FANJUNKAREN

<tab>går fram till nämndemannen och slår honom på axeln.

Din gamle gycklare! Har du nu slagit dig på att
ljuga ihjäl folk. Denne gången får du bestämt ingen
skarprättarelön.

HURTIG

<tab>för Inga fram till Nisse.

Far! Viljen I nu låta mig få er dotter? För nu så
tror jag, att jag ska kunna ta imot henne på folkavis.
Far hon flytta med mig till Brambo, till bostället?


NISSE.

Nej, nej!   Jag kan inte lova nånting. Jag har lovat
bort henne till nämndemannens Lasse.

LASSE.

Inga är min.

<tab>Räcker fram skrinet.

Detta allt är hennes.

INGA.

Jag har aldrig gett mitt jaord.

FANJUNKAREN.

Och aldrig ska du behöva det. — Säg, Nisse! Vill
du ge din dotter åt sergeant Hurtig?

NISSE

<tab>till nämndemannen.

Bror, bror!   Vad ska jag göra.

NÄMNDEMANNEN.

Du har allt gjort ifrån dig. — Inte kan fanjunkaren
och inte Hurtig heller stämma dig inför lag och rätt,
för du inte vill ge din enda dotter och all din
egendom åt vem som helst.

FANJUNKAREN

<tab>till nämndemannen.

Detta är inte vem som helst, det är sergeant Hurtig.
Kom det ihåg!   Och inte ska du komma och tala om

lag och rätt, för dem lär du dig aldrig att begripa,
hur många år du än sitter i rätten.

<tab>Till Nisse.

För sista gången frågar jag dig nu, om du vill ge din
dotter åt en hederlig och burgen karl, som tar henne
för hennes egen skull och inte

<tab>ser på nämndemannen

för all din  egendom.

HURTIG.

Hur viljen I,  far?

INGA.

Far!

NISSE.

Nej, nej! — — — Jo, i Guds  namn då. Jag kan
inte stri imot längre. Gud välsigne er, barn! — Men
flytta ifrån mig, det fån I inte.

FANJUNKAREN.

Bra, Nisse! Nu känner jag igen karlen. — Men
så mycket ska jag säga dig: om du så hade nekat
värre än en skadskjuten hare, så skulle de haft
varandra ändå.

NÄMNDEMANNEN.

Har jag förtjänt detta av dig, Nisse?

NISSE.

Du! Du har gått med lögner och djävlafora nu som
alltid.  Som du har bryggat, så får du dricka.
NÄMNDEMANNEN.

Vad jag har gjort, det har jag gjort, för jag visste,
att du ville så ha't, du med. Du lovade bort din dotter
åt min son, innan det blev frågen om knektar och pack.
Du är just en hederlig karl.

FANJUNKAREN.

Det sista var sant. — Men pack! Du borde just
packas in i svinhår och skickas raka vägen till alla
nämndemäns nämndeman. Fördömda trästock, som inte
kan tänka dig, att hedern består i annat än i
penninghögar. Du tror visst, att du med dina smutsiga styvrar
ska kunna styra allt och alla efter din vilje.

NÄMNDEMANNEN.

Min vilje är så god som er, det kunnen I rätta er
efter.

<tab>Till Nisse.

Men nu så vill jag varken dig eller din dotter nånting.
Inte behöver jag att bitas med knektar och tiggare om
en sonakvinna. Skam vare med er allihop!

ANNA  BRITTA.

Kors, för en sådan sjokan!

NÄMNDEMANNEN

<tab>vill gå.

Kommen  nu våra!

FANJUNKAREN.

Nej, håll!

<tab>Öppnar stugudörren.
Hitåt marsch!

<tab>Knektarna tåga in och ställa upp sig i två led framför
gavelväggen.

Ingen får slippa ut, innan jag tillåter det. — För tusan!
Inte kunna vi undvara vår välaktade nämndeman och
hans följe vid ett så högtidligt tillfälle. Nu ska vi
utbringa sergeant Hurtigs och hans trolovades skål.

KLOCKAREN.

Då kanske fanjunkaren och de andra vilja, att jag
först ska förrätta trolovningen, så den blir fullt laglig.

NÄMNDEMANNEN.

Du borde skämmas, klockare!

FANJUNKAREN.

Ånej, klockarfar! Hålla bägge parterna av
varandra så som dessa, så behöva de visst aldrig anlita
nån lag. Jag går i borgen för, att de stå fast vid sin
trolovning ändå. Men nämndemän och deras gelikar,
de behöva nog lagen till hjälp i allting.

<tab>Nämndemannen och hans närmaste vilja tränga sig ut.
Knektarna kasta dem tillbaka och  sträcka gevären imot dem.

NÄMNDEMANNEN.

Viljen I hålla oss med våld, så ska I allt få fresta,
vad lagen duger till.

FANJUNKAREN.

Å, det blir nog väl  med likstolen, bara  folket  får
leva. Men I ska, min själ, vara med allihop och höra
På mitt tal, som jag ärligt har berett mig på.

<tab>"Den tappre landssoldat"  spelas i förstugan.


Nå, se det var hederligt, här kommer musiken med —
Håll nu upp med spelet, till jag har slutat mitt tal.
Sen så ska  I  få ta vid.

SPEL-OLLE,   RASK,   M.   FL.

<tab>i dörren.

Hurra!   Se där är Hurtig!

FANJUNKAREN

<tab>fattar sitt glas.

Nu vill jag utbringa en skål för dagens hjälte, för
vår tappre smålandsknekt. Här sen I honom nu igen
som en hel karl. Det är inte många, som ha vunnit en
sådan ära som han. Vi andra blevo tvungna till att
ligga där nere på Fyen och nöja oss med att visa vår
tapperhet på kalasen.

NÄMNDEMANNEN.

Ja,  det var  det  stora grötakriget.

FANJUNKAREN.

Håll munnen, medan jag talar! — Ja, vi andra fingo
inte tillfälle att visa vår tapperhet utom på kalasen
och i kampen med de danske piger. Icke sant, Kask?

KNEKTEN.

Gud bevare fanjunkaren!

FANJUNKAREN.

Men I ska inte tro, att det var med vårt eget
samtycke,   som  vi   lågo   där  overksamma.   För  det   fanns
då inte en endaste svensk soldat, som inte längtade efter
att komma med ut, där det gällde. Och smålänningarna
både svuro och gräto varendaste en, för de inte fingo
vara med, det är jag ett levande vittne till. Men se,
politiken, politiken, den var det, som hållde oss
tillbaka, och det rackarstyget, som de kalla politiken, det
lären varken I ej heller jag nånsin kunna begripa.
Men så mycket vet jag då, att hade jag fått sköta
politiken, så kunnen I allt gett er tusan på, att vi skulle
klått tyskarna,   så de aldrig hade glömt det.

NÄMNDEMANNEN.

Stora ord och fett fläsk — — —

FANJUNKAREN.

Håll truten! — Men Hurtig, han var ute i det
riktiga kriget. Han fick tillåtelsen att ge sig ut som
frivillig. Och var det gällde hårda tag, där var Hurtig
alltid med, och vid Dyppel slogs han som en kung.
Där fick han de tappres äretecken, som I kunnen se
på hans bröst, och blev utnämnd till underofficer.
Hans förmän här hemma ha bekräftat utnämningen,
och nu får han sätta sig ned på Brambo boställe som
välbeställd svensk sergeant vid kongeliga Jönköpings
regemente. Heder åt vår tappre smålandsknekt!
Hurtigs och hans fästemös skål!

<tab>Fanjunkaren och knektarna hurra. Olle och Rask komma efter
med hurraropen.

— Se så då!   Nu är det väl inte värt att behålla vår
hedervärde  nämndeman   och   hans   friarefölje   längre.

<tab>Till  knektarna.


Skyldra gevär! — Spela utgångsmarschen!

<tab>Knektarna skyldra. Olle, Rask och trumslagaren spela
"Portugal, Spanien".

NÄMNDEMANNEN

<tab>knyter handen åt Nisse vid utgåendet.

Så får du ändå laga skifte.

NISSE.

Tack ska du ha! Det väntade jag.

ANNA BRITTA.

Tvi suren!

LASSE.

Det har la inte den onde varit med om en sådan
trolovning.

FANJUNKAREN.

Bättre lycka näste gång! Fästemöskrinet är ju till
reds.

<tab>Då de sista av nämndemannens följe äro i dörren.

Nej, det blev ingen kläm i hurrandet, så länge det
friareföljet var med. Nu så hurra vi omigen för
smålandsknekten och hans fästemö. Hurra!

<i>Ridå.</i>

</chapter>


INNEHÅLL.

Företal ......   5
Biografiska uppgifter om August Bondeson ......   9

KNÄPPAR PÅ LYRAN.

Min sång ......  17
Kärleken ......  17
I månskensnatten ......  18
Minne och verklighet ......  20
Du är mig alltid när ......  21
Alma ......  22
Gulsparvens maj kvitter ......  24
Blomman och solstrålen ......  26
Var nöjd! ......  27
Stjärnans makt ......  28
Vid borgruinen ......  30
Spelmannen ......  31
Knappnålen ......  34
Knallen ......  36
Smålandsdrängens visa ......  38
Dansen ......  40
Frieriet ......  42
Vid en dödsbädd ......  43
Kapplöpningen vid Partilled ......  44
Mjölnare-Pers gille ......  48


VISOR PÅ ÄTRADALENS BYGDEMÅL.

Båssman Klang.............................. 61
Kössen..................................... 64
De bästa jillet ........................... 66
Speleman      ............................. 67
Pålsken    ................................ 71
Ain aen köss     .......................... 72
Dai Ujefta dägan........................... 74
Visa om hor tjo fästefölk för sin kjarlegs
 sköll vore nära å drongna................. 75
Käringen................................... 78
Frieriet     .............................. 79
Barsölet................................... 81
Lagvrängaren     .......................... 84
Ain sarjeli å ynkeli visa om ain käring.... 85
Bängta   Stina     ........................ 87
Trähuet.................................... 90
Höppetåssan................................ 92
Soen....................................... 94
Loppan     ................................ 95
Husförhöert................................ 97

JON   I   SLÄTTHULT.

Inledning.................................. 101

MARKNADSGUBBAR  PÅ   SJÖNEVAD.

Sjönevads  marknad......................... 137
Möller..................................... 143
Bengt Mårtensson........................... 160
Blinde-Anders     ......................... 170
Lille-Molle................................ 177
Albrekt  till  Lassa....................... 180
Göken i Sjö................................ 181
HALLINGS  ANNA............................. 183
SMÅLANDSKNEKTEN............................ 249
Anmärkningar  till  vol.   ................ 317





LAHOLM

51 850 026 281 2

mag
H
Bondeson
Samlade skrifter.
1<tab><tab>278 D
187
387
Bb
493
<tab>H
Bondeson
Samlade skrifter

1<tab><tab>278 D
BFC 2/1


Laholms bibliotek

mag

518500046353



