
16 ÅR MED ROALD AMUNDSEN




OSCAR WISTING
16 ÅR MED
ROALD AMUNDSEN
FRA POL TIL POL

GYLDENDAL NORSK FORLAG————————OSLO MCMXXX


COPYRIGHT 1930BY GYLDENDAL NORSK FORLAG––PRINTED IN NORWAYP. M. BYE & CO. A-SOSLO


TILEGNETROALD AMUNDSENS MINNEIDYP ÆRBØDIGHET




FORORD

Intet har vært mig fjernere enn tanken på å skulle
skrive en bok om mig selv og mine oplevelser, men
det er så mange av mine venner som gjentagende
har bedt mig om det, at jeg til slutt har gitt efter.

En medvirkende årsak hertil har vært Roald
Amundsens tragiske død. Det er nemlig mitt
inderligste håp, at jeg ved de spredte trekk jeg her
forteller om ham, kan bidra til at flere kan lære ham
å kjenne, slik som alle vi, der har hatt den glede å
være hans menn og hans kamerater — og at jeg
også derved kan bidra til å hedre hans minne. Helt
ut å beskrive ham slik, som vi der stod ham nær
kjente ham, det makter jeg dessverre ikke.

Mange er tankene som har kommet og gått mens
jeg har holdt på med dette arbeide — tankene på
den utsøkte skare av menn jeg har hatt den glede
å arbeide sammen med — mine kamerater. Jeg vil
gjerne her nytte leiligheten til å uttrykke min
takknemlighet overfor dem alle, hver og en. Mitt arbeide
og mitt liv sammen med dem hører til mitt livs
lyseste minner.

Dessuten er det en jeg spesielt gjerne vil nevne
her, og det er hun som satt hjemme i alle år — min
hustru. Hvad jeg skylder henne kan ikke sies med
ord, alltid har hun stått rede når verst det knep,
og den del av lasset hun har trukket har sannelig
ikke vært den letteste.

Boken er ikke ment som et videnskapelig bidrag
til vår polarlitteratur. Jeg har næsten ingen
notater fra de forskjellige ferder, og har derfor
fortalt slik som jeg husker begivenhetene.

«Viraas» pr. Halden i juni 1930.

Oscar Wisting.




«FRAM»



I

Det som bestemmer et menneskes livsskjebne er
ofte tilfeldighetene — de gamle nordmenn var
fatalister — det er jeg også blitt med årene. Til en viss
grad er nok enhver sin egen lykkes smed, men også
tilfeldighetene spiller inn. At jeg overhodet kom til
å bli med Roald Amundsen berodde for en stor del
på tilfellet.

Det var i 1909 om sommeren. Roald Amundsen
hadde da offentliggjort sine planer om drift over
polhavet. «Fram» lå ved Marinens verft på Horten
under ombygging og var naturligvis gjenstand for
alles interesse. Jeg må jo tilstå at skuten der hun
lå, og mest av alt lignet en diger Hvaler-skøite, også
trakk mig ned til utrustningskaien mer enn en
gang. Selv var jeg den gang ansatt ved Marinens
artilleri, og hadde således min daglige gang på
verftet, og skuten under øinene så å si hele dagen.

Det ryktedes på Horten i de dager at Roald
Amundsen trengte ennu et par mann for å delta i
seilasen rundt Kap Horn og op til San Francisco,
hvorfra turen så skulde gå videre mot nord. Mange
var de som søkte — selv kom jeg mig av
forskjellige grunner ikke så langt. Det var jo heller ikke
noe særdeles fristende å få være med rundt
«Hornet» og så bli satt i land når det store eventyr for
alvor skulde begynne. Naturligvis var der en
chance til stede for at man kunde være så heldig å
få være med nordover, men den var liten.

Jeg så og talte daglig med de folk som skulde
være med. Der var blandt andre kaptein Engelstad,
ferdens nestkommanderende og løitnant Prestrud,
«Fram»s førstestyrmann.

Man drev den gang prøver med «Fram»s
mannløftende drager. Dette var store firkantdrager som
blev satt op i observasjonsøiemed, forbundet til
bakken med en smekker stålwire som løp over en
winch.

Så kom da den dag da tilfellet banket på min dør.
Løitnant Prestrud opsøkte mig nede i artilleriets
verksteder og fortalte mig at Roald Amundsen var
ventende til Horten for prøver med dragene. Disse
prøver skulde finne sted samme formiddag, og
løitnant Prestrud spurte mig om jeg hadde lyst til å bli
med ham ut på Vealøs, en liten ø i innløpet til
marinens havn, for å se på prøvene. Jeg opnådde
den fornødne permisjon hos min chef, og så drog
vi avsted.

Da vi kom ned på kaien for å gå ombord i båten
som skulde sette oss over til øen, var Roald
Amundsen allerede kommet, og jeg blev forestillet
for ham av løitnant Prestrud. Det var ikke første
gang jeg så ham. Efter «Gjøa»-ferden hadde han
besøkt Horten hvor der blev foranstaltet et
fakkeltog til hans ære. I dette deltok også jeg, lite anende at
jeg da for første gang var med på å hylde den mann
som senere skulde spille en så stor rolle i mitt liv.

Med de senere års begivenheter som bakgrunn
trer mitt aller første møte med ham fremdeles
skarpt frem i min erindring. Jeg husker den intense
følelse som betok mig: her står du ansikt til ansikt
med en mann — den fødte leder, som uten å bruke
for mange ord kan få sine folk til å utrette det, som
ved første øiekast ser ut som en umulighet å
gjennemføre. At han ved siden av dette var et sjeldent
godt menneske, som var villig til å ofre alt for dem
som stod ham bi i tykt og tynt, det fikk jeg
senere i livet anledning til å se — jeg hadde nær
sagt hver eneste dag.

Jeg antar at løitnant Prestrud hadde anbefalt
mig til ham ellers vilde han neppe ha vist mig så
stor interesse som han gjorde fra første stund av.

Der blev foretatt en del drageprøver der ute. Selv
var jeg en tur oppe i luften, men for å være ærlig
syns jeg ikke det var det minste tiltalende å sveve
der oppe under himlens blå, bare båret oppe av en
kraftig vind; så da jeg var velberget på bakken
igjen var jeg mer enn glad. Da prøvene var ferdige
reiste vi alle sammen tilbake til verftet, hvor jeg
sakket efter de andre for ved første leilighet «å
stikke av» for å gå tilbake til mitt arbeide. Fullt så
lett gikk det imidlertid heldigvis ikke. Roald
Amundsen sakket også av, og idet han kom op
ved siden av mig, sier han idet han klapper mig
vennlig på skulderen: «De får være med mig
nordover De». For å bruke et mildt uttrykk må jeg si
jeg blev forbauset, forbauset og glad, for lysten til
å være med var der i fullt monn. Jeg fikk
fremstammet en takk, og at jeg først måtte rådføre mig
med min hustru for å høre hennes mening før jeg
kunde gi noe endelig svar. «Ja De får tenke på
det» — var hans avskjedsord til mig.
Jeg kom hjem fylt av dette store som var hendt
mig, og spurte meget spent min hustru om hennes
mening. Hun trodde det bare var spøk fra min side.
Jeg har jo, som så mange andre ektemenn, drevet
litt uskyldig moro med min hustru, og hun har
heldigvis alltid vært den som har moret sig mest når
forklaringen kom.

Som sagt, hun trodde det var spøk, og gav mig
øieblikkelig sin tillatelse. Selv da jeg forklarte
henne at det var alvor, fastholdt hun, at når hun en
gang hadde gitt sitt samtykke, vel så hadde jeg det.

Slik gikk det altså til at jeg blev Roald
Amundsens mann — og ikke et eneste øieblikk i de seksten
år jeg har vært sammen med ham, har jeg hatt
grunn til å angre på det.

Noen dager senere kom han på ny ned til Horten,
og jeg meddelte ham min beslutning at jeg med
glede vilde være med ham.

Meningen var at jeg skulde ha tiltrådt
ekspedisjonen med en gang — men en vakker dag ut på
høsten kom der en for oss kjedelig melding
nordfra: Peary hadde nådd Nordpolen.

Spørsmålet var nu: Vilde Roald Amundsen opgi
sine planer, og opløse sin ekspedisjon. Eller vilde
han fastholde sin oprinnelige plan?

Hans svar lot ikke lenge vente på sig. «Fram»s
planlagte drift skulde forsøkes gjennemført efter
programmet, idet han fremholdt, at efter hans
mening var vår hovedopgave fremdeles uløst,
nemlig utforskningen av selve polarbassenget, og til
dette arbeide var et fartøi nødvendig.

Forskjellige forhold gjorde imidlertid at vi ikke
blev klare som oprinnelig bestemt, hvorfor
ekspedisjonens avgang blev utsatt til sommeren 1910. Jeg
begynte heller ikke arbeidet ombord før i mars
samme år.

Opsynet med «Fram»s ombygging hadde Roald
Amundsen betrodd til kaptein Schrader. Han var
en sjømann av den gamle skole som i mange år
hadde ført seilskute, og Roald Amundsen hadde
selv fart med ham, så han visste nok hvad han
gjorde når han betrodde dette viktige arbeide til
denne mann.

Ved en beklagelig ulykke var ekspedisjonen blitt
berøvet sin nestkommanderende, hvorfor kaptein
Thv. Nielsen hadde overtatt denne stilling, og
under hans ledelse foregikk de siste
klargjøringsarbeider og den siste finpuss.

Fra nu av og utover gikk arbeidet sin gang, og i
midten av april var «Fram» klar. Efter å ha vært
en tur nede i Vallø og fylt olje, gikk vi 1. mai op
til Oslo for å komplettere våre beholdninger.

Da vi var ferdige i Oslo gikk vi ut til Roald
Amundsens hjem «Uranienborg» i Bundefjorden.
Det var ikke fritt for at noen hver av oss spekulerte
på hvad i all verden vi skulde der, men vi slo oss til
tåls da vi hørte vi skulde hente et transportabelt
hus som skulde brukes som observasjons- og
loddehus. Jeg hadde flere ganger tidligere vært nordover
på fangst, og hadde sett isen og visste også at hele
ismassen var i stadig drift, ja ikke alene i drift men
også at den stadig skrudde sig sammen i
kjempemessige skrugarer som skånselløst knuste alt som
kom i deres vei, — så hvorledes et stakkars hus
skulde kunne stå på isen, det forstod jeg ikke, men
jeg antok at det hele bare var en liten fjelebod som
kunde settes op og tas ned i en fart. Vi kom der ut
og jeg gikk i land for å ta dette besynderlige hus i
øiesyn. Det viste sig å være et gjennem solid hus,
som det vilde ta dager å sette op og ta ned.

«Nå ja,» sa jeg til mig selv, «Roald Amundsen
vet nok mer om isforholdene enn du. Har han latt
huset bygge for å sette det op på isen, så står det
nok.» Jeg fortsatte min inspeksjon.

For å ta et loddskudd bør man jo helst ha et hull
i isen, og følgelig også et hull i gulvet i
«loddehuset», men til tross for at jeg opholdt mig meget
lenge der inne krypende rundt på fire ben som en
annen Sherlock Holmes, var det mig ikke mulig å
opdage noe «loddehull». Vel, så skulde altså
loddskuddene tas utenfor huset — men hvad i alle
dager skulde vi med bysse og køiplasser til ti mann
i et hus som skulde stå på isen like ved siden av,
eller i hvert fall i nærheten av «Fram» — nei det
forstod jeg ikke. «Allright», tenkte jeg, «så får tiden
vise det». Og det skal være sikkert og visst at tiden
viste oss hvad huset skulde brukes til. Det var jo
ingen av «Fram»s mannskap som dengang hadde
den aller fjerneste anelse om Roald Amundsens
planer, vi trodde alle som en fullt og fast at vi
skulde nordover, og når chefen hadde bestemt at
vi skulde ha med et, i våre øine, ubrukelig hus,
så var det bare å ta det ombord uten å spørre mer
om det.

I begynnelsen av juni var vi ferdige, og stod ut i
nordatlanteren på et kortere oseanografisk tokt,
for å prøve vår motor, våre videnskapelige
instrumenter, ja kort sagt for å se at det hele nu var slik
sammensveiset at allting gikk uten knirk.
I vel en måned lå vi ute, og «Fram» fikk sannelig
i denne tid mer enn en gang anledning til å vise oss
hvad hun dudde til. Hun satte og slingret, så det
mangen gang var mer enn vanskelig å holde sig
opreist. Vi hadde blandt andre en mann ombord som
bare skulde være med på denne turen. Det var av
natur en meget makelig anlagt herre hvorfor han av
den grunn ikke likte alt det for så vidt nødvendige
arbeide som det å stå på benene skaffet ham — jeg
stod på dekk en dag og hørte ham komme med
følgende fryktelige trusel: «Ja, nå kan du slingre, din
gamle kasse. Men bare vent til jeg kommer i land
du — da er det forsyne mig min tur. Da skal jeg
slingre så du ditt gamle jåleportrett skal bli grønn
av misunnelse.» En i sannhet fryktelig og raffinert
hevn.

Underveis inn til Bergen fikk vi ruskevær. Under
en bøi knakk klyverbommen, så forseilene stod og
flagret i vinden som lommetørklær. Et øieblikk
efter satte «Fram» nesen ned, så sjøen kom
fossende inn over dekket og forårsaket en del skade.
Det var imidlertid ikke så farlig. Hvad verre var,
var den innenbords skade vi fikk, sjøen trengte
nemlig ned i Roald Amundsens lugar som den
delvis fylte, og derfra tok den sig en rundtur inn i et
skap han hadde bygget der inne for opbevaring av
cigarer, tobakk og spirituosa, så alle cigarene gikk
fløiten. Skapet hadde han som sagt bygget inne i
og ved siden av sin lugar, med adgang bare derfra.
Det var stort, men på grunn av alt flaskeforet der
inne, var det temmelig vrient å komme helt inn i
det. En av officerene på verftet på Horten hadde
også innvendt dette overfor Roald Amundsen, og
foreslått forbedring, samtidig som han hadde spurt
om hvorledes man hadde tenkt å komme frem inne
i skapet. Med et lunt blink i øiet så Roald
Amundsen på ham: «Vi drikker oss frem,» kom det.
Skapet blev som oprinnelig bestemt det skulde
være.

Efter et kort ophold i Bergen hvor vi fikk
reparert våre skader, avgikk vi til Kristianssand for å
gå i dokk, komplettere vårt utstyr og hente våre
hunder.

Hundene hadde vi ute på Flekkerøen. De var
kommet ned fra Grønland med det danske
grønlandsskib «Hans Egede» — 97 stykker i alt. Å si at
«de var mors beste barn» vilde ikke være helt
overensstemmende med sannheten, de var helt enkelt
så ville og udresserte som det gikk an. Lindstrøm
og jeg fikk i opdrag å være «bikkjefuter» mens
«Fram» lå i Kristianssand. Lindstrøm var glad i dyr
og var dessuten vant til disse eksemplarer av
arten vi skulde omgåes her, selv har jeg alltid vært
glad i dyr og likt å stelle med dem. Disse
grønlandshunder er, når det kommer til stykket ikke så
vanskelige å behandle og omgåes som man skulde
tro — setter man sig først en gang kraftig i respekt,
så glemmer de meget sjelden hvem som er deres
herre; får de så ved siden av den nødvendige juling
også den nødvendige mat, så ordner alt sig til felles
beste.

Til å begynne med der ute på øen tror jeg nok at
hundene antok at Lindstrøm og jeg var en ny slags
proviant som var sendt ut til dem, for de forsøkte
stadig vekk å spise oss op. En dag som Lindstrøm
var ute for å fore en av sine «venner», kom han i

„Dessuten var jeg ansatt som en slags overbikjefut — “
skade for å bøie sig midt foran nesen på en av
hundene, som tilsynelatende satt og småsov i
solskinnet. Det blev den for fristende, med et gledeshyl
forsynte den «sovende» sig av den «biff å la
Lindstrøm» som så fristende var blitt plasert foran
dens nese. Stakkars Lindstrøm! Han kunde ikke
sitte på over åtte dager, men han passet sig for
eftertiden for å utsette sine «edlere» deler for den slags
behandling. I det hele gikk tiden her ute fort. Det
sørget alle bikkjene for. De underholdt oss til
stadighet med sauejakter og forsøk på rømning. En
ting var de mer redde for enn alt annet, og det var
tordenvær. Hvad grunnen var vet jeg ikke, men
kom det tordenvær så var det slutt på moroen for
Lindstrøm og mig, for da var de helt ville av
redsel.

Endelig — i begynnelsen av august var allting
klart. Det siste vi gjorde var å ta våre hunder
ombord, og få dem installert på dekket. Så stevnet
«Fram» mot syd.




II

Vårt første bestemmelsessted var Funchal på
Madeira hvor vi skulde forsyne oss med fersk
proviant og grønnsaker før vi satte kursen for Kap
Horn og derfra videre nordover til San Francisco.
«Fram» var som kanskje de fleste vet ingen
skarpseiler og heller intet hurtiggående motorskib. For
motor alene greide hun ikke mer enn fire mil i
pent stille vær.

Reisen ned foregikk under dårlige værforhold, vi
hadde meget motvind og som følge derav mange
seilmanøvrer, så frivakt var det lite av. Hundene
trivdes godt ombord. De var blitt fordelt på en del
av oss, så vi hadde ca. ti, tolv stykker hver å passe
på. Dessuten var jeg ansatt som en slags
«overbikkjefut» d. v. s. blev noen av dem syke så måtte
jeg overta pass og pleie av vedkommende patient.

Disse hundene gav oss forresten anledning til
mange funderinger, for ingen av oss forstod hvad
meningen var med å dra på alle disse hundene
hele veien rundt Kap Horn, når «Fram» ved sin
ankomst til Beringsstredet kunde få kjøpt hunder
nok i land, men det blev bare med funderingene
rundt dette problem også. Noen tilfredsstillende
løsning var det ingen som greide å finne.
Efter ca. en måneds seilas ankom vi til Funchal
i begynnelsen av september. Vi lå der i tre dager
og benyttet tiden vel. I to partier var vi i land som
Roald Amundsens gjester og beså det herlige sted.

Den tredje dag om eftermiddagen kom der ordre
fra nestkommanderende om at alle mann skulde
komme på dekk. Litt forbauset kom vi op, og ennu
mer forbauset blev vi, da vi fikk se
nestkommanderende stå der og vente på oss ved siden av et
digert kart over sydpolegnene, som han hadde
hengt op på stormasten. Vi fikk ikke lang tiden
til å studere på hvad dette skulde bety for der
kom chefen selv rask og spenstig på dekk.
Dessverre husker jeg ikke nu hans ord, men ett er i
hvert fall sikkert at vår interesse for hvad han sa
stod på høikant fra først til sist. Det var så stille
som i en kirke, all lyd var forstummet. Det var
som om alt omkring oss lyttet til eventyret. I korte
konsise setninger betrodde han oss sine planer —
her var ingen nølen og utenomsnakk, like mot målet
bar det. Han fremholdt blandt annet, at nu efter at
Peary hadde vært ved Nordpolen var ikke
interessen for vår ekspedisjon så stor ute i verden, at han
mente det vilde være forsvarlig å gå der op.
Isteden den hadde han til hensikt å gå sydover med
Sydpolen som vårt mål. Jeg bruker uttrykkelig vi og
vårt, for det husker jeg bestemt han selv brukte.
Det var ikke hans ekspedisjon men «vår» — vi var
alle kamerater og hadde alle det felles mål.

Videre fremholdt han, at han dessverre heller
ikke lenger disponerte de tilstrekkelige
pengemidler til å kunne gå nordover. Kort og greit viste han
oss så på det ophengte kart den rute han vilde
velge. Til Scott som var ute i det samme ærend
hadde han telegrafert og meddelt sin forandrede
plan. Telegrammet var avsendt til New Zeeland. Av
hensyn til Scott hadde han valgt sin basis i
Hvalbukten på barrierens sydlige del, da han kjente til
at Scott vilde komme til å ligge lenger mot nord
oppe på Victoria Land.

Han var opmerksom på, sa han, at disse hans
endrede planer var et oplagt kontraktsbrudd fra
hans side, men at han allikevel vilde sette stor pris
på om vi alle vilde gå med ham under disse endrede
forhold. Skulde imidlertid noen være imot dette,
stod det vedkommende fritt for å gå i land og reise
hjem.

Om vi vilde! Vi svarte alle som en mann at vi
var mer enn villige til å gå med, og yde vårt aller
beste for at opgaven skulde bli heldig løst.

Her fikk vi altså endelig opløsning på alle gåtene.
Her blev alle våre spørsmål klart og greit besvart:
Vi skulde mot syd, istedenfor mot nord!

Allerede samme kveld stod «Fram» ut fra
Funchal, og stevnet på ny mot syd, og denne gangen
var det alvor.

Det var ikke fritt for at det var riktig livlig
ombord den kvelden. Diskusjonens bølger gikk høit.
Alle skulde gi sitt besyv med i laget, men alle var
vi betatt av den storslagenhet som preget denne
planendring. Det viste oss, at vi hadde en mann til
chef som ikke var redd for å gå sine egne veier
når det knep, og vi visste også at han vilde
sette alle sine evner, ja selv sitt liv inn på
opgavens løsning — og vi var alle fulle av
begeistringens hellige ild: Vi skulde vise verden at vi
kunde makte å løse opgaven, koste hvad det koste
vilde.

Reisen sydover gikk pent og rolig. Vårt
vesentlige arbeide var å passe og stelle hundene, og
likeledes holde det rent overalt. Dekket blev holdt så
rent som mulig, men det kunde naturligvis ikke
forhindres at vi rett som det var under seilmanøvre i
mørke, hørte at enkelte av kameratene uttalte sig i
temmelig utvetydige uttrykk om bikkjer ombord i
skuter, når tauverket gled litt for villig gjennem
nevene godt innsmurt med «grønnsåpe».

Hver onsdag og søndag var det ekstraforpleining
i form av en dram og en halv øl til maten, og hver
lørdag kveld var det en toddy til manns. Dette er
en skikk Roald Amundsen har gjennemført på alle
sine ekspedisjoner. Man får derved en liten glede å
se frem til, og det liver godt op i det daglige
arbeide under slike forhold, hvor der ikke alene
stilles store krav til en manns fysikk men også til
hans åndelige habitus.

Efter planen skulde vi anløpet Gufføen for å
fylle ferskvann, men da vi kom op under øen fikk
vi tåke på oss, så det blev bestemt at vi isteden
skulde forsøke på å få vann på en av hvalstasjonene
på Kerguelen. Imidlertid hadde vi, mens vi lå under
ekvator, fått samlet så meget regnvann at vi, da vi
kom lenger mot syd, forstod at vi ved å holde
hundene på rasjon vilde klare os helt frem til
Hvalbukten, hvorfor også dette siste anløp blev sløifet.

«Fram» var meget tungt rigget. Et fartøi av de
dimensjoner med bare enkle mersseil vil
nødvendigvis bli tungt å håndtere ved seilberging. Under en
storm nede i vestenvindsbeltet lå så mange mann
som det var plass til på merseråen og arbeidet som
gale i fire stive klokketimer før det uhåndterlige
seil var fast.

Noe særlig lett å styre var hun heller ikke, hun
var meget tilbøielig til å ville snu sig rundt for å
betrakte sitt eget kjølvann. Blåste det, måtte vi
alltid være to mann til rors, og de hadde mer enn
arbeide. Vi hadde jo flere landkrabber ombord som
aldri hadde vært til sjøs før, enn si da utført
sjømannsarbeide av noen art, så når noen av de karene
kom til rors kan det nok hende at gamle «Fram»
benyttet anledningen til å skrive Søren Sørens
Sønner med kjølvannet. En av dem som nok syntes
det var litt for meget arbeide for en enkelt mann
ved rattet, uttalte da også at han ikke kunde
begripe, at det ikke gikk an å sette seilene slik at han
skulde få slippe all denne jobben ved rattet! Da
disse gullkorn undslapp ham, satt han på rorkisten
og styrte med benene. Vinden var rett akterinn så
han ved sin patentstyring opnådde å holde skjevert
seil på begge sider.

Som sagt, livet ombord gikk sin rolige daglige
gang — på «Fram» som på enhver annen skute i
sjøen. Våre officerer bodde forut i
enkeltmannslugarer gruppert rundt en salong, og mannskapet
bodde akterut. 8 mann i enkeltlugarer og 6 mann i
to tremannslugarer. Roald Amundsen så vi daglig,
han tok sin tørn med oss andre, stod til rors og
passet de hunder han hadde opsynet med.

Ved nyttårstider 1911 møtte vi for første gang
isen. Først svære flate iskalver optil flere kvartmil
lange, senere noen større isfjell som vi holdt inn
igjennem inntil vi støtte på pakkisen. Ved hjelp av
seil og maskin lyktes det oss efter seks dages
forløp å komme gjennem denne og inn i Rosshavet,
hvorefter vi satte kursen for Hvalbukten. På ny
måtte vi igjennem en del fordelt is før vi atter kom
ut i åpent hav.

Vi drev en del fangst på isflakene i denne tid for
å skaffe oss hundemat. En dag var Stubberud og
jeg ute på jakt efter en sel som lå og solet sig på
et isflak. Stubberud skulde passe båten mens jeg
var i land på isen. Jeg hadde aldri drevet jakt på
disse breddegrader før, men hadde jo en del
erfaring fra nordligere himmelstrøk. Nordpå er
selen meget vår, så man må gå uhyre forsiktig frem
for å komme den på skuddhold. Det vil si man må
krype forsiktig bortover isen, og søke dekning bak
skrugarer og opstående isstykker, inntil man mener
å være på skuddhold. Så gjelder det å forsikre sig
om hvor man har selen. Man titter op så forsiktig,
så forsiktig for ikke å skremme dyret — så lirkes
børsa i stilling, og er man heldig får man den. Efter
aller beste mønstre gikk også jeg frem her, jeg
buktet og ålet mig bortover isen på en slik måte at
en hvilken som helst indianer vilde blitt grønn av
misunnelse. Da jeg mente at nu kunde jeg våge å
titte forsiktig op, løftet jeg mig op på albuen bak en
liten skrugar, og tittet — rett inn i et par svære
brune øine som forbauset betraktet mig. Selen lå
rolig på isen ikke en gang en meter fra mig. Den
var ikke det minste redd, så den blev et ganske
anderledes lett bytte enn jeg hadde tenkt mig, men
fullt så forsiktig var jeg jo ikke for eftertiden.

Tiden for vår ankomst til Hvalbukten nærmet sig
nu med raske skritt, og eftersom tiden gikk, steg
også spenningen blandt oss alle. Det brennende
altopslukende spørsmål var: Hvem var de lykkelige
som skulde i land på barrieren for å delta i
fremstøtet mot polen, og hvem var det som skulde bli
igjen ombord? Lugarene var som rene heksegryter,
slik boblet og kokte det der nede når dette spørsmål
kom op til diskusjon og det var ikke sjelden.
Enhver mente naturligvis at nettop han og ingen annen
var den aller mest skikkede, og hadde de beste
kvalifikasjoner.

Så en dag kom listen, og da blev det først moro
for alvor. Ingen skjønte nogen verdens ting. En av
dem som skulde bli ombord fastholdt naturligvis
som sin uforgripelige mening, at det eneste rette
var å bytte partiene om! For at han, nettop han ja,
skulde i land, og ikke spørgeren; nei det var rent
ubegripelig. Nå ja, også denne diskusjon fikk en
ende, og der falt atter ro over gemyttene. Vi som
skulde i land fikk utlevert hele vårt utstyr med en
gang, og fra nu av hadde hver mann ordre om, at
han og ingen annen var ansvarlig for at det hele
alltid var i tipp topp stand.

Den 14. januar ankom vi til barrieren og fortøiet
langs kanten av sjøisen.

I land på isen hersket et eiendommelig og rikt
dyreliv. Som jeg tidligere har nevnt var selen helt
tam, vi kunde gå helt bort til den uten at den
gjorde mine til å ville flytte på sig, så det å skaffe
fersk mat var intet vanskelig arbeide. Det var
naturligvis fristende for enkelte svake sjele å gå i
land på isen for «å drive jakt». Et par mann falt
også for fristelsen. De drog i land, skjøt noen sel
og vendte stolte tilbake og fortalte om sine
bedrifter. Da de blev spurt om hvor de hadde gjort av
jaktutbyttet, svarte de bare at det hadde de latt
ligge. De var med andre ord ute på amindelig
myrderi, en fristelse jeg er bange for at også mange
andre bolde jegere rundt om i verden faller for.
Når jeg av og til har hatt den tvilsomme fornøielse
å høre slike jakthistorier med skryt om hvor mange
dyr der for eksempel er blitt skutt har jeg ofte
spurt mig selv — «men til hvilken nytte».

Roald Amundsen var i land for å ta ut plass til
vårt hus da denne episode fant sted. Da han kom
ombord og fikk høre om det blev han aldeles
rasende. «Det er absolutt forbudt ekspedisjonens
medlemmer å drepe noe dyr vi ikke har bruk for,»
var hans øieblikkelige ordre. To mann blev straks
sendt avsted for å åpne de myrdede sel, og ta
ombord alt kjøtt som kunde brukes. Jeg var en av
dem. På veien hjemover efter endt arbeide, traff vi
på en stor sel som lå og glodde på oss. «Jeg lurer
på om vi kan ta den levende,» sa min kamerat. Vi
blev enige om å forsøke, og laget en rennesnare av
noe medbragt tauverk. Selen lå fremdeles ganske
urørlig et par meter unda, så det var bare å
spasere bort og legge løkken rundt halsen på den. Den
så litt brydd ut ved dette, virket nærmest som om
den blev litt fornærmet, men løkken fikk vi da
rundt den. Da vi så begynte å dra blev den
ergerlig. «Pokker også at en stakkar ikke kan få være i
fred,» syntes den å si, og kvikt som et lyn trakk den
hodet ut av løkken, men blev fremdeles liggende for
å betrakte disse rare tobente fyrene som plutselig
tok sig friheter overfor den. Allright, det var å
prøve en gang til, og denne gangen var vi heldige,
for vi fikk løkken under den ene sveiven på den, og
nu hjalp ingen kjære mor. Med kurs for skuten
drog det underlige optog av gårde. Jeg leiet den
omtrent som en hund i bånd, gikk det litt trått og
uvillig, hvilket i og for sig muligens ikke var så rart,
var det bare å pirke den litt på halen med skistaven,
så bar det på ny av gårde i full fart. Da vi kom
ned til skuten, slap vi den naturligvis igjen, men
forinnen var det nok mange ombord som hadde moret
sig over optoget.

Som jeg sa var det en lett opgave å skaffe fersk
mat. Vi trengte en dag omkring 30 sel til vårt
spiskammer. Roald Amundsen, Hjalmar Johansen og
jeg drog av gårde. De var bevæbnet med hver sin
store flåkniv, jeg med en gammel Nagant revolver.
Jeg måtte gå fra sel til sel og skyte dem ned, mens
de andre fulgte efter og åpnet dem efter hvert. Det
kan vel kanskje se noe morderisk ut dette at en
mann går rundt blandt en masse tamme
forsvarsløse sel og skyter dem ned med koldt blod, men
man må jo ta i betraktning at vi gjorde det ene og
alene fordi vi var nødt til det. Dessverre brøt isen
op før vi berget vår fangst, så det hele var altså
omsonst. Den kvelden var Roald Amundsen
simpelthen ulykkelig fordi vi til ingen nytte hadde
drept alle disse dyr. Jeg har sjelden eller aldri i
mitt liv møtt en mann med en slik utpreget
kjærlighet til dyr som han. Et karaktertrekk som også
bidrog til at vi alle satte enn mer pris på ham. Selv
de av våre kamerater som hadde latt naturen gå
over optuktelsen, måtte ved nærmere eftertanke
innrømme at han selvfølgelig hadde rett, og aldri
mer blev noe dyr drept i utide.
Så hadde vi også noen små gjester som var oss til
megen glede og moro. Det var de små pingviner.
Nysgjerrigere dyr skal man lete lenge efter, desuten
var de som alle de andre beboere på isen ikke det
minste redd oss. Alt som foregikk skulde de ha
rede på. Vi holdt en dag på med å skifte noen av
isankerne da en større flokk av disse besynderlige
dyr kom anstigende. Halvveis fugl, halvveis fisk
spaserer de i opreist stilling under livlig
konversasjon bortover isen. Plutselig fikk de øie på oss,
stoppet op, og en av dem blev efter en del
diskusjon detachert for å dra ned for å undersøke hvad i
all verden det var som foregikk, mens de andre i
mellemtiden holdt sig på tilbørlig avstand.
Speideren kom alvorlig ruslende, gikk rundt omkring og
inn blandt oss, beså med synlig interesse alle våre
forskjellige redskaper som lå strødd omkring,
kikket alvorlig på oss, som lot som om den overhodet
ikke eksisterte — synlig beroliget snudde den og
vendte tilbake til sine kamerater, som flokket sig
rundt den for å høre rapporten. Der opstod en
heftig og langvarig diskusjon, men endelig så det ut
som om speideren fikk overbevist sine venner om
at der ingen fare var, for plutselig kom hele flokken
anstigende, og da blev det moro. Tenk Dem
plutselig omringet av femti nysgjerrige barn i den
spørrelystne alder når De holder på med et arbeide.
Slik omtrent var det. Vi lot dem i fred, og jamen
var de morsomme. Senere kunde vi næsten ikke
vise oss på isen uten at de øieblikkelig kom
ruslende, og på grunn av sin nysgjerrighet kunde de
sannelig være brysomme nok. Brysomme for oss var
de når vi kom kjørende med våre hundespann, for
da var det næsten ikke mulig å stagge hundene, de
skar ut for å ta dem og i vill karriere bar det
bortover isen med pingvinflokken foran.

En del av dem måtte vi drepe av hensyn til de
zoologiske samlinger hjemme. Det foregikk da på
den måten med de store keiserpingviner at vi i
flokken så oss ut et eksemplar med pent skinn. En
mann nærmet sig «den utvalgte», og mens han stod
og underholdt den med tegn og underlige
gjerninger, nærmet en annen sig den bakfra, og før den
hadde sukk for sig var begge dens sveiver bundet
fast på ryggen. Så var det bare å la den spasere
med ombord hvor den blev slaktet så humant som
mulig. Vi kunde naturligvis ha skutt dem, men det
vilde jo komme til å ødelegge skinnet, derfor måtte
vi benytte oss av denne metode.

I sjøen utenfor iskanten hersket et næsten likeså
rikt dyreliv. Hvalbukten bærer sitt navn med rette
— hele bukten stod så å si i kok av små finnhval
og åte, og utenfor i Rosshavet var der uhyre
mengder av finnhval og blåhval.

De 8 menn som skulde danne sydpolpartiet blev
nu satt i land og bodde i to telter inne på selve
barrieren. Vårt overvintringshus blev derefter tatt i
land og satt op. Da huset var ferdig kom niende
mann og det ikke den minst viktige, nemlig kokken
Lindstrøm — så da vi flyttet inn i huset var alle vi
som skulde sydover samlet der.

Den oprinnelige plan var at alle åtte med syv
sleder og nitti hunder skulde foreta fremstøtet mot
Sydpolen, mens Lindstrøm alene skulde «passe
huset» mens vi var borte. Dette blev imidlertid,
som jeg senere skal komme inn på, forandret.

Mens «Fram» ennu lå hos oss fikk vi en dag
besøk av Scottekspedisjonens skib «Terra Nova».
Scott og de menn som skulde følge ham sydover
var ikke ombord. De var gått i land ved Mc
Murdosundet hvor de arbeidet med forberedelsene til sitt
fremstøt.

Sammen med de øvrige av landpartiet holdt jeg
nettop i de dager på med å kjøre op vårt utstyr fra
«Fram» til huset. Med en slede forspent seks hunder
kom jeg farende bortover isen. På sleden hadde jeg en
sel, en stor sekk smiekull, en feltesse og et fat
petroleum — ingen liten last å trekke for hundene. En
del av våre engelske gjester var kommet ned på
isen og var underveis til huset, da jeg i susende fart
tok dem igjen og hilste flott med svepen. Ved
overgangen fra havisen og op til huset, som lå et
stykke inne på barrieren, måtte jeg stoppe for å la
hundene hvile før vi tok fatt på bakken som var
temmelig bratt. Dette var forresten noe vi alltid
pleide å gjøre. Her tok engelskmennene mig igjen,
stoppet op og betraktet med megen interesse
hundene og sleden. De spurte om jeg med det lasset
hadde tenkt mig op bakken med så få hunder foran
sleden. Da jeg svarte at joda det var meningen,
rystet de smilende på hodet idet de mente at det
gikk nok ikke. For sikkerhets skyld var de efter tur
borte og banket på petroleumsfatet for å høre om
det var tomt. Nei, det var det ikke. Dernest løftet
de på kullsekken, den var tung som bly. Essen var
ikke lett den heller, for ikke å snakke om selen.
Efter undersøkelsen var de helt overbeviste om at
jeg ikke var helt normal som med bare seks hunder
foran, trodde at jeg skulde greie å komme op.
De nikket vennlig adjø og vel møtt igjen til den
gale mann, og fortsatte sin marsj mot huset. Jeg
lot dem komme helt op på platået før jeg satte
hundene i gang. Det var som om dyrene forstod at her
gjaldt det å vise hvad de dudde til, for trakk gjorde
de så de lå flate og op kom vi. Kommet vel op
slang jeg mig på sleden, en liten bluff kan ikke
skade tenkte jeg, og i flyvende fart bar det forbi de
forbausede engelskmenn.

Jeg hørte senere si, at de hadde uttalt at med
slike trekkdyr burde vi ha all verdens chancer til å
rekke Polen. De blev hos oss og spiste frokost.
Roald Amundsen tilbød dem å komme og slå sig
ned hos oss, for med vår leirplass som basis å
drive de videnskapelige undersøkelser de måtte
ønske. Smilende avslo de tilbudet, idet de samtidig
advaret ham mot å bli liggende for lenge, da de
mente vi kunne risikere at breen kalvet så både vi
selv og vår leirplass vilde drive ut i Rosshavet.
Dette hadde jo nettop vært det store spørsmål også
for Roald Amundsen. Er barrieren fast eller ikke?
Kan jeg stole på den slik at jeg kan legge min basis
på den? Her kommer jeg inn på en av de genialeste
punkter ved hele Roald Amundsens plan. Ved
inngående studier av all den litteratur han kunne
komme over om disse strøk, hadde han funnet ut at
en stor del av barrieren virkelig lå fast. Han
la sin leir på den, og det viste sig at han hadde
rett. Vi kunde sitte godt og lunt nede i vårt hus
og i våre opvarmede huler i barrieren, og i ro og
mak arbeide på vårt utstyr — mens vår konkurrent
lå på land under høie fjell ved Mc Murdosundet
utsatt for mer uvær og kraftig vind. Allerede ved
valget av leirplass var Scott efter min mening
handikapped.

En dag brøt havisen op så «Fram» kunde komme
helt inn bukten og fortøie ved barrieren, noe som i
vesentlig grad lettet oss de siste losningsarbeider.

Innen «Fram» var helt utlosset begynte
utkjøringen av depotene. Roald Amundsen med tre menn
drog til 80° s.br. hvor de nedla vårt første depot.
De kom tilbake den 15. februar, men da hadde
«Fram» allerede forlatt oss. Da hun hadde kastet
los, tok hun sig først en sving inn på bukten og kom
derved på 78° 41' s.br. Lengere syd enn noe
fartøi før hadde vært. «Lengst mot nord, lengst
mot syd».

Vi foretok først nu tre depotturer, og der blev
tilsammen nedlagt ca. 3000 kg. proviant på 80°, 81°
og 82° s.br. Da dette arbeide var utført gikk vi i
gang med forberedelsene til overvintringen. Huset
blev forbedret, og vår leir i det hele gjort så
praktisk som mulig. Jaktturer blev foretatt, og da
vinteren endelig kom satt vi godt og lunt nede i
barrieren med 60 000 kg. selkjøtt som proviant for oss
selv og hundene, et kvantum som var mer enn
tilstrekkelig hele vinteren.

Vinteren gikk usedvanlig fort for oss. Vi hadde
alle hendene mer enn fulle. Vårt utstyr som
oprinnelig var laget med henblikk på kupert og tungt
terreng viste sig å være for svært. På depotturene
hadde vi høstet den nødvendige erfaring i så
henseende, idet terrenget vi skulde igjennem, for det
meste viste sig å være helt slett. Tunge sleder var
derfor unødvendige, likeså alt det øvrige tunge
tilbehør. Hele utstyret blev derfor gått over på ny, og
nu forarbeidet så lett som mulig. Roald Amundsen
hadde selv uttenkt alt til den minste detalj, og
overvåket også nøie at alt blev som det skulde. Som
vanlig forstod han å holde oss beskjeftiget hele den
utslagne dag. Vi begynte vårt arbeide til fastsatt
tid, i det hele blev det arbeidet som aldri før. Våre
110 hunder trivdes utmerket, og blev foret og passet
med den forestående anstrengende tur for øiet.

En kveldstund begynte Roald Amundsen å
snakke om turen mot syd. Han fremla på ny sin
plan for oss, idet han samtidig gjorde opmerksom på
at det hele foreløbig bare var å betraktes som en
«sofaplan»; nu vilde han gjerne høre hvad vi mente
om den. Vi diskuterte det hele frem og tilbake,
men blev til slutt enige om, at den plan han hadde
uttenkt hjemme i sin sofa, var så god at det ikke
var noe å si på den. Grunnen til at han diskuterte
dette med oss var, sa han, at han ønsket at vi alle
skulde vite hvad vi gikk til, og hvad han som skulde
lede oss hadde i sinne.

Solen forlot oss i april, og kom tilbake i august
efter fire måneders fravær. Planen var, at når solen
kom tilbake, skulde vi alle dra mot syd. Da den
kom traff den bare sunde friske mennesker og dyr,
alle klare til med liv og sjel å gå inn for den store
opgave. Noen dager før den kom, kjørte vi våre
ferdigpakkede sleder op til startplassen. Solen var som
sagt kommet, men temperaturen viste ingen som
helst lyst til å gå op de første dager, den holdt sig
standhaftig på minus 50°—60°. Imidlertid noen dager
senere begynte den smått og pent å krype opover,
og en morgenstund da termometeret viste «bare»
minus 36°, besluttet Roald Amundsen sig til å
Mennesker og bikjer mot syd.
Wisting med sitt hundespann, fotografert på Sydpolen.
starte. Det viste sig dessverre allerede dagen efter
at temperaturen fikk tilbakefall, og til slutt var den
på ny nede i minus 50°—60°. Under disse forhold
besluttet Roald Amundsen sig til å vende om da vi
var kommet til 80° s.br. — temperaturen var da helt
nede i minus 58°. Særlig gikk den lave temperatur
ut over hundene, så det fremgikk med all ønskelig
klarhet at de ikke vilde greid å fortsette.

10 dager efter starten var vi på ny «hjemme igjen».
Som en følge av denne tur forstod Roald Amundsen
nu, at det hele med så mange mann og så mange
hunder blev et altfor stort og tungvint apparat.
Han besluttet derfor å redusere deltagernes antall
til fem mann, ham selv iberegnet, fire lette sleder og
52 hunder samt proviant og utstyr for fire måneder.

Temperaturen viste fremdeles ingen stigende
tendens. Først ut i oktober innfant våren sig for alvor.
Selen gikk op på isen, og en del sjøfugl innfant sig.
Den 20. oktober var temperaturen omkring minus
30° og holdt sig jevnt mellem 20°—30° hvorfor start
blev besluttet, og klokken 10 bar det av gårde for
alvor mot polen.

Allerede den første dag hadde vi en ubehagelig
oplevelse. Vi kjørte med god fart henover et
tilsynelatende pent jevnt terreng. Jeg kom sist med
min slede — selv kjørte jeg, og hadde Roald
Amundsen sittende på. Vi satt med ryggen mot
hverandre. Han så akterover, jeg forover.
Plutselig følte jeg et veldig rykk i sleden, den
vippet likesom ned med akterparten, og vilde begynne
å gli baklengs ned med nesen i været. Jeg snudde
mig rundt kvikk som et lyn, og så da at vi hadde
kjørt over en veldig sprekk. Kommet delvis over
var snebroen brukket under oss, men på grunn av
vår gode jevne fart forover gled sleden heldigvis
inn på fast is. Vi stoppet ikke, men kjørte videre.
Da kjente jeg at Roald Amundsen dunket mig i
ryggen. Jeg snudde mig halvveis rundt. «Så De den,
De», sa han, «den vilde nok gjerne hatt både oss,
sleden og hundene.» Mer blev der ikke sagt om den
ting.

Turen henover barrieren gikk stort sett bra. Det
var av og til ikke bare lekeverk å ta sig frem, men
det gikk, og til slutt kunde vi begynne opstigningen
til polplatået. Da vi var kommet op i ca. 5000 fots
høide begynte terrenget å helle nedover. Roald
Amundsen gikk foran på ski for å vise veien. Breen
vi kjørte på, skrånet nu mer og mer så han til slutt
fikk god glid på skiene. Han var ca. 400 meter
foran oss og i det bratteste i bakken, da vi plutselig
får se at han kaster sig over ende og bremser med
ski og staver alt hvad han kan, samtidig som han
vinker til oss at vi må stoppe. Vi hadde god fart på
sledene, så den eneste måte å stoppe på var å velte
dem så snespruten stod.

Da vi kom ned til ham viste det sig at han hadde
fått stoppet i aller siste øieblikk. Han lå nemlig på
kanten av et stup flere tusen fot ned. Han så på
oss og bemerket ganske rolig: «Vi får forsøke der,»
idet han pekte, «her kommer vi ikke frem». Han
var likeså kold og rolig som om ingen ting skulde
være hendt.

Vi valgte en annen vei, og måtte foreta en
nedstigning til ca. 3000 fot. Her støtte landet og
barrieren sammen. Det eneste synlige tegn på dette, var
en del store bølgelignende dannelser i barrieren, og
en mengde svære sprekker, delvis fylt med sne, så
det så ut som om breen hadde innstillet sin
virksomhet for lengst. På ny måtte vi foreta en
opstigning, og efter fire dagers hårdt slit befant vi oss i ca.
10 600 fots høide, og mente dermed å være vel inne
på polplatået. Her blev vi liggende værfast i fire
dager, idet der blåste en snestorm så vi ikke kunde
se hånd for oss. Før vi fortsatte slaktet vi 24 av
våre hunder, og la dem i depot, likeledes efterlot vi
en slede som merke på dette. Herfra fortsatte vi
altså med tre sleder og 18 hunder. Da vi brøt leir
varte fremdeles snestormen, men vi var sant å si
blitt leie av å ligge så lenge stille på samme sted,
hvorfor vi var enige om at det var bedre heller se å
komme sig videre. Til å begynne med skrånet
terrenget nu svakt opover, men plutselig merket vi at
det begynte å gå utfor. Vi kunde ingenting se på
grunn av snestormen, alt stod i en eneste røik, så da
farten utfor begynte å bli betenkelig stor, besluttet
vi oss til å stanse og slå leir. Vi veltet sledene og
satte op teltet. Da vi skulde tørne inn viste det sig
at teltgulvet hadde så sterk helling, at de to som lå
i den nederste del blev liggende i en meget ubekvem
stilling med benene op, de andre hadde det langt
naturligere med benene ned, men behagelig var
heller ikke det. Næste morgen klarnet det av, og det
viste sig da at vårt telt lå midt på en sterkt
skrånende bre, som lengere nede endte i en jevn fin
slette. 50 meter til venstre var breen brukket
av, og fra kanten av breen og til bunnen av stupet
var det sikkert sine 2000 fot. Var vi alle i
snestormen kjørt utfor, kan vel vår skjebne lettere tenkes
enn beskrives.
Fra nu av helte terrenget svakt nedover til vi
kom til en stor istykkerreven bre. Vi visste at vi nu
hadde en opstigning på flere tusen fot foran oss. Men
først skulde breen passeres. På grunn av dens
tilstand — den verste på hele turen — døpte vi breen
for «Fandens bre». I alle retninger strakte der sig
farlige sprekker og revner, så vi syntes alle at navnet
passet bra, særlig når man tar i betraktning at det
tok oss tre dager å komme over den.

Kommet vel over, så vi foran oss i tåke og 
snedrev en slette som mest av alt minnet om et
størknet hav. Da vi kom utover viste det sig at vi ikke
kunde bruke våre ski på grunn av isens
beskaffenhet. Det lød hult under oss når vi gikk, og
plutselig forsvant en slede, så senere noen hunder og
endelig en mann. Vi fikk dem alle heldigvis op
igjen. Det blåste en kuling av sydost med snefokk,
så vi så ikke stort. Et navn måtte jo også dette
tiltalende sted ha, og for å være i stilen, når vi
først hadde begynt å dele ut navner, valgte vi
«Fandens dansesal», og det var heller ikke noe dårlig
navn.

Kommet vel over her gikk allting så meget bedre
og lettere for oss. De største vanskeligheter hvad
terrenget angår var overvunne. Mellem 87° og 88°
s.br. nådde vi vår største høide 10 750 fot. Herfra
og helt til polen skrånet terrenget jevnt nedover.

Vi hadde beregnet å være på polen den 14.
desember om eftermiddagen. Dagen oprant med klart
fint vær, terrenget var glimrende. Solen stod høit
på himlen. Vi fortsatte fra vår siste leirplass som
vanlig, og ut på eftermiddagen stoppet vi og slo
leir, da vi mente vi var fremme. Efter at vi hadde
stelt hundene, bad Roald Amundsen oss om å
samles rundt flagget for sammen å plante det. «Det
tilkommer ikke én mann alene å utføre denne for oss
så høitidelige handling. Det tilkommer alle dem,»
sa han, «som har satt sitt liv inn for saken.» Hver
mann grep rundt stangen, og sammen plantet vi
Norges flagg på Sydpolen hvor hittil intet
menneske hadde satt sin fot.

Nettop dette trekk hos Roald Amundsen, at han
bad oss alle om å være med på å plante flagget, er
en egenskap hos ham jeg har satt høiest. Han
ønsket ikke å beholde hederen og æren for sig selv,
den skulde han dele med dem som hadde stått ham
bi. Slik har han også alltid vært senere i livet.
Beskjedent har han trådt til side, og latt den heder
og glans han har samlet rundt sig selv også komme
sine kamerater til gode.

Først cirklet vi inn stedet med en radius av 18
kilometer, idet tre mann gikk ut i øst, vest og
kjøreretningen, hver medbringende en
reservesledemei med et sort flagg på toppen for opmerkning,
samt en vindtøipose med beretning om turen. De
andre to benyttet det fine vær til å ta en rekke
observasjoner for å bestemme stedet. Efter disse
observasjoner viste det sig at vi ennu skulde ha
omtrent 9 kilometer igjen til selve polpunktet,
hvorfor vi flyttet vår leirplass denne distanse, og foretok
atter den samme opmerkning som tidligere. Våre
observasjoner viste nu at vi var kommet polpunktet
så nær som det var oss mulig. Vi opholdt oss her
til den 17. om eftermiddagen, da brøt vi op og satte
kursen mot nord i strålende vær og bris fra syd, så
vi brukte seil på våre sleder. Vi efterlot oss et telt
hvori lå en del instrumenter og utstyr, samt to
brever, et til H. M. Kongen og et til Scott.

Om hjemturen er det lite å berette, den forløp
helt programmessig, som regel i det aller beste vær.
Det eneste som plaget var at jeg i flere dager hadde
gått med en ulidelig tannpine, som til slutt blev så
plagsom at noe måtte gjøres. Da det var litt langt
til nærmeste tannlæge, bad jeg en kveld, efter at vi
var kommet i soveposen i teltet, Roald Amundsen
om han vilde ta sig av bestet. Han erklærte sig
fluksens villig, og vår medbragte tanntang blev hentet
frem. På grunn av kulden måtte vi først varme
tangen over primussen, så måtte jeg stå på kne i min
sovepose og han satt over mig i sin og drog alt
hvad han kunde. Efter et svare mas lyktes endelig
operasjonen — og dermed var alle sorger slukket.

Om morgenen den 26. januar 1912 kom 5 menn
med 11 hunder og 2 sleder i god behold hjem til
leiren på barrieren. Den samlede tilbakelagte
distanse utgjorde ca. 2800 kilometer, for det meste
den hele tid på ski. For å vise hvilken glimrende
kondisjon mennesker og dyr var i, kan jeg nevne at
den siste dag tilbakelagdes en distanse av mellem
60 à 70 kilometer.

Da vi kom var ennu ingen oppe. Vi satte sledene
fra oss, stelte hundene og gikk samlet inn i huset,
hvor fire menn lå i dyp søvn. Det vil være meget
vanskelig for mig å beskrive de forskjellige fjes
som tittet ut av de respektive køier og glodde på
oss — de måtte sees. Efter et øieblikks taushet
spurte endelig en av dem: «Har dere vært der?»
«Ja, vi har vært der,» svarte Roald Amundsen, og
da blev det liv. En stund efter satt vi alle benket
rundt bordet og nød Lindstrøms hotcakes og herlige
kaffe. Hvor godt en kopp kaffe virkelig kan smake,
det vet man først, når man som vi hadde måttet
undvære den så lenge.

Det viste sig at «Fram» allerede var kommet den
9. januar, men hadde måttet gå ut igjen på grunn av
uvær, men om eftermiddagen samme dag som vi var
kommet tilbake kom hun på ny inn og fortøiet ved
iskanten. Vi skulde jo ha det meste av vårt utstyr
ombord, og det helst så fort som mulig, hvorfor det
naturligvis ikke blev noen hvil for oss efter turen.
Det er jo gjerne så med mange mennesker, at når
de har utrettet noe, så er det en nødvendig
betingelse for deres eksistens, at de må ha enten en
kortere eller lengere ferie. Jeg skal villig innrømme at
også vi gjerne vilde hatt en pust i bakken, men
under de forhåndenværende forhold fant vi alle, at
det fikk være til en annen gang. Vi gikk derfor
øjeblikkelig i gang med å ta ombord det som vi
ønsket å ha med. En hel del efterlot vi oss der nede,
også vårt hus. Det blev satt i tipp topp stand. Alt
skaffetøi pusset og lagt på plass, køiklær i alle
køiene og alle lamper trimmet og gjort klare til
øieblikkelig bruk. «For,» sa Roald Amundsen, «der
kan muligens komme folk efter oss som kan komme
til å trenge det.» Med hans ord i friskt minne,
skulde jeg ønske at huset nu, som dette skrives,
må finnes av admiral Byrd og hans ekspedisjon,
som nu ligger akkurat på samme sted og
forbereder sig til et fremstøt mot polen pr.
flyvemaskin. For det å ha et hyggelig godt varmt hus
under en overvintring, det betyr uendelig meget
mer enn mangen en kan ane som ikke vet hvad en
polarnatt er.

Det var en glede å treffe våre kamerater ombord i
«Fram» igjen. Hilsener og nyheter fikk vi
hjemmefra, og det heldige resultat bidrog jo til at
stemningen om mulig blev ennu høiere.

Den 30. var «Fram» klar, og ut på kvelden gikk vi
seil med kurs for Hobart på Tasmanien.

Den 5. mars ankom vi hertil. Det var en lang reis
for denne forholdsvis korte distanse. Da vi ankret
op på reden var det ikke så mange som visste hvem
vi var, men noen var det jo som luktet lunten, og
snart visste hele byen det. Roald Amundsen gikk
øieblikkelig i land for å sende sine telegrammer, og i
mellemtiden blev «Fram» bordet av all verdens
pressefolk. De myldret ombord som sjørøvere.
«Mr. X,» lød det, «jeg representerer den og den avis.
Si mig, var det kaldt på Sydpolen?» Intet svar fra
den adspurte. Slik omtrent lød spørsmålene over hele
skuten, og slik lød også, eller rettere sagt lød ikke,
svarene. Det lyktes ikke en eneste av disse
smarte herrer å få noen av «Fram»s gutter i fellen.
Først da telegrammene kom fra London til Hobart
— altså de selvsamme telegrammer som var
avsendt fra Hobart — fikk de vite at vi hadde vært
på polen.

Efter at Roald Amundsen hadde meddelt verden
nyheten om Sydpolens erobring fortsatte «Fram»
efter en ukes ophold til Buenos Ayres. Vi hadde nu
et strålende vær den hele tid — selv rundt Kap
Horn. Jeg har aldri sett «Hornet» i så pent vær, det
var den rene barnelek å passere det — og det er
sannelig sjelden, det tror jeg nok de fleste sjømenn
vil være enig med mig i. I de siste dager av mai
ankom vi til Buenos Ayres. Efter en del
festligheter blev de fleste av oss permittert og sendt den
lange vei hjem på ferie.

Roald Amundsen hadde nemlig ikke opgitt sin
oprinnelige plan om driften over Nordpolen — alle
vi som blev permittert hjem hadde lovet å bli med
ham på ny. «Fram» skulde overhales og utrustes i
Buenos Ayres for turen til San Francisco, hvor vi så
skulde komplettere for det nye forsøk.




III

Det blev en lang permisjon vi fikk. Jeg var
hjemme fra juli 1912 til mai 1913. I denne tid fikk
jeg efter Roald Amundsens ønske anledning til å gå
på Marinens sykehus for å lære sykepleie — noe
som senere i livet har vært mig til uvurderlig nytte,
fordi jeg derved har vært i stand til ved forskjellige
anledninger å hjelpe mennesker i nød. Den jeg da
først og fremst skylder takk for dette, er hr.
kommandørkaptein Manthey som utrettelig tok sig av
mig og tålmodig forklarte mig det nødvendigste og
hjalp mig. Mangen en gang har jeg, når jeg i en
snever vending har kunnet være til hjelp, sendt ham
mine varmeste tanker med takk for hvad jeg lærte.

Å ha tannpine er vel noe de fleste mennesker ikke
setter særlig pris på, hvadenten de er på
polarekspedisjoner eller lever under mer civiliserte
forhold. Roald Amundsen hadde derfor bedt mig om
å sette mig inn i den vanskelige tannlægekunst så
godt det lot sig gjøre, på den forholdsvis korte tid
som var mig beskåret. Jeg henvendte mig derfor til
hr. tannlæge Reichborn Kjennerud på Horten, og
spurte om han vilde være mig behjelpelig — han
kom mig straks i møte med den aller største
elskverdighet. Ja han var til og med så elskverdig, at
han skaffet mig «ofre» som jeg kunde øve mig på.
Det er da sannelig ikke almindelig her i livet at
man hjelper sine vordende «konkurrenter» på en
sådan måte.

Jeg er imidlertid helt overbevist om at der oppe
nordpå finnes en rekke mennesker som med glede
tenker på de kunster jeg gjorde med deres tenner
— takket være hr. Reichborn Kjennerud.

Tiden for min permisjon var nu utløpet, og i mai
drog jeg ned til Buenos Ayres og tilbake til gamle
«Fram».

Panamakanalens åpning skulde finne sted det år,
og der blev fortalt, med krav på pålitelighet, at
«Fram» var tilbudt å gå gjennem kanalen som det
første skib. Dette var naturligvis et overmåte
gunstig tilbud for Roald Amundsen, veien til San
Francisco blev derved gjort så meget kortere, hvorfor
han øjeblikkelig aksepterte tilbudet.

Vi seilte derfor op til Colon for å være klare til
gjennemfarten — men dessverre, her blev vi liggende
i ti lange uker uten at det så ut som om vi skulde
komme igjennem. Amerikanerne hadde som
bekjent den gang en masse vanskeligheter å overvinne
på grunn av ras og andre ting som kom i veien. Det
var derfor intet annet å gjøre for oss enn å vende
nesen sydover igjen.

Underveis hadde vi den store sorg å miste vår
kjære kamerat islos Andreas Beck. Han blev
begravet ute på sjøen — og fikk en grav verdig en
mann av hans støpning.

Dessverre viste det sig på denne tur at gamle
«Fram» nu ikke lengere var i den tilstand vi kunne
ønske. De lange ophold i de varme farvann hadde
vel bevirket sitt til at råttenheten hadde spredt sig
sterkt.

I april 1914 kom vi på ny til Buenos Ayres.
Kaptein Nielsen hadde underrettet Roald Amundsen,
som befant sig i Norge, om «Fram»s tilstand. Efter
en del underhandlinger blev det bestemt at «Fram»
skuldet gå hjem for besiktigelse og reparasjon før
hun på ny la i vei. En medvirkende årsak til at
denne bestemmelse blev truffet var også, at tiden
nu var så langt fremskreden, at skulde vi seile rundt
Kap Horn, vilde vi miste ennu et år før vi kunde
fortsette videre fra San Francisco mot nord og ta
fatt på driften.

Efter å ha vært i dokk begav vi oss i vei, og efter
100 dagers reis befant «Fram» sig fortøiet i sin
gamle bøie på Hortens indre havn i juli måned
1914. Senere har hun aldri mer vært ute på ferd.



«MAUD»




I

Krigen kom og satte derved en stopper for Roald
Amundsens planer — foreløbig. «Fram» var blitt
undersøkt og resultatet var ikke videre gunstig.
Det viste sig kort og godt at det ikke vilde svare
regning å sette henne i stand igjen. Hun blev
derfor avrigget og alt utstyr blev bragt i land — senere
har hun ført en meget kummerlig tilværelse —
dessverre.

Jeg blev innbeordret til tjeneste i marinen, og på
grunn av mine overordnedes elskverdighet, fikk jeg
tjenstgjøre på Horten, hvor jeg hadde mitt hjem,
og hvor «Fram» lå, slik at jeg kunde føre tilsyn med
de arbeider som foregikk ombord med
nedriggingen, og ilandtagningen av alt tilbehøret.

En av mine gamle kamerater fra turen til
Sydpolen hadde jeg hos mig i denne tid. Det var
«basen» i hundespannet mitt «Obersten» kallet, og
det var ingen dårlig kar. Alle depotturene hadde
han vært med på, og til slutt til Sydpolen og
tilbake. Nu skulde han nyde sitt otium hos mig.
Og det gjorde han til gagns. Kosten sørget han
for selv.

Min hustru kom en dag ut til ham med
melkevelling, og satte fatet fra sig foran ham og gikk inn
igjen. Da hun kom tilbake for å hente det tomme
fat, markerte bare en diger jordhaug stedet hvor
«Obersten» i dyp forakt hadde gravet hele
sulamitten ned. Altså, slutningen var ikke så vanskelig å
trekke:	Melkevelling var ikke mat. Nei, kjøtt
måtte det være. Han gikk derfor hver morgen
rundtur til alle slakterne i nabolaget, og gav sig ikke
før han hadde fått hvad han med rette mente var
hans — men stjal gjorde han aldri. Alle mennesker,
store og små var glade i ham — men kattene og
hundene på Horten likte ham slett ikke. De sistnevnte
satte som regel uten varsel like på ham, og fikk pr.
omgående en veldig porsjon juling som helt betok
dem lysten på flere forsøk i den retning. Kattene
rystet han gjerne kraftig hvis han fikk fatt på dem,
men han bet dem aldri ihjel.

Det er et gammelt ord som sier at når en viss
mann blir gammel, så går han i kloster, så også med
«Obersten». Han gikk nemlig på frelsesarmeen!
Utenfor deres lokale satt han hver kveld i
allslags vær og lyttet andektig til talene, sangen og
musikken.

Til slutt var hans dager talte. Det var som om jeg
hadde mistet en av mine nærmeste, slik var savnet
efter ham.

Roald Amundsen lå imidlertid ikke i dødvannet.
Han hadde sagt at Nordpolen oprinnelig var hans
mål, og han følte sig æresforpliktet til å prøve på å
gjennemføre sin oprinnelige plan om med et fartøi
å forsøke på å drive tvers over polarbassenget. Dog
hadde han nu endret planen derhen, at forsøket
skulde gjøres fra Sibirias nordkyst.

«Fram» var altså ute av dansen, og et nytt fartøi
måtte skaffes, men også noe mer måtte skaffes, og
det var penger. Roald Amundsen greide begge
deler. Ved fornuftig å disponere de midler han
hadde tjent ved sine foredrag og bøker, kunde han
en dag avslutte sine forretninger med en gevinst på
en million kroner, og dermed mente han at han
hadde tilstrekkelig kapital til å gå på igjen.

Ute hos skibsbyggmester Jensen i Volden i Asker
blev så kjølen strukket til polarskibet «Maud». Hun
løp på vannet den 7. juni 1917, og et bedre og
soldere fartøi skikket for farten der oppe i Ishavet, har
vel aldri vært bygget. Hun blev utstyrt med «Fram»s
gamle rigg og delvis med hennes seil, samt ankere,
kjetting og annet utstyr.

Provianten som vi hadde hatt i behold fra «Fram»,
var i mellemtiden blitt solgt til Russiand, så nu gjaldt
det å skaffe sig nye beholdninger. Hjemme var det
ikke tale om å skaffe det nødvendige på grunn av
rasjonering av nær sagt alt hvad vi trengte. Roald
Amundsen kjøpte derfor all sin proviant fra
Amerika, og denne blev sendt over til oss og tatt ombord
i Oslo.

På vårparten 1918 var allting klart, og i juni
måned gikk vi fra Oslo. Først var vi innom Volden
for å hente materiale til taket vi skulde bygge over
skuten under de forestående overvintringer. Derfra
var vi en tur innom Horten for å drive dekket og
sette riggen. Vårt næste anløp var Bergen, der tok
vi ombord vårt oseanografiske utstyr.

Som bekjent hadde Roald Amundsen umiddelbart
i forveien tilbakelevert alle sine tyske dekorasjoner
som en protest mot den uinnskrenkede ubåtkrig —
så vi holdt meget skarp utkik på vår videre vei
nordover. Vi kunde jo ikke være helt sikre før vi
var vel igjennem Hvitehavet. Heldigvis gikk det
bra. På hele turen så vi ikke en eneste ubåt. Så
vidt jeg vet var det ingen ombord som tok noen
forholdsregler — vi gikk til køis som vanlig, og alle
våre båter hang utsvinget i sine davider.

Fra Bergen gikk vi til Tromsø hvor Roald
Amundsen kom ombord, og dermed var vi klare til
å ta fatt på det arbeide, som skulde komme til
å koste Roald Amundsen så uendelig meget — men
jeg føler mig fullt og fast overbevist om, at selv om
han den gang hadde kunnet løfte det slør som
skjulte fremtiden for ham, så vilde han aldri veget
tilbake, ikke engang tenkt på det. Han gikk jo
heller aldri noen gang tilbake. For ham var det frem,
frem og atter frem — og han vant til slutt!

Det varte ikke lenge før «Maud» fikk vise hvad
hun dudde til. Første gang vi kom utenfor kysten
fikk vi ruskevær på oss med sjøen tvers. «Fram»
var lei til å rulle, men «Maud» var ti ganger verre.

Vi hadde tenkt å gå gjennem Yugor-stredet for å
komme frem langs den sibiriske kyst og op 
østenfor de nysibiriske øer, for derfra å gå inn i isen og
påbegynne driften. Denne vei og også alle de øvrige
streder viste sig å være sperret av is, så vi måtte
ligge og vente. Ventetiden blev benyttet til å drive
magnetiske observasjoner, ta loddskudd,
vannprøver og annet. Da isen begynte å gå op, flyttet
vi vår ankerplass nærmere mot Yugor-stredet,
herunder var vi så uheldige å gå på grunn. Efter flere
dagers forløp blev det høivann og ved varping og
likeledes godt hjulpet av isens trykk, kom vi
endelig av. Heldigvis sinket dette oss ikke, da isen ennu
ikke var gått helt op. Vi byttet til oss en del frisk
„Om eftermiddagen samme dag vi kom fra Sydpolen kom „Fram“ inn og fortøiet ved iskanten — “.
Vår lille flyvemaskin ved „Mauds“ skibsside.
proviant hos noen innfødte for tobakk, mel og
andre varer. For flere av oss var dette vårt
første møte med de innfødte, det skulde ikke bli
det siste.

Endelig gikk isen op så vi kunde slippe frem. Det
gikk ikke fort med oss fordi der lå svær is langs
hele kysten. Det var å snu og vende, og næsten så
å si lure sig frem, men vi brukte allikevel ikke mer
tid enn rimelig var. Ved munningen av Jenissei
anløp vi telegrafstasjonen Port Dickson og tok
ombord våre 25 hunder, og den olje som var lagret for
oss, og fortsatte videre østover. September var
kommet og det begynte allerede å bli tidlig mørkt.
Da vi kom op under Kap Tsjeluskin, blev vi stoppet
av svær is. Vi gjorde gjentagne ganger de mest
fortvilede forsøk på å forsere oss frem — men alt
var forgjeves. Det var ingen vei utenom. Vi måtte
gå i vinterkvarter. Det er dårlig med havner på
kysten her oppe, men heldigvis fant vi en liten bukt
som på utsiden var dekket av et par småøer, og hit
inn tydde vi og fortøiet for vinteren. Denne lille
havn som blev kalt «Maudhavn» var beliggende ca.
25 kvartmil øst for Kap Tsjeluskin.

Efter at vi hadde vært i land og besett lokalitetene
gikk vi i gang med å legge tak over hele skuten.
I land satte vi op et magnetisk observatorium bygget
av rekkved og bord. Det var slått sammen med
trenagler av hensyn til instrumentene som skulde
opstilles der inne. Likeledes bygget vi hus for hundene
i land.

Mens vi holdt på med disse arbeider inntraff der
et meget beklagelig uhell, som lett kunde fått de
alvorligste følger. Roald Amundsen var meget glad
i hundene og passet og stelte dem med den største
omhyggelighet. En dag mens vi holdt på med å ta
hundene ned på isen, kom han ut på dekket og fikk
øie på en av sine «venninner», som i en nær
fremtid ventet sig småfolk. Han tok damen under
armen og gikk op på naglebenken, for derfra å
krype ned stigen på isen med henne — mens han
står der oppe og balanserer kommer en av de andre
hundene flyende og setter i vill glede og begeistring
like på ham bakfra, med den følge at han mister
tispen, og styrter ned på isen med høire arm under
sig. Høire skulder tok imot støtet og led adskillig
molest, men verre var det med armen som var
brukket på flere steder. Jeg var på dekk, og sprang
øieblikkelig ned på isen, og fikk ham først op i
sittende stilling. Efterat han hadde fått en stor dram,
som jeg sprang ombord og hentet, kviknet han
såpass til at jeg fikk ham ombord, og anla en foreløbig
bandasje. Det så meget stygt ut, hele skulderen og
armen var hovnet voldsomt op, og dessuten var
armen sort fra skulderen og ned til albuen. Senere
la jeg på en gipsbandasje og gav ham beskjed om
at armen måtte ligge rolig i bindet lang tid fremover
— men det forhindret ikke at han kort tid efter tok
armen ut av bindet og gav sig til å massere den selv.
Han likte naturligvis ikke å måtte gå uvirksom så
lenge, og trodde vel heller ikke det var så alvorlig
som det senere viste sig å være. Heldigvis fikk jeg
ham da overtalt til å la armen i ro.

Tiden fremover benyttet vi til å ta observasjoner,
og da det var meningen at jeg senere skulde gjøre
en selvstendig sledereise for å ta en serie sådanne,
måtte jeg derfor lære den kunst å ta dem på egen
hånd, så jeg tilbragte mesteparten av dagen oppe
hos Sverdrup i observatoriet.

Vi så mange rensdyr rundt oss. Bjørnen avla oss
daglige visitter, i det hele skjøt vi den vinteren 41
bjørner ved og i nærheten av skuten. Bjørnen
kunde ofte være nærgående. Vi hadde jo hele 
riggen hengende full av bjørnekjøtt og rensdyrsteker,
gås og andre herligheter, så «Maud» mest av alt
lignet en velassortert viltforretning. Om vinteren
er ofte bjørnen sulten, og som følge derav adskillig
mer pågående enn om sommeren, når det er mat
nok — og for en sulten skrott kunde sannelig vår
«vareutstilling» friste mer enn heldig var.

Så var det en natt. Alt var stille og fredelig
ombord. Plutselig våkner jeg ved at Roald Amundsen,
hvis lugar lå tvers overfor min, banket i skottet.
«Wisting, Wisting. Stikk op og se hvad det er som
tasser på hyttetaket». «Å, det er bare «Jakob»,
svarte jeg. «Nei», svarte han, «det er nok større
kar enn en hund. Det må være bjørn.» Jeg ut
bare iført mine unevnelige, og bevæbnet med en
gammel revolver. Det var mørkt som i en sekk, så
da jeg kom ut på taket og begav mig akterover,
hørte jeg bare to brøl og to klask ned på isen. Det
hadde altså vært bjørn, som hadde forsøkt sig på
vårt matlager.

Alle hundene stod alltid bundet inne i huset sitt
om natten, nettop fordi vi ikke ønsket at bjørnen
skulde få tak i dem. Morgenen efter denne episode,
fikk hundene teften av våre nattlige gjester, med en
gang vi slapp dem, og før vi fikk sukk for oss, var
hele banden forsvunnet under skrik og skrål på vill
og hissig jakt efter tyvene.
Det varte og det rakk utover dagen, men ingen
hunder var hverken å se eller høre. Først sent ut på
kvelden kom de første av dem hjem igjen, og så
kom de øvrige med to til tre dagers mellemrum,
helt til siste mann som ankom nøiaktig 11 dager
efter at de var dratt av gårde. Det rare var at de
ikke var noe større sultne da de kom, så de må
øiensynlig på en eller annen måte ha fått gjort ende
på i hvert fall den ene bjørnen. At de hadde vært
borti bjørnen var vi aldeles sikre på, for en av dem
var svært opreven da han kom hjem. Men også
bjørnen hadde gjort sitt — tre av våre aller beste
dyr så vi aldri mer.

Selv om dagen kunde bjørnen være nærgående.
Roald Amundsen gikk fremdeles med armen i bind,
og var halvveis invalid. Som regel pleide han hver
morgen å ta sig en spasertur frem og tilbake på
isen like under baugen. Så var det en dag jeg holdt
på å arbeide i byssa, at jeg hører ropet: «Bjørn på
isen». Jeg rev til mig mitt gevær, som hang på
vanntanken og satte på dekk — der møtte jeg
Roald Amundsen som kom flyende så fort han
kunde. «Det er bjørn på isen», gjentok han idet
han passerte mig. Da jeg kom op på toppen av
landgangen og skulde til å gå i land, får jeg se bjørnen
komme settende med kurs like for landgangen så
rasende at fråden stod den om munnen. Imidlertid
var Sverdrup også kommet på dekk, og stod bak mig
nede på dekket klar med sitt gevær. Tiden var
knapp — til og med meget knapp.
Jeg grep hevarmen på geværet, og foretok den reglementerte
bevegelse, som kjennes av de fleste som har tjent
sin verneplikt: raskt tilbake og frem. Raskt tilbake
ja, det gikk — men frem, nei takk. En gang til.
Fremdeles med samme sørgelige resultat. Bjørnen
var nu ved foten av landgangen, ikke mange meterne
fra mig, om dens hensikter næret jeg ingen som
helst tvil, farten og retningen var også upåklagelig.
Noe måtte altså gjøres, og det fort. «Hit med
børsa,» det var til Sverdrup. Kvikt som lynet byttet
vi børser, og i det samme bjørnen mente, at nå er
du min gris, smalt det. Den fikk skuddet rett i
bringen, gjorde en flott baklengs saltomortale ned
på isen, og blev liggende stendød. Det viste sig å
være en binne. Ungen den hadde med sig, tydde
fluksens inn til sin døde mor og satte sig der — det
var ikke morsomt, men det var ingen vei utenom,
den måtte skytes den også. Sverdrup fikk således
skutt sin første bjørn.

Da jeg kom inn på dekket, stod Roald
Amundsen der, og jeg skal si han så ut. Så å si hele ryggen
var revet ut av skinnklærne hans og hang i laser, og
der hvor ryggen skifter navn var det fire dype spor
efter bjørneklør. Det viste sig, at mens han gikk
der på isen i sine egne betraktninger, var binnen
kommet og hadde satt like på ham. Han kunde jo
ikke gjøre annet enn å gripe til harens våpen, og
fly for livet. Ved landgangen hadde bjørnen tatt
ham igjen, slått ham over ende, og skulde vel
formodentlig til å gjøre det av med ham, da en av
hundene, den tidligere omtalte «Jakob» kom til og
blandet sig i kampens gang. Bjørnen hadde i sitt
raseri glemt ungen, og denne syntes vel «Jakob»
han fikk ta sig av, med den følge at da binnen fikk
se det, glemte hun hvad hun holdt på med og satte
efter forstyrreren. Dermed fikk Roald Amundsen
en meget velkommen chance til å komme sig unda
og ombord. Binnen fikk imidlertid heller ikke kloen
i «Jakob», han var henne litt for kvikk. I det
øieblikk jeg optrådte på arenaen var det at hun på ny
skulde hellige sig sin falne fiende, med det for henne
selv og avkommet så sørgelige resultat.

Hvad vår arbeidstid angikk, så blev den meget
strengt overholdt. Vi tørnet til kl. 9 om morgenen,
og var ferdige hver kveld kl. 6. Det kunde jo hende
at en mann kunde være litt vrien å få ut av dynene
om morgenen, men Roald Amundsen visste råd.
Det var da særlig en herre som var litt sen av sig.
En morgenstund som det hadde vært særlig meget
bråk for å få ham ut, fikk vi ordre til bare å la ham
ligge. Vi lurte naturligvis litt på dette, men gikk til
vårt arbeide. Roald Amundsen blev igjen. Ut på
formiddagen da synderen våknet, hadde der på
bordet i hans lugar stått et digert brett med kaffe og
skårne smørogbrød. Det hjalp! Denne stiltiende
måte å gjøre opmerksom på at dette ikke var noen
feriekoloni, hjalp langt bedre enn noen slags
reprimande.

En annen gavnlig kur vi andre av og til benyttet
på disse syvsovere, var en «ishavsloppe». Den
består helt enkelt av en liten seildukspose som
gjennemvætes godt, derefter går man ut i byssa og
henter et par glødende kullstykker som legges i den
våte pose. Denne anbringes derefter, helst på
synderens mave, hvis han da sover så godt at det lar
sig gjøre, i motsatt fall anbringer man den hvor som
helst på hans kropp hvor man kan komme til.
Sover han riktig godt, er det en fryd å se det
huldsalige smil som brer sig over hans ansikt, når han
til å begynne med kjenner den behagelige varme
«loppa» utsender — men så blir det forandring!
Som om han skulde fått en rakett i enden ryker
han op av køien og ut, og når han da ovenikjøpet
lider den forsmedelse å bli mottatt av rungende
lattersalver fra en stor og takknemlig tilskuerskare,
som spent har stått og ventet på at «loppa skal
bite» — ja da blir det lenge til han forsover sig
næste gang.

Først når arbeidstiden var slutt var det tillatt å
gå på jakt, dog under den uttrykkelige forutsetning
at der ikke blev skutt annet enn hvad der kunde
benyttes. Man kunde gjerne være borte hele natten
når man bare var på pletten næste morgen til
arbeidstidens begynnelse. Undtatt herfra var
naturligvis jakten på bjørnen, når denne var nærgående
og kom ned til skuten, og også mulige rensdyr som
måtte komme i nærheten av oss.

Det å holde sitt gevær godt smurt er jo soldatens
første plikt, men at dette av og til kan gjøres for
godt her nordpå under de lave temperaturer hvor
vaselinen stivner, det fikk to av mine kamerater
sanne. De stod en dag på dekk og pratet, da
plutselig den ene griper den annen i armen: «Der gett.
Bjørn.» Ganske riktig. To bjørner kom tassende
bortover isen med kurs for «Maud». «De vil
jamen vi ha, før de kommer for nær så de blir skutt
fra skuta,» sier den annen. Som sagt så gjort. Begge
de bolde jegere begav sig avsted, bevæbnet med
sitt gevær. Kommet ned på isen søkte de dekning
bak noe småis og krøp langsomt bortover mot
bjørnene.

Da de var kommet på skuddhold, og hadde lirket
begge geværene i stilling uten at bjørnene hadde
sett dem, tok de begge omhyggelig sikte på hver sin
bjørn, og trakk av samtidig. Klikk i begge geværer.
Ladd på ny. Klikk igjen. Imidlertid var bjørnene
blitt opmerksom på de to tapre krigere som drev
ladeøvelser på isen, og da de ingen lyst hadde til
å vente til geværene kom i orden, strøk de like
godt sin kos med det samme. Det var altså to
bjørner mindre, takket være to for godt smurte
geværer. Det viste sig nemlig at vaselinen som til
overflod hadde vært til stede i mekanismene var
størknet på grunn av kulden, slik at slagfjæren blev
hindret i å arbeide ordentlig, og følgelig kunde
heller ikke tendnålen utførte sin misjon, hvorfor
det altså blev bare klikk. Moralen av dette
skulde altså være: Smør ditt gevær godt — men
ikke for godt.

Også villrenen gikk vi ofte på jakt efter, særlig da
det blev mindre for oss å gjøre ombord. Der blev
da utsendt flere jaktpartier. Renen er et
forunderlig dyr — kan man komme den på skuddhold
uten å bli sett, og kan man også ligge stille uten å
vise sig, så kan man i ro og mak skyte ned en hel
flokk. Til å begynne med var jo enkelte litt for
begeistrede når de så det første dyr falle, og reiste
sig op for å styrte frem for å bemektige sig byttet
— dermed strøk naturligvis hele flokken.

En dag var en av våre jegere usett kommet en
liten flokk på skuddhold, han skjøt på ett av dyrene,
men traff øiensynlig ikke, for det blev rolig stående.
Et skudd til med samme resultat. Dyret blev
fremdeles stående. Nå ja, så fikk han hellige sig for de
andre, og én for én la han hele flokken ned. Da han
kom frem fra sitt skjul, og bort til den første ren
han hadde skutt på, som fremdeles stod der med
sprikende ben og hengende hode, viste det sig at
den hadde fått stivkrampe ved det aller første
skudd. Så snart han rørte ved den falt den sten død
over ende.

Det forekom naturligvis mange pussige
situasjoner under våre jaktturer der oppe, men nevne dem
alle kan jeg jo ikke.

Inne på kysten var det øde og forlatt, i det hele
et kjedelig landskap. Ikke et menneske å se — de
innfødte bodde først lengere østpå. Ofte blåste det
temmelig kraftig med svære snebyger, så vi måtte
strekke en line fra skuten og op til observatoriet for
at vi ikke skulde risikere å gå oss vill.

Hele kysten bortover lå full av rekkved. Denne
kommer med alle de store elver som munner ut på
kysten lenger syd. Vi samlet sammen hvad vi
kunde, og foruten at vi fikk bygget vårt
observatorium av den, skaffet den oss også en del
velkommen brensel.

Som sagt så lå vårt vinterkvarter ca. 25 kvartmil
øst av Kap Tsjeluskin. En dag fikk Helmer Hansen
og jeg ordre til å foreta en kortere sledetur der ned
for å undersøke en stor varde som vi mente
Nordenskiøld hadde bygget. Vi skulde blandt annet
undersøke om varden ikke inneholdt en skriftlig
beretning. Det viste sig dog senere at denne varde
stod ca. 25 kvartmil østenfor selve kappet.

Vi drog av gårde med hvert vårt hundespann.
I mitt spann hadde jeg en stor prektig schäffer
«Pan». Vi hadde nemlig før vår avreise fra Norge
fått ombord to schäffere, en hanhund og en tispe.
Det var hanhunden jeg her hadde med mig. Det
var begge to glimrende hunder og egnet sig
udmerket til trekkdyr, dog med den undtagelse at de var
«dyre» i kosten. Her oppe, hvor vi i hvert fall
foreløbig hadde mat nok til dem, var det ingen sak —
verre hadde det vært om vi hadde hatt dem med
under turen til Sydpolen, for å frakte med oss all
den mat et spann med slike hunder vilde trengt,
hadde vært en umulighet.

Vi startet for Kappet og kom der bort ut på
kvelden. Satte op vårt telt og gikk i gang med å stelle
hundene. Det var første gang «Pan» var ute på
feltfot, så jeg var sant å si litt engstelig for hvorledes
det vilde komme til å gå den i den lave temperatur
minus 35°. Derfor hadde jeg sydd et varmt
ryggteppe til den, som jeg iførte den og tok den med
mig ut i sneen hvor jeg grov en liten grop og
bad den legge sig. Den lystret øieblikkelig,
rullet sig sammen og sovnet med en gang. Jeg
trodde den hellige grav vel bevart, og tørnet inn
i teltet.

Næste morgen da jeg kom ut, var «Pan»
forsvunnet. Jeg kikket rundt. Alle de andre hundene som
var vant til å ferdes ute, hadde som vanlig funnet
sig lune soveplasser, delvis nedgravet i sneen. Jeg
kikket og kikket. Jo der! På den høieste iskoss
som fantes rundt leiren lå «Pan» og sov de
rettferdiges søvn — teppet jeg med megen møie og besvær
hadde arbeidet til den, hadde den i nattens løp
delvis spist op og delvis revet av sig, så nu lå den der
uten den ringeste beskyttelse i det sure kolde vær.
For eftertiden tok jeg ikke mer hensyn til den enn
til de andre hunder, og den greide sig akkurat
likeså godt som dem og vel så det. Det samme viste sig
senere å være tilfelle med tispen «Mosse».

Vi tilbragte formiddagen med å undersøke
varden, men fant ingenting, så om kvelden kom vi
tilbake til «Maud» med uforrettet sak.

Da vi kom tilbake gikk vi i gang med å bygge en
svær snemur rundt «Maud» for at det skulde bli
lunere ombord. Likeledes innrettet vi nede på isen
en smie på den ene side, og en brannstasjon på den
annen. Det gjaldt jo å skaffe vann til enhver tid.
Hugger man et hull i isen og lar det stå
ubeskyttet fryser det øieblikkelig igjen. Vi innrettet oss
derfor på følgende måte: et stort hull blev hugget i
isen. Midt i hullet satte vi ned et rør med en
kobling på toppen, pakket godt rundt dette med halm
som frøs fast i isen, så fylte vi olje ned i røret. Som
bekjent fryser oljen først ved meget lave
temperaturer; litt tyktflytende blev den jo, men røret
holdt vi på denne måte åpent til enhver tid.
Brannslangen lå alltid kveilet klar på dekket, og i
påkommende tilfelle var det bare å koble slangen til
toppen av røret, efter først å ha tømt dette for olje.
På den måten garderte vi oss alltid mot vår verste
fiende — men også vår beste venn — ilden.

Mens vi andre drev på med forskjellige arbeider
tok Roald Amundsen alle de magnetiske
observasjoner. Han var jo ennu ikke på langt nær restituert
efter sine to uhell, men kunde dog uten vanskelighet
ferdes til og fra sitt arbeide.

Alle gode ting er tre heter det, men sannelig ser
det ut som om også dette ordsprog innbefatter de
vonde ting som skal hende et menneske. Uhell
nummer tre rammet nemlig Roald Amundsen en dag
han arbeidet i observatoriet. Han blev nemlig
alvorlig gassforgiftet av en lampe, men greide å komme
sig ut i siste liten. En alvorlig affære må det ha
vært, for hans hjerte blev aldri helt i orden igjen.

Vinteren gikk sin gang. Vi hadde feiret julen så
godt vi formådde med de midler vi hadde for
hånden, og var nu kommet et godt stykke på vei
inn i det nye år. Solen var ventende hver dag — og
da den endelig kom, fant den oss alle rundt omkring
på høidedragene ivrig speidende efter den. Det var
ikke stort vi fikk se den første dagen, men det var
som om blodet allikevel arbeidet raskere i våre årer,
og vårt syn på livet blev lysere — det gikk på ny
mot våren så vi atter kunde komme oss ut av vårt
fengsel, og dra videre mot øst, og så senere mot
nord.

I vinterens løp var der ombord blitt forarbeidet en
svær kobberkule. På denne blev kystlinjen risset
inn, og likeledes en inskripsjon som sa at
Maud-ekspedisjonen hadde satt op denne kule på Kap
Tsjeluskin til minne om Nordenskiøld og hans
tapre kamerater.

Årets første sledetur fant sted i begynnelsen av
april 1919. Det var atter Helmer Hansen og jeg, vi
skulde avsted vestover så langt vi fant det
tilrådelig for å kartlegge kysten og ta en serie magnetiske
observasjoner. Vi medbragte den store kule, og
overnattet derfor den første natt ved varden. Kulen
var festet på en gjennemgående jernstang. Denne
stakk vi ned i stenrøsen og pakket godt rundt med
sten. Dette var ment bare som en midlertidig
foranstaltning, da det var hensikten senere å sende ut
et arbeidsparti fra «Maud», som skulde bygge det
hele op så solid som mulig. Næste morgen fortsatte
vi videre vestover. Vi hadde med oss én slede og
åtte hunder, selv gikk vi på ski. Kommet ca. 185
kilometer vestover langs kysten fikk vi se et
sjømerke på land, og dessuten noe som lignet to
hytter. Da vi kom frem til stedet viste det sig å være
to svære aeroplankasser som var bragt i land fra en
russisk ekspedisjon. Den ene hadde vært brukt til
beboelse, og i den annen fant vi liggende en del
kjøtthermetikk. På platået over leirplassen lå to
gravsteder som var i den aller beste stand. Hvem
som hadde funnet sitt siste hvilested her var ikke
godt å si, da alle inskripsjoner var på russisk.
Sjømerket vi hadde sett lå like ved gravene, det var
helt nedblåst og lå i en eneste stor haug. Vi
overnattet i den ene kassen, og fortsatte næste dag
videre. Det var mange renspor å se, men de gikk
alle fra land og utover isen, antagelig går renen ut
til småøene som ligger utenfor kysten for å opholde
sig der om sommeren. Vi fortsatte til Kong Oscars
halvø. Herfra skulde vi ifølge ordre kjøre tilbake
tvers over Tsjeluskinhalvøen og ned til
Taddeusbukten litt østenfor «Maud»s vinterkvarter, hvorfra
vi så skulde kjøre vestover og hjem igjen. På grunn
av de store snemengder var det ikke mulig for oss
å komme frem over halvøen, så vi måtte dra samme
vei tilbake.

Da vi kom tilbake til varden hvor vi hadde
efterlatt oss kulen stående rett op og ned på sin stang,
var det til å begynne med ikke spor å se av den.
Ved nærmere undersøkelse viste det sig at bjørnen
nok hadde vært og besett sig under vårt fravær.
Kulen og stangen fant vi slengt langt vekk, og
jernplaten som det hele skulde festes med, fant vi
likeledes liggende et stykke bort, den så ut som et
stykke sammenkrøllet papir, så «Nils» hadde nok
vært alvorlig sinna over disse fredsforstyrrere som
forsøkte på å merke op de gebeter han betraktet
som sine. Sten hadde han også kastet rundt i alle
retninger og dessuten også en trestige.

Vi plukket op kulen og stangen og fikk det
anbragt på ny før vi næste morgen fortsatte. Ut på
eftermiddagen var vi atter hjemme i Maudhavn
efter en tur på 23 dager. 4 menn var da borte på
en kortere tur for å se efter Zar Nikolas land.
De nådde ikke der op, men kom til en liten ø et
stykke utenfor, så de i klarvær kunde se over til
landet.

Den 1. mai var vi igjen på farten. Atter var det
Helmer Hansen og jeg som drog av gårde, denne
gang med én slede og seks hunder. Vi var utstyrt
for en tur ned til Tayfurbukten, derfra over
Tsjeluskinhalvøen til Taddeusbukten og så hjem. Vi
medbragte verktøi for å reparere det tidligere
omtalte nedfalne sjømerke.

Til å begynne med hadde vi følge med to menn
som skulde bort og bestemme Kap Tsjeluskins
nøiaktige beliggenhet. Kommet frem til varden fant vi
at «Nils» på ny hadde vært på besøk og denne gang
hadde han om mulig ennu uttrykkeligere vist at
denne opmerkningshistorien irriterte ham i aller
høieste grad. Han hadde gitt kulen en slik kilevink
at den var løsnet fra stangen og var røket i filler.
Vi fant stykker av stigen optil 40—50 meter borte.
Resignert plukket vi stykkene sammen og la dem i
haug.
Her skiltes vi fra våre to kamerater og fortsatte
ned til den russiske leir. En kveld underveis der
ned slo vi leir i pent stille vær, og bandt som vanlig
hundene til en wire som var strukket mellem to
stokker som var rammet godt ned i sneen — og
tørnet inn i teltet. Vi hadde ligget lengere våkne
enn vanlig den kvelden fordi vi gjerne vilde se
midnattsolen, men til slutt sovnet vi endelig. Ikke lenge
efter blev vi vekket av et forferdelig bikkjeleven
og da vi tittet ut av teltet fikk vi se at hundene
hadde fått besøk. En veldig bjørn var i ferd med å
forsøke på å ta maten fra en av dem. Hver gang
han nærmet sig, røk hele koblet frem under rasende
hyl og spetakkel — så trakk han sig tilbake før han
forsøkte på ny. Det var et leven som kunde ha
vekket døde. Bjørnen var så optatt at den ikke
brydde sig det aller fjerneste om oss, så i ro og mak
stakk en av oss børsepipen ut gjennem teltåpningen
og skjøt «Nils».

På turen videre vestover hadde vi ruskevær og
snefokk. Dagen efter episoden med bjørnen så vi
to rensdyr inne på landet, og fikk skutt det ene.

Et par dager senere kom vi til leiren ved sjøs
merket. Her opholdt vi oss i tre dager, bragte i
stand det russiske depot og reiste sjømerket op
igjen.

Denne gang var vi heldigere enn sist vi var her.
Vi kom godt og vel over halvøen gjennem et vrient
kupert terreng som forsinket oss ikke så lite. Flere
renflokker møtte vi underveis, de kunde være nokså
store op til 20 dyr, likeledes så vi en del ryper.
Midtveis fant vi en liten bekk, som viste oss vei ned
til bukten. Vi var til å begynne med ikke helt sikre
på når vi var fremme, da distansen tvers over
halvøen ikke var nøiaktig opgitt oss, men da vi kom
kjørende ned elveleiet fikk vi plutselig se en måke
over oss — altså kunde ikke sjøen være så svært
langt unda. Litt lenger fremme prøvde vi isen, og
da den viste sig å være saltholdig, var vi helt sikre
på at nu var det ikke så langt igjen. Ganske riktig
en kort stund efterpå svinget vi ut fra elveleiet og
fikk se havet foran oss med kysten strekkende sig
øst- og vestover. Vi svinget vestover, og kjørte
langs land tilbake mot «Maudhavn». Midtveis på
landet satte vi op en varde, og nedla en beretning
om vår tur. Ennu lå isen utover sjøen så langt øiet
rakk. I et par dager var vi blitt forfulgt av en bjørn,
men fikk dessverre ikke tak i den. I de siste dager
av mai kom vi tilbake efter en i alle deler
vellykket tur.

Sommeren begynte nu smått og pent å komme,
så vi kunde begynne litt «utendørs» arbeide. Alle
skinn av bjørn og andre dyr som var blitt skutt i
vinterens løp, blev hentet frem og vasket og hengt
op til tørk.

Fuglene begynte å komme. I nærheten av «Maud»
ruget en del krykjer i et fjell. Stormåken kom op
og hekket rundt omkring. Gåsen kom også, den
holdt til i en liten elv et stykke bortenfor oss. Selen
gikk op på isen — i det hele var alle tegn til stede
som viste at nu var våren der.

Tessem hadde hele vinteren igjennem klaget over
en intens hodepine som ustanselig plaget ham. Han
henvendte sig derfor til Roald Amundsen og bad
om tillatelse til å forlate oss for å reise hjem. Da
det efter Roald Amundsens mening var uforsvarlig
Vi hadde ofte gjester ombord i „Maud”.
Roald Amundsen var meget interessert i at maten skulde være best mulig og
var selv en god kokk.
å la en mann reise den lange vei alene, spurte han
derfor om der blandt oss fantes en mann som kunde
være villig til å gå med på turen. Det var jo ingen
som helst risiko ved en sådan tur for øvede folk,
som alltid hadde vært vant til å ferdes ute, og ta
sig frem i naturen under alle forhold, så vi svarte
alle som en mann at vi var villige. Roald Amundsen
valgte Knudsen; fordi han var kjent i de trakter;
han hadde blandt annet vært med på å legge ut to
av depotene langs ruten.

De fikk overlatt sig ett hundespann, en lett slede
som Tessem selv hadde laget for anledningen, et
telt og det beste utstyr og proviant vi kunde gi dem.
Selv fikk de lov til å ta hvad de ønsket av dette
siste, og likeledes så meget som de selv syntes de
trengte for turen. Vi bistod dem alle med råd
og dåd.

Vannet var nu begynt å komme op på isen, så vi
måtte begynne på klargjøringsarbeidene til den
forestående avgang fra «Maudhavn». Observatoriet
og hundehuset blev tatt ned og materialene lagret
ombord. Observatoriets plass blev markert med en
støtte, og et stort depot nedlagt i land.

Tessem og Knutsen som selv kunde bestemme
når de vilde reise, holdt på med å bygge sig en liten
stenhytte hvor de vilde opholde sig efterat «Maud»
var gått, inntil gunstig leilighet for start bød sig for
dem. Hytten blev bygget så solid at den i tilfelle
kunde benyttes til overvintring.

Det led nu lenger og lenger ut på året. Vi
hadde tatt hundene ombord og delvis fjernet taket
over skuten, men isen viste ikke tegn til å ville gå
op. Utenfor øen vi lå i le av, kunde vi se åpent
vann så langt øiet rakk, men å komme der ut var
lettere sagt enn gjort. Vi hadde kastet loss fra vår
ankerplass, og hadde forsert oss et stykke frem
gjennem isen som nu var brukket litt op, men noe
tegn til å vilde åpne sig viste den ikke. Intet kunde
vi jo la være uforsøkt, så vi la ned en rekke
sortkruttminer i isen, og sprengte dem for derved å
skaffe oss en råk, men ikke engang dette hjalp, isen
lå der likeså ubevegelig som før. Vår stilling syntes
håpløs. Den eneste tilsynelatende vei ut av det,
var en ny overvintring, men det var det ingen av
oss som hadde noen særlig lyst på. Allikevel måtte
vi jo så smått begynne å gjøre «Maud» klar igjen
med denne eventualitet for øie. Vi tok derfor så
smått fatt på å legge taket over igjen. Håpet om å
komme ut hadde vi ikke opgitt, så vi holdt hele
tiden den skarpeste utkik fra mastetønnen.

Så var det om kvelden den 11. september. En av
kameratene kom ruslende ned fra riggen. «Nå,» sa
jeg, «så du noe?» «Ja,» svarte han, «jeg så syv
bjørner ute på isen. Kom og bli med så tar vi dem.»
En stund efter krøp vi begge to på maven utover
isen. På ca. 250 meters hold stoppet vi, og jeg vilde
at min kamerat skulde skyte først, da det jo var
«hans» bjørner. Flokken hadde vi nu like foran oss
ivrig beskjeftiget med å delikatere sig med noe på
isen. Han på sin side mente at når det var så mange
av dem fikk vi skyte begge to. Som sagt så gjort.
Vi skjøt fem av dem, flådde dyrene og begav oss
tilbake til «Maud» hvor vi tørnet inn, da det var
vår frivakt.

Ikke før var vi blideligen sovnet før vi blev
vekket ved et veldig halloi og spetakkel så vi røk ut på
dekket. Der møtte oss et velkomment syn — isen
hadde åpnet sig og nu lå veien ut til åpne havet fri
for oss. Men tiden var knapp. Isen kunde når som
helst sette sammen igjen, så i hui og hast fikk vi
kastet loss, og stevnet ut. Vi stoppet først på utsiden
av iskanten og tok ombord bjørnene vi hadde skutt
om natten. Tessem og Knutsen kom ut over isen til
oss for å si farvel. Vi ønsket dem alt mulig godt på
deres forestående tur, idet vi lite ante den sørgelige
skjebne som ventet disse to gode kamerater.

Gleden over å være kommet løs skulde dessverre
bli av kort varighet. Ikke før var vi kommet ut av
den felle vi hadde sittet så lenge i, før vi på ny blev
stoppet, denne gang av nyis med flere tommer sne
på. Alt det vi rammet og alt det vi vred oss, like
lite nyttet det; på ny så det ut som om vi skulde
bli tvunget til å overvintre.

Vi blev liggende stille her til den følgende dag, da
brøt nyisen heldigvis op så vi kunde fortsette. Det
gikk smått. Isen var svær, med spredte råker, så vi
gikk i nærsagt alle kompassretninger for å komme
frem. Nettene blev lange og mørke, og stadig var
vi plaget av kuling og snefokk, så det hendte at vi
måtte ligge stille om natten for å kunne orientere
oss den næste morgen. Men østover gikk det jo
allikevel. Av dyr så vi en sel hist og her og mange
hvalrosser; av disse siste sikret vi oss noen
eksemplarer.

Vi nærmet oss nu de nysibiriske øer, og farvannet
blev bedre for så vidt som det blev mer isfritt.
Snetykke og storm plaget oss fremdeles sterkt.
Kommet op på østsiden av øene forsøkte vi å komme
inn i polarisen for å påbegynne driften. Efter flere
forgjeves forsøk, og da det dessuten var blitt så
sent på året, sist i september, måtte vi nu søke
nødhavn. Det nærmeste sted hvor vi kunne tenke
oss vi kunde finne en sådan var i Tschaunbukten
ved Ajonøen. Vi satte kurs for Kap Schelagsk, men
isen tvang oss stadig ned mot Sibirias kyst, så det
var oss ikke mulig å opnå tilstrekkelig høide til å
gå klar av Ajonøens nordspiss. Vi måtte derfor,
hvor nødig vi enn vilde legge oss til for vinteren ca.
2 kvartmil på vestsiden av Ajon. Til å begynne
med trodde vi at isen vilde komme til å skaffe oss
en mengde bryderi, særlig da vi så at den satte
østover med temmelig god fart, ikke mer enn 50 meter
utenfor oss, men merkelig nok lå vi i ro hele
vinteren, og blev ikke engang forstyrret av en eneste
skruning. Mens vi holdt på å forsere oss inn mot
øen, så vi telter i land og trodde at øen var bebodd
hele året rundt.

Allerede samme dag gikk Roald Amundsen og
tre menn i land for å se hvad slags naboer vi hadde
fått. De kom i land som ved et mirakel, da det hele
veien inn var å hoppe fra isflak til isflak. Teltene
viste sig å tilhøre en del rentsjuksere som hadde
ligget her oppe helt siden tidlig om våren, men hvis
hensikt det var å dra sydover senere på høsten når
isen la sig.

Dagen efter kom de på gjenvisitt ut til oss. De
blev mottatt på det beste og blev traktert med
tobakk, fyrstikker, proviant og meget annet. De
pratet og skravlet noe aldeles forferdelig, men å
forstå et eneste ord av hvad de sa, var ikke mulig.
Med underlige tegn og gjerninger gikk forresten
slett ikke konversasjonen så aller verst. Senere
blev de våre gode venner, da de til daglig hadde sin
gang ombord hos oss, vi drev byttehandel med dem,
og til slutt kunde vi også snakke litt med dem.
Deres sprog var ikke lett å lære, jeg kan fullt ut
slutte mig til hvad den russiske guvernørs frue på
Østkap sa. Hun snakket tsjuksisk flytende, men
sa allikevel: «at jo mer man lærer av sproget deres,
dess vanskeligere blir det.»

Det var i slaktetiden vi var kommet, så tsjukserne
i land var travelt beskjeftiget med å slakte for eget
behov, og også for å bytte til sig varer ombord
hos oss.

Det kom nu på tale at dr. Sverdrup skulde følge
med tsjukserne når disse forlot Ajon for å begi sig
inn i landet inn i de store skoger for at renen skulde
kunne finne mat. I oktober drog våre naboer av
gårde, og Sverdrup fulgte med som deres «paying
guest», for på nært hold å studere deres sprog, seder
og skikker. Likeledes skulde han ta magnetiske
observasjoner.

Før vinteren kom, foretok vi her de samme
forberedende arbeider som i «Maudhavn». Taket blev
lagt over skuten, og da vi forstod at isen rundt oss
var i ro satte vi op hundehus og observatorium nede
på den. Roald Amundsen og jeg tok de daglige
observasjoner. Senere da jeg drog av gårde
overtok han dem helt, samtidig som han ombord
overtok mitt arbeide som kokk, noe han greide til alles
udelte tilfredshet, da han selv var meget interessert
i at maten skulde være best mulig. Hans repertoar
spente over alt mulig, like fra «finere matlagning
til selskaps» til almindelig dagligdags kost.

Da isen la sig, foretok vi kortere turer i land for å
gjøre oss kjente på dette nye sted. Hadde det vært
meget drivved ved «Maudhavn» så, var det
mangfoldig ganger mer her. Vi fikk hendene fulle med
å kjøre ved i lengere tid og lagre den ved siden av
skuten.

Tønnesen hadde ytret ønske om at han gjerne
vilde reise hjem herfra, og da Hansen og Olonkin
allikevel skulde en tur ned til Kolyma hvor der
fantes en trådløs stasjon, for å telegrafere hjem, sendte
Roald Amundsen ham med dem, idet de hadde
ordre til å undersøke om han kunde komme sig
hjem derfra. Dette var riktignok tvilsomt, men det
pleide å komme en båt op og gå langs kysten helt
inn til Kolyma en gang hver sommer. Da disse tre
nådde en boplass ved Kolymaelvens munning, fikk
de høre, at den trådløse stasjon var i ustand, og
likeledes at i de siste to somre hadde ingen båt
vært oppe, på grunn av de slette isforhold. De
måtte derfor vende hjem med uforrettet sak.

Av vilt fantes der i land på Ajon en mengde
harer og ryper. Så vår meny ombord var alltid
førsteklasses. Skulde man ha sig en hare, var det bare
å rusle i land og finne sig en post, en fem minutter
senere kom gjerne «pus» ruslende, og var ferdig.

Da Hansen, Olonkin og Tønnesen kom tilbake fra
sin tur blev det bestemt at Hansen og jeg skulde
trenge østover — om mulig helt til Nome for å få
ekspedert telegrammene.




II

1. desember var vi klare og ut på formiddagen
startet vi med to sleder, 12 hunder og proviant for
en måned. Tønnesen medfulgte som passasjer, idet
meningen var å søke å skaffe ham en anledning til
å komme til Amerika og derfra hjem. Like før vi
startet var der kommet en del indfødte op til oss
fra Kolyma, av disse fikk vi rede på hvor de største
boplasser var beliggende på den kyst vi skulde
befare.

Til å begynne med hadde vi følge med en av dem,
som skulde op til Kap Schelagski. Den første
kvartmil gikk bra. Senere blev det verre. Sørpe på isen
og meget tungt føre, så våre unge, utrenede hunder
gav helt op, til tross for alt vårt slit med å få dem
frem. Vi var da nødt til å stoppe og slå leir efter å
ha utkjørt en distanse av ca. 9 kilometer. Vår
innfødte venn drog så alene til Kappet, så ham så vi
ikke noe mer til. Uvær forsinket oss en dag her,
men dagen efter hadde det heldigvis bedret sig så
vi kunde komme videre. Våre sleder var helt
nedsnedd så det tok over to timer å få gravet dem ut.
Føret var fremdeles meget slett så vi rakk bare å
komme ytterligere 9 kilometer videre. Eftersom
dagene gikk, slet vi oss frem under stadig
vekslende føreforhold, og den ellevte dagen kom vi
endelig frem til boplassen ved Kap Schelagski.

Underveis hadde vi holdt på å miste Tønnesen.
Det gikk slik for sig. Vi hadde slått leir for kvelden
og var tørnet inn i teltet alle tre. Ute raste det en
forrykende snestorm så man ikke så hånd for sig.
Tønnesen følte sig litt støl og stiv, og vilde gjerne
ut for å røre litt på benene. Vi bad ham endelig
være forsiktig, og ikke under noen omstendighet
tape teltet av syne. Dette lovet han og forsvant ut i
snefokket. Da han ikke var kommet tilbake efter en
halv times forløp blev vi engstelige for ham og en
av oss gikk ut for å se efter ham, men han var
sporløst vekk. Vi ropte og skrek, men alt forgjeves.
Vi blev nu engstelige for alvor. Selv torde vi ikke
fjerne oss lengere fra teltet enn vi kunde se det,
men på den annen side måtte vi jo gjøre hvad der
stod i vår makt for å finne ham. Da det nu var blitt
mørkt tendte vi derfor et par talglys inne i teltet,
samtidig som vi lot primussen stå og surre. Lyset
av dette skinnet så ut gjennem teltduken. Den ene
av oss gikk ut så langt at han gjennem snefokket
såvidt kunde skimte lysningen av teltet, og gikk
rundt det i en cirkel. Den annen gikk så videre ut,
men ikke lengere enn at han stadig ved rop stod i
kontakt med ham som hadde føling med teltet. Så
begynte rundgangen, under høie rop og skytning
marsjerte vi rundt og rundt, og til slutt var vi
gudskjelov heldige — ut av mørket kom en skikkelse:
Det var den savnede. I mørket og snefokket hadde
han forvillet sig vekk fra teltet, og hadde vasset
omkring i flere timer før han endelig hørte våre
skudd og rop.
Vi hadde som før nevnt rukket frem til boplassen
ved Kappet, og efter en særdeles vennlig mottagelse
blev vi invitert til å ligge inne i selve høvdingens
telt.

Vi svarte først nei takk, vi vilde heller ligge i vårt
telt i våre soveposer. Sannheten var at vi var
engstelige for de ekstrainnvånere vi muligens vilde bli
beriket med — men da man trengte inn på oss, var
vi til slutt nødt til å svare jatakk — og ta risken.

Dette var aller første gang jeg fikk anledning til
å se disse innfødte på nært hold. Til tross for at jeg
blev så full av lus som aldri før i mitt lange liv —
— så må jeg tilstå at jeg allikevel ikke angrer
på det.

Vi kom først inn i et veldig ytre telt, satt op av
trespiler og klædd med skinn. Dette var fullt av
bruksgjenstander, og dessuten opholdssted for alle
deres hunder. Teltet var delt i to med en vegg av
renskinn med hårene ut, så det blev glatt på
innsiden. Der var ingen dør til denne indre del av
teltet så vi løftet op en del av veggen og krabbet
inn i det, som senere viste sig å være et telt bygget
inne i det store ytre telt, idet også her var vegger
og tak således at der blev dannet et firkantet rum.
Dette var da familiens sove- og opholdsrum. Gulvet
bestod av hvalrosskinn, og langs kantene lå der
renskinn, som var til å sitte på, og som dessuten tjente
som seng om natten. Jeg anslo i farten det indre
telts størrelse til 4 × 3 meter gulvflate, og høiden
til ca. 2 meter. Rummet var oplyst av to tranlamper
bestående av svære uthulede stener. Som veke
benyttedes tørr knust mose. Disse lamper tjener
også som familiens ildsted. Er konen flink og
steller lampene, ryker de ikke, og lukter heller ikke
men allikevel du verden for en duft.

Da vi kom krypende inn, møtte der oss et
forunderlig syn: To «damer» ruslet rundt der inne og
puslet snart med det ene, snart med det andre. De
var særdeles luftig påklædd, idet deres eneste
klæsplagg bestod av en bitteliten badebukse, så
jeg som av naturen er en meget blyg mann, visste
jo ikke min arme råd hvor jeg til å begynne med
skulde vende mine øine hen — men det gikk jo
fort over, man venner sig til alt her i livet, selv til
skitne nakne «tsjukserdamer». På gulvet krøp og
kravlet noen forferdelig skitne unger. «Chefen»
selv var krøpet inn foran oss, og vi blev benket på
renskinnene langs teltveggen. Jeg hadde ikke sittet
så svært lenge før jeg kjente det begynte å krype og
kravle innenfor annorakken — så begynte det å klø.
Jo takk, her var lus i overflod, men vi måtte jo
gjøre gode miner til slett spill og satt ganske
urørlige.

Først blev vi traktert med rått renkjøtt og te.
Spiseredskaper fantes ikke. Fatet blev plasert
midt på gulvet, og så var det bare å lange inn med
de spiseredskaper Vårherre oprinnelig hadde
utstyrt oss med. Vårt vertskap led øiensynlig ikke
nød, for de bad oss ikke om noe annet enn litt
sukker til teen. Da vi var ferdige med velkomstmåltidet
meddelte de oss, at de til takk for sukkeret vilde gi
oss fôr til hundene, og det fikk vi i rikelige mengder
— til og med så meget at vi kunde ta med oss
tilstrekkelig selspekk til dem for fire dager.

For øvrig tilbragte vi dagen på den behageligste
måte, nemlig med ustanselig spisning og tedrikking,
vi fikk ikke så meget ad gangen, men til gjengjeld
meget ofte. Utover kvelden begynte det å bli
folksomt for da kom beboerne av de andre telter
anstigende en efter en. Jeg nevnte ovenfor at de
bad oss om sukker, det høres kanskje litt flott ut
at vi sådan uten videre skulde forstå en muntlig
henvendelse — noe vi naturligvis heller ikke gjorde,
men ved tegn fikk vi gjort oss forståelige for
hverandre.

Det begynte nu som sagt å bli ganske folksomt i
teltet, vi satt der som sild i en tønne, klødde oss,
røkte og «pratet». En liten gutt på fire år gikk
omkring der inne, plutselig var han en tur borte
hos moren og fikk en liten tår, derfra satte han kurs
for faren og lånte hans pipe for å ta noen kraftige
drag. Roald Amundsen hadde fortalt mig at han
tidligere hadde sett det samme hos eskimoene —
her fikk også jeg syn for sagn. Temperaturen steg
foruroligende, likeså duften, luften var så den
kunde skjæres med kniv.

Jeg syntes i grunnen vi efter omstendighetene
hadde det ganske hyggelig, så jeg tenkte at en
ganske liten drink ikke vilde skade. Jeg gikk derfor ut
på sleden og hentet litt ren sprit 96 % som vi brukte
til våre primusser, blandet den op med sukker og
vann og vendte tilbake til teltet.

Jeg vil gjerne her få innskyte at vi til hele vår
forestående tur bare hadde med en eneste flaske
ren sprit til dette bruk, så enhver vil nok forstå at
vi ikke hadde noen overflod av denne edle drue, så
drinken blev derefter. Alt hvad jeg hadde med til
oss alle var en kopp full av opblandet sprit og vann.

Sjelden eller aldri har jeg angret mer på noe i
mitt liv enn dette. Samtlige tilstedeværende, oss
selv undtatt, blev nemlig mildt beduggede. Hadde
de pratet før, så blev det ti ganger verre nu, de
skravlet og lo og sang — men allting har en ende,
og det blev sengetid den kvelden også. Vi veltet
oss bare over ende på skinnene alle sammen. Det
var mann, kone, nok en «dame», to barn, en
fremmed tsjukser og endelig vi tre, så det blev trangt
om saligheten. Gulvet var som sagt seng, så den
gjenstand som så mange andre steder har sin plass
under sengen, fikk her plass midt på gulvet i form
av en diger dunk.

Jeg syntes efter mitt aller første inntrykk av
disse mennesker at de i sitt levesett minnet mig om
dyr. Det å vaske op efter et måltid forekom ikke.
De brukte tekopper blev slikket rene av familiens
kvinnelige medlemmer. Kjøttfatet, som bestod av
et uthulet trestykke, blev efter endt måltid stukket
ut under teltveggen til hundene i det ytre telt. De
slikket det så rent til næste gangs bruk, eller
husmoren vasket fatet i urin. Det hele var med et mildt
uttrykk grisete, men under de forhold vi levde på
disse sledeturer, venner man sig til alt.

Kvinnene gikk praktisk talt netto omkring inne i
teltet. Mennene derimot blottet sig bare til
beltestedet, først når de skulde tørne inn klædde også de
av sig.

Vi sov riktig godt om natten, og merket ikke noe
særlig til «de små grå». Frokosten bestod av små
terninger rått renkjøtt, som blev svelget ned med
masser av te.

Da vi kom ut var luften snetung, men vi begynte
allikevel å gjøre klar til start. Vi visste at våre
verter først vilde komme til å innta sitt næste måltid
ut på eftermiddagen, hvorfor vi gikk i gang med å
koke oss en kopp te før vi drog. Mens vi holdt på
med dette ute i det ytre telt, kom der ut et svært
fat kokt selkjøtt til oss. Hvad det smakte er mig
ikke mulig å beskrive, men ned gikk det da.

Like før vi skulde starte, kom en av tsjukserne
bort til mig, og bød mig en pen sledehund i bytte
for en halv flaske av det sukkersøl jeg hadde
traktert med kvelden i forveien. Jeg vilde gjerne ha
hunden, og hadde også bruk for den, men da vi
kvelden i forveien jo hadde hatt rik anledning til å
studere dette «ildvanns» forbløffende virkninger,
avslo jeg naturligvis med det samme.

Ut på formiddagen var vi klare og drog avsted.
Til avskjed fikk vi to store stykker ferskt selspekk,
så på denne boplassen var det nok bare velstand.
På en tur gjennem leiren talte jeg syv telter. Det
telt hvor vi hadde vært gjester, var det største og
beste. Før vi kjørte fikk vi det råd at vi skulde kjøre
over land på innsiden av Kap Schelagski, da veien
her var bedre og betydelig kortere. Hundene var
friske og uthvilte, og det bar strykende av gårde i
pent vær. Dagene er korte på denne årstid, så
allerede ved togtiden om eftermiddagen slo vi leir på
kysten.

Tiden fremover gikk som vanlig på disse
sledeturer, under vekslende vær og føreforhold.
Inne på kysten så vi ofte teltskjeletter, og
hvelvede båter. Disse tilhørte rentsjukserne, som
hadde sine boplasser her om sommeren. Dyr så vi
ingen av.

Den 15. desember var jeg ute om morgenen før vi
skulde starte for å ta en magnetisk observasjon. Jeg
var ferdig med første avdeling av mitt arbeide, da
det plutselig mørknet slik til at jeg var nødt til å
avbryte det hele. Vi blev derfor enige om å ophøre
med disse observasjoner, mens vi befant oss på
utturen og heller ta dem når vi var på vei hjemover
igjen.

Jeg skal prøve, så godt jeg kan, å beskrive en
leirslagning en eftermiddag underveis:

Det raser en forrykende snestorm, så man knapt
kan se en hånd foran sig. Vi har vært underveis
siden kl. 10 om morgenen, og nu begynner det så
smått å mørkne. Hundene er trette og slitne, så det
hele går tregt og uvillig. Foran oss går Tønnesen på
ski for å vise vei, hakk i hæl på ham kommer
hundespannene med våre to sleder. Forrest Helmer
Hansen, og like bak, jeg. Også vi er på ski og støtter
og skyver sledene så godt vi kan. Kompass bruker
vi ikke, vi følger kystlinjen som vi av og til kan
skimte gjennem sneilingene.

«Ja, det er vel kanskje best å finne sig en
brukbar leirplass,» sier Hansen, og heri er vi andre to
skjønt enige. Inne på kysten bak en knaus finner
vi det vi søker. Hundene blir stoppet, og vi går først
i gang med å reise teltet som ligger øverst på den
forreste slede.

Vel ferdige med det, går Tønnesen avsted for å
finne litt ved til vår lille kokeovn, som er laget av
lette tynne jernblikkplater. Efterpå kryper han inn
og gjør teltet i stand. Henter soveposene på sledene,
og fyrer op i ovnen.

Hansen og jeg tar oss i mellemtiden av hundene,
tar av dem seletøiet og binder dem til en wire som
vi har strukket mellem to stokker vi har rammet
ned i sneen.

«Her er gryta,» kommer det fra teltet. Jeg tar
imot gryten som Tønnesen rekker ut gjennem
teltåpningen, fyller den med sne og leverer den tilbake
igjen. Imens har Hansen gått i gang med foring av
hundene. Fra sledene har han hentet
hundepemmikan, og gitt hver hund dens dagsrasjon: ett pund.
De spiser bare en gang i døgnet, og det er når vi
slår leir. Roald Amundsens gode lærdom: Først
hunder, så mennesker er noe vi fremdeles holder
høit i hevd, og vi har aldri angret på det. De sliter
jo forferdelig vondt disse våre gode kjære venner
ved å måtte ligge ute om natten i optil -40° —
men dessverre inn kan vi ikke ta dem, det er snau
nok plass til oss tre der inne. Det eneste vi kan
gjøre for dem, er å bygge op en snemur hvor de kan
finne litt ly.

Så er det vår tur. Fra sleden hentes pemmikan og
kjeks. Presenningen surres godt rundt sleden
igjen — så kryper vi inn i teltet. Her kjennes det
riktig godt og lunt ut.

Tønnesen har satt over gryten med sne, og tendt
et talglys. Vi setter oss rundt ovnen alle tre, og nu
begynner stivheten og kulden langsomt å gå ut av
kroppen. Sneen i gryten er smeltet, og det begynner
så smått å ryke av vannet. Pemmikanstykkene
legges i gryten, og det hele gis et opkok til det blir
en passende tykk suppe. Kjeksen deles ut, suppen
likeså. Av vektshensyn er vårt skaffetøi
og personlige utstyr redusert til det minimale. Av skaffetøi
har vi bare med en skje og en kopp til manns.

Der faller her, som andre steder i verden når
maten er god og gjestene sultne, en absolutt taushet
over forsamlingen. Jeg er ikke så sikker på, at jeg
nu her nede i civilisasjonen vilde sette noe større
pris på en kopp slik suppe, men der oppe i teltet
smakte den vidunderlig.

Tønnesen har vært heldig i kveld, han har funnet
ekstra meget ved, så vi har råd til ennu en liten
lunk på ovnen, før vi går i posen. Dagen har vært
slitsom, ute hyler stormen, vi er blitt trette og
døsige av maten.

«Han har vært lei i dag,» sier Hansen, «jeg er
sannelig ikke ordentlig varm ennu. Jeg tror næsten
vi tar oss en kopp te til. Eller hvad sier dere?»
Enstemmig vedtatt uten debatt. En av oss går ut på
sleden og henter litt te og sukker, som høitidelig
kokes, og nydes sammen med dagens første og siste
pipe. Klokken er nu blitt 7, lysestumpen har vi
forlengst slukket av sparsommelighetshensyn, og i
mørket sitter vi og døser.

«Nei,» sier en og tar sig sammen, «klokken er
mange, karer. Vi skal jo på ’n igjen imorra. Det er
best å krype i posen.» En liten stund efter
forkynner en jevn dur at vi alle tre er sovnet rolig og
fast inn.

Næste morgen er det op ved fire halv femtiden.
Kvelden i forveien har vi lagt ferdig ved og sne til
vår frokost. Om natten hadde det snedd noe
ganske alvorlig, så vi visste der ventet oss et større
arbeide med å grave sledene ut. Frokosten bestod
av en kopp tynn te og kjeks. Vel ferdig med den
ruller vi soveposene sammen, rigger ned ovnen, og
så går Hansen og jeg ut for å se til hundene og sele
på dem, mens Tønnesen bærer ut soveposene til
sledene og rigger ned teltet, som han lar bli
liggende på bakken — her må vi nemlig til alle tre. Det må
først bankes rent for sne før det rulles sammen og
legges på sleden. Klokken er blitt 9 — snestormen
har lagt sig — men ennu er det stummende
mørkt.

Alt er klart, og med Tønnesen i spissen bærer det
avsted videre mot øst.

Det nærmet sig julekvelden, men sant å si hadde
vi ikke tid til å tenke noe større på den. Det eneste
vi konsentrerte våre tanker om, var å nå vårt mål
så snart som mulig.

Selve julekvelden befant vi oss ca. 307 kilometer
østenfor Kap Schelagski. Været var tålelig bra, og
ut på eftermiddagen holdt vi på å lete efter en
leirplass inne på landet. På grunn av dyp sne slet
hundene vondt den dagen og var også meget sårbente,
men de gav sig ikke for det. Vi hadde ikke sett et
menneske på hele veien, så det begynte å minke
sterkt på provianten både for oss selv og hundene.
Om formiddagen hadde vi funnet noen vedkubber
som vi tok med på sledene, for fryse vilde vi i hvert
fall ikke på julekvelden.

Mens vi ser oss om efter leirplass får vi plutselig
øie på en svær snehaug, og på toppen av denne står
en sneskuffe på skrå. Ved nærmere undersøkelse
viste det sig at skuffen stod der som beskyttelse for
et skorstensrør. Snehaugen dekket altså en
jordhytte. Spørsmålet var nu: Hvor er døren? Vi
regnet ut at sannsynligvis måtte inngangen være ut mot
sjøen, og efter en del gravning fant vi den også, men
døren var låst med hengelås. Vi fant at vi uten
skrupler kunde bryte denne op og gå inn. Innenfor
kom vi inn i en liten gang, som imidlertid var stengt
med ennu en dør forsynt med hengelås. På ny brøt
vi oss inn og stod snart inne i selve hytten. Proviant
fant vi ikke stort av, bare en liten sekk med ca. 1/2
kg. hvetemel, og på en hylle en skitten tallerken
med litt selspekk, det var alt. Dessuten lå der litt
tobakk, og noen byttevarer som f. eks.
glasshalsbånd m. v. Vi forstod at vi var kommet inn i en
handelsmanns sommerhytte.

I det ene hjørne stod en ovn laget av et avskåret
parafinfat, og utenfor fant vi lagret ved, så det varte
ikke lenge før vi hadde det godt og varmt.

Som vanlig var hundene først blitt foret, og lå nu
ute i det stille rolige vær og hadde det godt.

Vi hadde spist vår pemmikanrasjon, og blev nu
enige om at vi i anledning av den høitidelige
aftenstund vilde ha — julekake. Jeg var jo utlært kokk,
og fikk den noe utakknemlige jobb å løse opgaven.

Først rengjorde jeg toppen av ovnen så godt det
lot sig gjøre med de forhåndenværende midler, og
laget derefter en «deig» bestående av vann og det
funne mel. Derefter tok jeg selspekket, smurte
toppen av ovnen med det, og stekte deigen i seks
kaker. Disse blev servert med en kopp te til, og
smakte virkelig fortreffelig. Skulde noen være i tvil
herom, skjenker jeg hermed opskriften gratis til
hvem som helst som måtte ha lyst til å prøve om
jeg snakker sant eller ikke. Senere blev vi enige om,
at siden det nå en gang var julekvelden, så fikk vi
bevilge oss en aldri så liten drink. Av et kvantum
sprit som omtrent svarte til et vinglass, sukker og
vann, kokte jeg en toddy til oss. Da vi så fikk fyr i
pipene våre, var det ingen i verden som hadde en
bedre og hyggeligere julekveld enn oss. Tiden gikk
med passiar om julen hjemme, og mange og varme
var tankene som den kvelden gikk fra den lille
jordhytten på Sibiriakysten og hjem til gamle Norge.

Plutselig mens vi prater som best kom
snestormen! Hujende og hylende som sloppet av en sekk
— her hjalp ingen kjære mor. I hui og hast måtte vi
ut, for først og fremst å se efter hundene. Vi bandt
dem, så mange vi kunde til hver slede, og bygget så
en høi snemur for å beskytte dem og sledene. Da
alt var klart gikk vi inn igjen, og tørnet inn efter
en både begivenhetsrik og hyggelig julekveld.

Første juledag oprant med samme griseværet,
annen dag likeså. Men aldri så galt at det ikke er
godt for noe. Vi satt i et forholdsvis varmt hus og
kunde nu i ro og mak se over hundeselene og
reparere dem, samtidig som vi fikk gitt vårt
personlige utstyr en nødvendig overhaling. Været annen
dag var om mulig verre enn første, det blåste og
føk, så det var næsten ikke mulig å stå på benene
— men ut måtte vi, det var ikke bønn for det.
Først og fremst gjaldt det atter hundene. Snemuren
vi bygget op blåste ustanselig over ende og sledene
var helt nedsnedde. Ikke mindre enn fire ganger
den dagen måtte vi ut og bygge op muren og grave
ut sledene. Hundene lot sig forresten rolig delvis
fyke ned i sneen, og det beskyttet dem ikke så lite.

Endelig ut på eftermiddagen klarnet det av, og da
vi tørnet inn den kvelden så vi på utsiktene til å
komme videre næste dag med bedre humør. Det
minket nu sterkt med provianten for oss alle, både
mennesker og dyr, så vi måtte se å finne en boplass
så snart som mulig — det var jo lenge siden vi
hadde forlatt den siste, så derfor håpet vi på snart
å finne en ny.

Været holdt hvad det hadde lovet, og næste
morgen var vi atter underveis. Dagen begynte strålende
— men den skulde dessverre komme til å ende som
den sørgeligste på hele turen. Tønnesen kom
nemlig til oss om morgenen, og spurte om han ikke
kunde få lov til å starte før oss, så han kunde få et
lite forsprang for hundene, for derved å undgå at
de stadig fløi og tråkket på skiene hans. Vi næret
ingen som helst betenkeligheter ved å gi ham en
sådan tillatelse, særlig da han juleaften, under de da
herskende vanskelige værforhold, hadde ligget et
langt stykke foran oss, ja til og med til sine tider
så langt at vi tapte ham av syne, mens han på sin
side som gikk inne under landet, ikke hadde hatt
de ringeste vanskeligheter med å se oss som var ute
på isen, efter hvad han selv sa. Vi gav ham altså
den forønskede tillatelse, og han drog av gårde. Dog
fikk han utrykkelig ordre om å følge kystlinjen, og
ikke under noen omstendighet finne på å gå inn i
landet.

Da Hansen og jeg svinget ut på isen, var været
helt ideelt, det var så klart at vi så kysten flere
kilometer foran oss, men av Tønnesen så vi ikke
det spor. «Nå ja,» tenkte jeg, «det er jo rimelig at
vi ikke kan se ham mot det mørke landet, men han
kan naturligvis, efter hvad han selv sa, uten ringeste
vanskelighet se oss og hundene her ute på isen.»

Vi fortsatte videre, både Hansen og jeg begynte
jo så smått å lure på hvor han var blitt av, men
han hadde jo lovet uttrykkelig at han skulde holde
sig langs kysten. Dessuten begynte det å banke op
i vest, så vi mente, at han som gammel sjømann, når
han fikk se det, vilde stoppe op og vente på oss.

Det begynte å mørkne, så til slutt var vi nødt til
å stanse, og slå leir — fremdeles intet spor efter den
forsvunne. Hansen gikk ut og fikk samlet
sammen så meget rekved at han fikk laget et veldig
bål, som kunde sees viden om. Av flere stykker
rekkved fikk jeg surret sammen en stang, tok av
mig en blåskjorte og dyppet den i parafin, og efterat
jeg hadde bundet den til stangen stakk jeg fyr på
og holdt hele greia op i luften og svinget den frem
og tilbake. Jeg er sikker på den såes langt unda.
Den bortkomne hadde en eske fyrstikker på sig, det
visste vi, så vi på vår side holdt skarp utkik efter
bål i land, men dessverre forgjeves. Den kvelden
var ikke hyggelig. Hver time var vi ute og ropte og
skrek og skjøt for å påkalle opmerksomheten. Bålet
greide vi å holde gående til kl. 5 næste morgen, da
hadde vi ikke mer ved igjen.

Den følgende dag oprant like fin. Hansen mente
at Tønnesen muligens i det fine vær hadde gått for
langt, så vi tok oss en tur østover for å lete efter
ham. Jeg kjørte inne under landet, Hansen lengere
ute. Fremdeles håpløst. Humøret stod ikke særlig
høit hos noen av oss den kvelden heller — vi
diskuterte naturligvis alle de muligheter vi kunde tenke
oss kunde være til stede. Dagen efter i samme fine
været, tok vi oss en tur inn på landet og så efter i
alle viker og bukter — men nei. Hadde humøret
tidligere vært under null, så var det nu, hvis mulig, ennu
lavere nede. Hvad i all verden skulde vi gjøre hvis
vi ikke fant mannen? Selvbebreidelsene begynte
også å innfinne sig. Hadde vi advart ham sterkt
nok? Hadde vi gjort hvad vi kunde for å finne ham
igjen? Imidlertid blev vi enige om, at vi den tredje
dag vilde kjøre tilbake mot hytten som den siste
utvei. Også denne dag oprant strålende fin. Efter
at vår spartanske frokost var fortæret drog vi av
gårde, denne gang altså tilbake samme vei som vi
var kommet. Vi mente begge at chancen for å finne
ham her naturligvis var lik null, men vi måtte jo
ikke la noe være uforsøkt.

Da klokken nærmet sig 12 hadde vi kjørt ca. 27
kilometer i retning av hytten. Plutselig får vi se noe
sort som kommer frem bak en is, og beveger sig mot
oss. Gudskjelov og takk. Det var ham. Våre
anstrengelser var altså kronet med hell.

Men hvor i all verden hadde han vært henne?

Jo, like efter at han tredje juledags morgen hadde
forlatt hytten, hadde han nede på isen sett
sledespor som førte inn i landet. Disse hadde han fulgt,
i det håp at de vilde føre ham til en boplass. Han
gikk og gikk, men forstod til slutt at dette bar rent
galt avsted, hvorfor han snudde og forsøkte på å
finne tilbake til kysten igjen. I mellemtiden var
så vi kjørt forbi ham ute på isen, mens han gikk og
rotet i land. Hele natten hadde han holdt det gående
ute. Heldigvis fant han om formiddagen den
følgende dag tilbake til hytten, aldeles dødstrett og
utmattet av sult og frost. Litt mel hadde det vært
igjen i posen, og det hadde han spist rått for å døive
den verste sult. Så var han falt i dyp søvn. Dagen
efter hadde han fyrt op i ovnen og hadde laget sig
noen kaker av mel og vann, men ennu hadde han
ikke tort forlate hytten. Først dagen efter hadde
han gitt sig i vei langs kysten, i det håp muligens å
finne oss igjen. Da han kom, var han ikke i noen
særlig bra forfatning. Hendene, nesen og tærne
hadde han forfrosset, så han satte sig på sleden og
iførte sig de klær vi hadde tatt med til ham i tilfelle
vi skulde finne ham, og så bar det hjemover i
susende fart.

Vel kommet til leiren, fikk vi lagt ham i
soveposen og stellet ham og satt ham såpass i stand at
vi kunde fortsette den næste dag.

Været holdt sig, så vi var i godt humør da vi
startet, men vi hadde ikke vært svært lenge
underveis før snestormen var over oss igjen. Det var
ingen råd med det — vi måtte stoppe igjen. Vi
leiret oss like ved et tsjukseroplag, slike som jeg
har nevnt tidligere, og da nød bryter alle lover, var
vi nødt til å bryte ned litt av en treopstander for å
skaffe oss ved. Dette var nytttårsaften 1919.

Dagen efter var det fremdeles snestorm. Vi var
ute en tur om formiddagen alle tre for å samle litt
ved, da Tønnesen på ny så sitt snitt til å fordufte,
men denne gang var han heldigere. En stund efter
hadde vi ham nemlig tilbake for full fart, viftende
med armer og ben. «Et tsjuksertelt, et tsjuksertelt,»
skrek han. Litt senere kom en ung gutt ned til oss,
og bad oss om å flytte vårt telt op til deres. Dette
gjorde vi i det håp at vi skulde kunne opdrive noe
mat til hundene, men heri blev vi dessverre sørgelig
skuffet. De fortalte oss nemlig at de ikke en gang
hadde mat til sine egne dyr, noe vi tydelig kunde
se selv, for magrere bikkjer skulde en lete lenge efter.
For øvrig blev vi meget vennlig mottatt, og invitert
inn i det indre telt hvor vi blev godt traktert. Det
var en påtagelig forskjell på dette telt og det telt vi
tidligere hadde sett, da det her var riktig rent og
pent. De bad oss også om å slå oss til ro i deres telt
om natten, så vi skulde slippe å sette op vårt eget
— en innbydelse vi med takk tok imot. Næste
morgen fikk vi rede på at litt lengere nede på kysten
lå der to telter, og vi besluttet oss derfor med en
gang til å kjøre der ned for å forsøke på å få tak i
litt hundemat. Det var ikke langt, bare ca. 7
kilometer. Der traff vi på en riktig hyggelig mann, som
på våre ivrige spørsmål om han hadde hundemat
dessverre svarte benektende. Det samme var
tilfelle her som i det første telt, mat til sig selv hadde
de nok av, men hundemat — nei. Hundene her så
da også ut som de rene skjeletter. Vi overveiet om
vi skulde fortsette med én gang eller ei, men da
gamlingen fortalte at hans sønn næste dag skulde
kjøre til Nord Kap, og at det der var mengder av
hundemat, især fisk, besluttet vi å vente for å få
følge.

Vi blev særlig vel mottatt her hos gamlingen. Da
vi kom inn i soveteltet, tok de våre klær og hang
dem op til tørring. Efterpå så de over dem, og var
der et hull, eller var en søm gått op, lappet de og
satte det i stand for oss. Da vi hadde kjørt ganske
kort, lå vi hele dagen inne i soveteltet, og det ene
måltid løste det andre av.

Kl. 1/22 næste morgen tørnet «husets» folk ut og
begynte å koke te og gjøre i stand mat. Så var det
på’n igjen: Først spise, så røke. Storm av nordvest
med snefokk var det ute, så foreløbig var det bare
å innta en avventende holdning, mørkt var det
naturligvis også som i en sekk — men vi gjorde oss
allikevel klare til start. Kl. 1/28 kom vi av gårde
sammen med tsjukseren. Han hadde 11 hunder foran
sin slede, og vi bad ham derfor om å kjøre foran,
men det vilde han ikke. Det blåste fremdeles friskt
med snefokk, så vi kunde ikke se landet, men
tsjukseren gav oss kursen, vi skulde holde efter en
bestemt opgitt stjerne, og det gikk bra. Tønnesen med
sin bagasje kjørte den dag med tsjukseren, og litt
efter litt sakket de mer og mer av. Vi stoppet op
gjentagne ganger for å vente på dem. Det er ikke
noe særlig hyggelig å stå slik ute på isen og bli
gjennemblåst og fryse, så til slutt blev vi leie av å vente
og besluttet oss til å holde det gående. Det var
riktig godt føre, så vi lot det dure av gårde det
hundene vilde trekke. Litt lengere fremme passerte vi
en del oplagte sommertelter, båter og andre ting
som stod et stykke inne på stranden. Her traff vi
på friske sledespor som vi så fulgte. Vi hadde ikke
kjørt lenge før vi traff på et hus som var dekket
med jord mot sjøsiden, mot landsiden var det et
slags telt. Vi stoppet og Hansen gikk bort og
banket på døren. Først efter gjentagende banking blev
der liv, og en tsjukser kom ut og slapp Hansen inn.
Det var en russisk handelsmann som holdt til her.
Han talte godt engelsk, og vi blev som vanlig godt
mottatt — ja endog bedre enn vi var vant til, for
her fikk vi sannelig kaffe og smør og brød. Det
hadde jo vært så som så med konversasjonen med
våre tidligere verter, men her hadde vi da endelig
truffet en mann vi kunde prate med, og som kunde
fortelle oss litt om hvad der var hendt ute i verden.
Blandt annet fikk vi vite at verdenskrigen var slutt.
Han fortalte også at der lå en liten amerikansk
skonnert ved Nord Kap, og en russisk damper
østenfor Kappet, begge var bestemt for Kolyma med
varer.

Mannens kone var innfødt, og henne behandlet
han som en slags høiereståendet husdyr. Hun
utførte alt grovarbeide, hentet is og sne, sydde alle
klær og hugget ved. Et barn hadde han også med
henne. Ekteskapet var for øvrig ikke noe videre
bindende for hans vedkommende, når han blev lei
kona, så var det bare ut med henne og barnet. Det
var kjerringer nok å få!

Heller ikke her lyktes det oss å skaffe mat til
hundene. Lenge efter oss ankom Tønnesen og hans
tsjukser. De var meget forbauset over at vi hadde
greid å finne huset alene.

Værgudene var oss fremdeles ikke særlig vennlig
stemt, så først næste formiddag kjørte vi videre.
Noen timer senere kom vi til næste boplass. Men
heller ikke her fantes der hundemat. Sam vanlig lå
vi over i deres telt.

Jeg kan ikke begripe hvorfor disse mennesker
skal så tidlig på’n om morgenen, for det samme som
før gjentok sig også her. Kl. 1/22 blev vi urodd, da
var de på benene alle sammen, angivelig for å gå på
jakt; men tiden gikk uten at de kom sig av gårde.
Det blev tedrikking og prating helt til klokken
nærmet sig 6 — det er nok hyggelig å prate og drikke
te og røke, men en grense for selskapelighet bør det
vel være. At man i godt lag kan sitte oppe til kl.
1/22—2, det kan jeg forstå, men å tørne tidlig inn for
så på ny å tørne ut ved de tider for å påbegynne
selskapet, det går virkelig langt over min forstand,
men man må jo tute med de ulver man er sammen
med, og tilsynelatende blide og fornøide tørnet vi ut
sammen med de andre. De kunde uten skade ha
tilbragt ennu noen timer til køis — men der var jo
kommet fremmede til gårds, og da gjaldt det vel å
nytte leiligheten kan jeg tenke mig.

Altså — først ved sekstiden var selskapet over så
vi kunde komme oss avsted. Føret var aldeles
ubegripelig slett den dagen. I min dagbok har jeg
skrevet at «det var som å kjøre gjennem en askehaug».
Vår tsjukservenn var blitt igjen på boplassen, så nu
kjørte Tønnesen igjen med oss.

Kysten bortover var nu mer bebodd, så allerede
ved 1/23 tiden om eftermiddagen befant vi oss ved
næste boplass. Her fikk vi først og fremst den
gledelige underretning at vi kunde få mat til våre
hunder. Hittil hadde vi vært nødt til å fore dem av
vår sparsomme pemmikanbeholdning — så det
hjalp godt å få dem litt underspist. Familien bodde
her ganske alene i et stort beboelsestelt, og i et telt
ved siden av hadde de antagelig sine
lagerbeholdninger. Mannen var i sine beste år, en riktig sprek
og kjekk kar. Siden fikk vi vite at han var en av de
rikeste menn på kysten.

Det er mange måter å bære sin rikdom til skue på.
Noen holder luksusbiler og seilbåter. Alitat, så het
han, holdt tre koner — og tre vekkerklokker. Hans
koner demonstrerte for all verden at de var gift med
en rik mann ved å gå rundt klædd i kjoler, en aldeles
uhørt flotthet på disse kanter. De var fordelt efter
beste militære mønstre: en hadde alt utearbeide,
en annen alt innearbeide og endelig den tredje var,
efter et ikke ukjent forbillede fra mer sydlige
breddegrader, hans yndlingshustru. Det var antagelig med
henne han hadde de tre smågutter som fløi rundt i
teltet da vi kom.

Nu er det så med tsjukserne at det å ha mange
koner ikke absolutt nødvendigvis behøver å bety
rikdom. Deres eneste mål her i livet, hadde jeg nær
sagt, er å få sønner. Derved trygger de nemlig sin
alderdom når de ikke selv lenger klarer jaktens
strabaser. Får man derfor ikke sønner med den første
kone, så ser man sig om efter en ny. Det er
imidlertid ikke alltid så sikkert at man trygger sin
alderdom ved å få sønner. Det fikk blandt annet Alitats
far erfare, efter hvad man senere fortalte mig. Han
hadde en dag villet sende den unge herre ut på jakt,
noe som aldeles ikke den dag passet i hr. Alitats
program, hvorfor naturligvis gamlingen blev
rasende, det ene ord tok det annet, og før ophavet
fikk sukk for sig var han omgående ekspedert til de
evige jaktmarker av sin hr. sønn. En særdeles
lettvint, om enn ikke anbefalelsesverdig måte for
uskikkelige unger til å få sin vilje.

Her bodde altså nu Alitat med sine kvinner og
barn og hadde det tilsynelatende udmerket. Stellet
var renslig og bra, men bevare mig vel for lus. Som
følge av våre forholdsvis hyppige besøk i teltene på
vår vei, medførte også vi ikke så få av disse dyr, så
noen fra eller til spilte for oss ingen rolle. Jeg tror
heller ikke at Alitat hadde noe imot å få litt friskt
blod iblandet sin rase.

Disse mennesker levde også litt mer civilisert hvad
tidene for å gå til køis og tørne ut angikk. Klokken
9 gikk husets herre høitidelig rundt i teltet, og trakk
og stilte alle sine vekkerklokker, og jeg skal love
for det blev leven næste morgen. Det var som all
verdens brannvesener hadde satt hverandre stevne
i teltet. Vi fôr ut — og opdaget til vår glede at vi
hadde fått sove til kl. 6.

Fra nu av og til Nord Kap kjørte vi forbi den ene
boplass efter den annen. Enkelte steder fikk vi
hundemat, andre ikke. Det var meget forskjellig
hvorledes det stod til med lagrene, noen hadde mer
enn nok, andre svært lite. Vi spurte stadig om hvor
langt det var igjen til Kappet, men det var oss ikke
mulig å få greie på det. Tsjukserne på den siste
boplass vi hadde passert, mente at hvis vi drev godt
på den dagen, vilde vi rekke frem dagen efter. Nu
regnet disse karene med sig selv og den distanse de
tilbakela pr. dag med en slede bare lastet med lette
skinn, og fra 12 til 14 hunder foran — vi derimot
som var tungt lastet, og med trette hunder, måtte
nok anvende en litt mer beskjeden målestokk, når
vi anslo vår fart — og det holdt også stikk.

Første gang på lenge lå vi kvelden efter å ha
forlatt Alitat alene i vårt telt, og da avveksling fryder,
likte vi oss ganske bra. Pemmikansuppen og
kjeksene var det rene festmåltid. Da vi snart ventet å
være fremme ved bebyggelsen på Nord Kap,
besluttet vi, så godt det lot sig gjøre, å holde
storrengjøring på oss selv, det vil med andre ord si: å
forsøke på å bli kvitt så mange lus som mulig.
Skjebnen var oss huld den kvelden, for temperaturen
sank ned til -40°, og i den temperatur kan,
merkelig nok, selv ikke en lus leve. Vi vrengte av oss de
klæsplagg vi bar nærmest kroppen, og kastet dem
i haug utenfor døren. Næste morgen var det bare
å plukke dem op, og banke dem riktig godt med et
rensdyrben eller en stokk, så drysset de døde lus i
haugevis ned på sneen. Helt kvitt dem på denne
måten blev vi ikke — men det hjalp.

Ennu en natt tilbragte vi ute i teltet før vi
endelig den 9. januar var fremme ved totiden om
eftermiddagen. Der var to huser, omkring tyve telter.
Beboerne i denne «by» var tsjukserer. To
handelsmenn bodde likeledes der. De driver byttehandel
med de innfødte, idet de bytter bort våben, verktøi,
te og tobakk og mottar skinn som betaling.

Hvis man tror det bare er å slå sig ned blandt
disse innfødte og drive handel uten konkurranse, så
tar man skammelig feil. Mellem alle
handelsmennene her på kysten er det en knivskarp konkurranse.
Hvis De kommer inn i en forretning hvor De ikke
liker Dem, så går De bare derfra og rett over gaten
til konkurrenten. Så også her. Tsjukseren spenner
bare for sine hunder, og drar noen kilometer enten
opover eller nedover kysten til han kommer til den
handelsmann han liker best, og omsetter sine skinn
hos ham. Den handelsmann som fører det største
og mest velassorterte lager, han får den største
søkning.

Disse handelsmenn var alle dyktige folk — de
måtte nøiaktig vite hvad de trengte til vinteren og
hvor meget; varene ankom sannelig ikke daglig til
deres lager. Det å være handelsmann her oppe er
heller ikke så lett rent økonomisk sett. De er mange
ganger nødt til å gi en meget utstrakt kreditt, men
jeg tror ikke de taper noe mer på det der oppe enn
en hvilken som helst landhandler i en avsides bygd
hjemme. Tsjukseren er i grunnen helt igjennem
ærlig. Fikk man en gave, var det bra om han fikk
litt tobakk eller te til gjengjeld — fikk han ingen
ting var han like fornøid for det, tilsynelatende da.
Men regelen var: gav de noe bort, ventet de å få noe
igjen. Det er jo et fenomen som ikke bare gjør sig
gjeldende her oppe.

Når vi forlot en boplass var som regel
avskjedshilsenen: «Kom igjen når du vil. Mitt hus er ditt
hus,» og at ikke dette var bare tomme talemåter,
det fikk vi sanne mer enn én gang, da vi på
hjemveien passerte de samme boplasser, og traff de
samme mennesker igjen.

Roald Amundsens navn er kjent over hele
Sibiriakysten, og her som alle andre steder i verden
har det en god klang. De sa ofte der oppe ved Ajon
hvor «Maud» lå, at det var en høiere styrelse, som
hadde sendt ham til dem for at de ikke skulde
omkomme. Helt nede ifra Kolyma kom de op med
syke og sårede for å få dem pleiet og eftersett
ombord.

Men tilbake til leiren ved Nord Kap. Vi tok inn
hos den ene av handelsmennene, russeren
Alexander Kisk. Her fikk vi først og fremst bekreftet
nyheten vi tidligere hadde hørt: Verdenskrigen var
slutt høsten 1918, og likeledes at der hadde funnet
sted store omveltninger i Europa. Bedre sent enn
aldri — disse nyheter fikk vi altså ca. halvannet år
efterat begivenhetene hadde funnet sted. Kisk
bebodde det ene hus. På den ene side av dette hadde
han satt op et veldig telt, hvor han hadde sitt
varelager. Her fikk vi sette fra oss våre to sleder
og hvad bedre var, hundene fikk også lov til å
ligge der.

Selve huset bestod av et eneste rum med faste
køier langs veggene. Det smakte vidunderlig å
komme i hus igjen. Kisk stellet selv huset, og
puslet rundt oss. Han visste næsten ikke alt det gode
han skulde gjøre for oss. Loven her oppe er helt
enkel, den lyder: Idag mig, imorgen dig, og efter
det lovbud lever de alle der oppe i villmarken. En
mann kan være så stor en banditt han være vil, er
han først i knipe og ber om hjelp, så deler hvem
som helst gladelig sitt — imorgen kan det kanskje
være hans tur til å be om hjelp.

Kisk lovet oss å ta sig av Tønnesen og sende ham
over til den ene av sine kompagnoner Kasingen,
som så vilde sørge for at han kom videre og hjem.
Vi skiltes derfor fra Tønnesen her.

Første og annen dag efter vår ankomst var det
fint vær, men vi besluttet allikevel å bli liggende
over, dels for at hundene skulde få hvile ut, dels
for at vi skulde få anledning til å gå over vårt
personlige utstyr, og få satt i stand hundeselene som
trengte en ordentlig overhaling. Jeg forsøkte på å
få tatt en magnetisk observasjon, men måtte opgi
det på grunn av kulden, og fordi mine fingrer var
altfor stive og hårde til å kunne håndtere de fine
magnetnåler. Hansen og jeg blev derfor enige om,
at vi måtte oprettholde vår tidligere beslutning og
vente med observasjonene til vi var på hjemveien.
Vi fikk heller nu drive på østover, da vi var blitt
svært forsinket på den første halvdel av veien.
Om kvelden den annen dag var vi atter klare til å
ta fatt. Startdagen kom med storm og snefokk fra
sydost, så vi fikk oss nok en liggedag — men denne
gang ufrivillig. Så galt var det nå ikke enda, for
hundene fikk derved ytterligere anledning til «å
„Dette var aller første gang jeg fikk anledning til å se tsjukserne på nært hold“.
Harald U. Sverdrup tar sig en røik på pipen med Amundsenprofilen.
komme i form», og vi til ytterligere å få satt vårt
utstyr i tipp topp stand.

Den tredje dag kom vi oss av gårde. Efter å ha
kjørt et stykke vei, kom vi plutselig til den
skonnert vi tidligere hadde hørt omtale. «Skonnerten»
viste sig å være en stor åpen motorbåt, med en
overbygning forut. Den var trukket op på land, og
lå nu forlatt der. Like bortenfor traff vi på et telt
hvor det bodde en handelsmann, også russer, og hos
ham traff vi to av motorbåtens besetning. Den ene
av disse var en østerriker ved navn Anton Standard.
Det er vel en av de merkeligste menn jeg har
truffet. Hans skjebne og hans liv var som skåret
ut av en av Rex Beach’s mest intense
Alaska-romaner.

Da vi kom inn i teltet satt han borte i en krok og
kiket på oss over sine briller.

«Kjenner du mig?» spurte han. «Nei», sa jeg,
«jeg gjør nok ikke det.» «Jeg er Anton Standard,»
kom det med vekt og salvelse, «har du fart
tilstrekkelig lenge her oppe, skulde du vite hvem jeg er.»
Dessverre måtte jeg bedrøve ham med at jeg nok
ikke var noen «oldtimer», så jeg kjente ikke hans
navn.

Så fortalte han sin historie:

Som ganske ung var han kommet til vestkysten,
og hadde deltatt i det store gullrush i Alaska. Han
hadde vært heldig og kom tilbake til Seattle med
næsten to millioner dollars i lommen. Nu var han
rik og måtte følgelig ha sig en kone, og hvad var da
mer naturlig for ham enn å velge sig en liten
sommerfugl fra den glade skare som den gang befolket
de skrå bredder der ute. Han var ikke heldig. Efter
kort tid forlot hun ham, og tok med sig halvparten
av hans formue. Han gav ikke op. På’n igjen, men
atter med samme sørgelige resultat, og nu røk
resten av hans formue. I mellemtiden hadde han
bygget et veldig hotell i Seattle, «Standard Hotell».
Dette eies nu av Unge Menns Kristelige Forening,
men over inngangen kan man den dag i dag se en
plate som forteller at denne bygning er bygget av
Anton Standard.

Her satt han nu som en fattig mann, men
øiensynlig i sitt ess. Hvad var penger, når man bare
hadde Guds vidunderlige fri natur å ferdes i. Hvad
pokker skulde han med denne verdens goder så
lenge han kunne leve en manns frie liv, slik som
han selv ønsket det og vilde det.

Jeg har ofte betraktet disse typer som jeg har lest
om både hos Rex Beach og Jack London som
fantasifostre, men her satt sannelig en av dem foran
mig, som var så virkelig som jeg kunde ønske mig
det. Han pratet og lo og var lykkelig — han hadde
så sant ingen bekymringer i verden.

Senere fikk jeg høre at hans annen kone var
kommet på bedre tanker, og hadde vært villig til å leve
sammen med ham igjen, og dele sitt med ham —
men da hadde han fått nok. Med en fleskeed var
han forduftet vestover og inn i Sibiria — ut på nye
eventyr.

Vi måtte imidlertid videre, og efter å ha sagt takk
for oss fortsatte vi. Næste telt vi kom til lå ca. 13
kilometer unda — her bodde en islending ved navn
Pith, og efter å ha vært inne og hilst på ham kom
vi endelig om kvelden frem til en handelsmann, den
største og rikeste på disse kanter, russeren Kareif.
Han eide efter sigende 30 handelsstasjoner og hadde
over 30 mennesker i sitt brød. Hos ham traff vi en
mann fra den russiske damper som lå litt østenfor
Kolutschinbukten. På våre ivrige spørsmål om de
hadde radio, svarte han bekreftende, men det ville
håp som blusset op hos oss om at vi her kunde få
sendt våre telegrammer, døde øieblikkelig, da han
fortalte at nu mens de lå innefrosset i isen, kunde
de bare motta. Sendingen kunde først begynne ut
i mai, da de manglet kull og først vilde komme til å
fyre op når de skulde fortsette videre vestover. Så
lenge som til mai kunde vi ikke vente, vi håpet at
vi til den tid skulde være tilbake ombord i «Maud»
efter vel utført tur.

En annen nedslående efterretning fikk vi også
her. En mann som nylig var kommet fra Øst Kap
fortalte at Beringsstredet var åpent og isen i stadig
bevegelse, så chancen til å komme over til Nome
var særdeles liten. Vel, det var intet å gjøre ved
det, vi skulde ha våre telegrammer av gårde, så da
fikk vi forsøke på å komme oss over til Anadyr på
en eller annen måte. Der visste vi at det var en
telegrafstasjon.

Eftersom vi nu kom bortover kysten blev det
livligere og livligere, i hvert fall efter de beskjedne
krav man får til livlighet her oppe. Dagen efter vår
avreise fra Kareif fikk vi følge med en tsjukser som
aktet sig til Kolutschin. Vi skrev den dag 15. januar
1920, det blev en merkedag for oss, for vi så den dag
solen igjen, og det bør man næsten ha vært på en
sledetur som vår, for fullt ut å kunne forstå hvad
betyr. Om kvelden stoppet vi hos russeren
Kassigen, til tross for at vi i grunnen hadde tenkt oss
helt til den russiske damper. Det begynte å slite
svært på hundene nu, særlig på mitt spann som
bestod av bare hvalper. De viste synlige tegn på
tretthet, og var meget sårbente, så de var mer enn
fornøide når vi stoppet, og oven i kjøpet fikk en god
fôring hvalrosskjøtt. Allikevel hadde våre
tilbakelagte distanser bedret sig, de dreiet sig jevnt om
30—35 optil 40 kilometer om dagen, og noe mer
kunde vi sannelig ikke vente å få ut av våre
stakkars dyr. Av hensyn til tilbaketuren, og dessuten
for å lette sleden litt, la vi igjen noe
hundepemmikan og dessuten litt av vår egen proviant før vi
startet.

Det blev oss fortalt at det var omkring 30
kilometer til næste telt, og med dette som mål kjørte vi
ut. Det varte og rakk, men ikke noe telt var å øine,
mørkt blev det også, så vi hadde vanskelig for å se.
Hansen kjørte som vanlig foran. Hundespannet
mitt vilde nødig gå når de mistet sine kamerater av
syne, en av dem som det var verst med måtte jeg
kjøre på sleden. Til å begynne med hadde jeg latt
ham få springe løs efter, men til slutt orket han
heller ikke det, og det forundret mig ikke for en
mer sårbent hund har jeg sjelden sett. Endelig rakk
vi da teltet, men det var så litet så det var snau nok
plass til dets to beboere, en ung mann og en gammel
kone. Den unge mann kom og fortalte oss at hvis
vi bare vilde fortsette et lite stykke til, vilde vi
treffe på tre telter som var større og bedre, og hvor
vi sikkert vilde få husly.

Ganske riktig. Litt lengere borte lå tre telter i
klynge. I de to første telter vi kom inn i blev vi ikke
mottatt — det er første og siste gang det har hendt
mig i de år jeg ferdedes der oppe, at vi ikke med
én gang er blitt mottatt med åpne armer når vi
trette og slitne har kommet frem til en boplass.
Endelig i det tredje telt tok de imot oss på vanlig
måte. Vi fortalte at vi først hadde passert det lille
telt hvor konen og den unge mann bodde. «Ja,» sa
de, «den gamle er nok hans mor, men hun er også
samtidig hans kone.» Det var øiensynlig ikke noe
rart i det. Nu er det naturligvis heller ikke så godt
å vite hvad begrepet «kone» betydde i det
foreliggende tilfelle, det kan godt være at det ikke betydde
mer enn «mor» efter våre begreper, det vil si en som
pleiet ham og passet ham, og holdt hans telt i orden
til han fikk sig en virkelig kone.

Man treffer jo så mange rare mennesker og
menneskeskjebner når man farter rundt i verden. Om
formiddagen kom vi til et hus som man fortalte oss
var bygget av amerikanske gullgravere. Vi stoppet
og gikk inn, og blev mottatt på det beste. Beboerne
viste sig å være tre svensker og en spanier som var
kommet her op for å bli rike i en fart. Nede i San
Francisco hadde man innbilt dem, at oppe i
Nord-Sibiria var det praktisk talt bare å skuffe gullet op
av bakken. De skulde oprinnelig ha vært landsatt i
Kolyma, men skibet de og deres likesinnede 25
kamerater kom op med, greide ikke å komme rundt
Nordkap, så de var blitt satt i land rundt omkring på
kysten hvor det passet sig. Uerfarne som de var,
gikk de en kummerlig skjebne i møte. Lengere tid
efter traff vi den ene av svenskene igjen da vi
overvintret med «Maud» ved Kap Szerdze Kamen. Han
fortalte da, at de fire i hytten var spredt for alle
vinde, da vennskapet ikke tålte den voldsomme
åndelige påkjenning. En morgen var han gått ut
for å lete efter gull i en liten elv i nærheten av
hytten. Til dette bruk hadde han av noen
kassebord spikret sammen en liten båt, som han padlet
av gårde i. Efter å ha vasket ut noen få gullkorn —
en hel formiddags arbeide — vendte han tilbake til
hytten. Da han kom i døren, møtte der ham et
merkelig syn. Den ene av hans kamerater lå likblek
i sin køie med blodet rennende nedover ansiktet,
og holdt den annen av kameratene i sjakk med sin
revolver. Denne som var bevæbnet med en
strykerem for barberkniver, av de riktig solide med en
ring i enden, stod urørlig. Da tredje mann kom inn
kastet han sig plutselig rundt, og sprang alt hvad
remmer og tøi kunde holde ned til båten, hev sig i
den og padlet ut lagunen så fort han kunde. Båten
inneholdt alt det gull, det var forresten ikke meget,
som dens eier hadde vasket ut, og dessuten en del
av hans klær og sparsomme utstyr. Han rev derfor
til sig sitt magasingevær og satte på dør i vill jakt
efter flyktningen. I sitt raseri skjøt han en serie
skudd efter ham, og så projektilene vanne rundt
båten, men traff ikke — som han selv sa «heldigvis».
Mannen i båten kom sig unda og vekk var han,
ingen av hyttens andre beboere så noe mer til ham.
Da skytteren kom tilbake fikk han forklaringen,
efter at han først hadde stelt og eftersett
kameratens sår. Jo, denne hadde stått og vasket sig, bøiet
over vannfatet, da den annen kom inn og uten
minste foranledning griper strykeremmen, og gir sig
til å slå løs på ham. Ved det første slag traff han
ham så «heldig» at han næsten bevisstløs falt under
bordet, mens han lå her hadde overfallsmannen
fortsatt med å slå løs på ham, men det hadde
allikevel lyktes ham på en helt uforklarlig måte å få
kommet op i køien sin, fått fatt på revolveren som
var ladd, og med den i neven holde den annen i
sjakk til hjelp kom.

Mannen som fortalte mig historien var oprinnelig
bankmann i San Francisco da ryktene om rike
gullforekomster på Sibirias nordkyst var kommet ham
for øre. Til tross for at han var gift, hadde han sagt
op sin stilling og over hals og hode reist av gårde, for
nu skulde det gjøres om aldri før — gullet lokket i
det fjerne, men som så mange ganger før var det
hele bare et vakkert Fata Morgana. Nu ønsket han
intet heller enn å komme tilbake til San Francisco og
den kontorkrakk han hadde vært så tåpelig å forlate.

Men tilbake til teltet, hvor vi altså endelig, efter
to forgjeves forsøk hos naboene, var blitt mottatt.
Vi fikk en god natts hvile, og næste aften befant vi
oss som gjester hos en russer. Været hadde vært
dårlig, så dessverre var vi ikke kommet særlig langt
av gårde. Her traff vi en tsjukser som skulde til det
russiske dampskib for å bytte til sig brennevin for
et bjørneskinn, og med ham hastet det da
selvfølgelig svært. Han fortalte at han gjorde regning på å
være der nede på to dager, mens vi gjorde regning
på å bruke fire. Hos denne elskverdige russer
efterlot jeg mig en av mine hunder, da han lovet å fôre
den op og passe den for mig til jeg kom tilbake.

Næste natt overnattet tsjukseren og vi sammen.
Om formiddagen hadde vi passert en mengde telter,
men ingen av dem hadde hundemat. Det var det
evig tilbakevendende spørsmål om fôr til våre dyr,
som stadig tvang oss videre helt til vi kunde finne
et telt hvor beboerne kunde skaffe oss dette. Det
lyktes oss da endelig også denne gang. Kl. 1
næste morgen blev det liv i teltet. Vår venn
tsjukseren hadde denne dag tenkt å rekke frem til båten
og det etterlengtede brennevin, så han måtte tidlig
avsted. Den distanse han opgav å ville kjøre den
dag var ca. 90 kilometer, og da det jo var helt
håpløst å tenke på for oss, blev vi rolig liggende. Kl. 3
kjørte han, vi først kl. 1/28.

Vi hadde ikke kjørt så svært langt før vi kom til
det siste telt på denne side av Kolutschinbukten. På
forhånd hadde vi bestemt oss til at vi vilde holde
rast der for å drikke te, før vi tok fatt på selve
overfarten. Vi mente å fortsette til det blev mørkt, og
så slå leir ute på isen. Stor var vår forbauselse da
den aller første vi møter i teltet er vår energiske
venn fra samme morgen — han med brennevinet.
Han serverte en lang historie om at det var
hensynet til oss som hadde tvunget ham til denne stans,
da det var et sted på denne side av bukten som var
meget vanskelig å ta sig frem over, så han kunde
ikke noksom anbefale oss å stoppe og vente på
ham til næste morgen, så skulde vi sammen starte
riktig tidlig. Vi klødde oss bak øret og lurte svært
på dette, men så var det en ting som gjorde
utslaget: den evindelige hundematen. Her kunde vi få
så meget vi vilde, og dessuten fikk også hundene
anledning til å hvile ordentlig ut før den alvorlige
påkjenning over bukten vilde bli for dem. Det var
jo naturligvis harmelig å stoppe her efter bare å ha
kjørt 14 kilometer, men vi syntes de anførte
grunner var så vektige at vi allikevel enstemmig enedes
om å ligge over til næste morgen.

Senere forstod vi grunnen til at tsjukseren ikke
hadde fortsatt. Den lurendreieren kjente til at der
i dette telt var rikelig med mat. Fersk fisk og 
renkjøtt så meget han orket å legge i sig. Tiden spilte
for så vidt, brennevinet undtatt, naturligvis en
mindre rolle. Kommer jeg ikke i dag, så kommer jeg
om fjorten dager.

Slik var det med alle disse naturbarn. Begrepet
«tid er penge» var dem helt ukjent, og jeg tror nok
at de i lengden står sig på ikke å kjenne denne så
forslitte setning.

Vår venn snakket nu ikke om annet enn alt det
herlige brennevin han skulde få når han nådde frem,
ja ikke nok med at han talte om det den utslagne
dag, men han drømte til og med om det om natten,
så han lå og skrek og fektet vilt med armene i
søvne.

Traktementet her bestod av rå frossen fisk, det
smakte ikke noe særlig godt, spesielt da den ofte
viste synlige tegn på at det nok var lenge siden den
hadde boltret sig i sitt rette element. Dessuten
luktet den så det formelig rev i nesen. Vi fikk derfor
gjort vår vertinne begripelig at vi foretrakk kokt
fisk, og fikk øieblikkelig utlevert en svær ørret som
vi kokte, og det smakte bedre.

Som sagt vi aktet oss langt avsted næste dag, og
kl. 1/22 om morgenen kjørte tsjukseren og vi ut fra
leiren. Det viste sig å være aldeles riktig som
tsjukseren hadde sagt. Til å begynne med var det ikke
lett å ta sig frem over bukten, der var en mengde
opbrukken is fra høsten av, og alle spor var tilføket,
men tsjukseren var kjent, han hadde sine
forskjellige merker på store isstykker, og fremover gikk det.

Vi overnattet nu i forskjellige telter efter hvert
som vi kom oss videre. En aften blev jeg plutselig
overfalt av et illebefinnende, jeg var så dårlig næste
dag at det var såvidt jeg klarte å klæ på mig. Om
kvelden da vi slo leir var jeg frisk igjen, men ikke
før var jeg kommet i soveposen før det var der
igjen. Frysning og høi feber, så jeg en stund var
engstelig for at jeg hadde fått giktfeber — men så
forlot sykdommen mig igjen likeså fort som den
var kommet. Et ubegripelig tilfelle som jeg den dag
i dag ikke forstår, når jeg tenker på hvor elendig
jeg var. Å si at vi begge var fornøide for at jeg så
kvikt blev allright igjen vilde være et mildt
uttrykk, var den ene av oss blitt liggende igjen der på
kysten vilde sannelig ikke stillingen vært morsom
for den annen. Nu slapp vi heldigvis å studere noe
ytterligere på hvorledes vi skulde løst det problem.

Den 22. januar om formiddagen nådde vi
endelig frem til damperen. Kapteinen hadde ventet oss,
og gikk og kikket efter oss da vi kom. Vi fikk
hundefôr og blev mottatt ombord på det aller beste.
Hvad vi næsten satte mest pris på var at vi fikk
oss et bad, og derved blev kvitt våre lus —
foreløbig da. Det er synd å si at vi savnet dem under
dette midlertidige fravær. Å få ordentlig rede på
kurser og distanser av de innfødte hadde hele tiden
vært vanskelig. Det den ene anslo til 15 kilometer,
mente en annen var dobbelt så langt — men her
ombord fikk vi endelig ordentlig rede på hvorledes
det lå an for oss for vår videre tur. Kapteinen
bekreftet hvad der tidligere var blitt fortalt oss: noe
radiotelegram kunde han ikke sende før i mai, da
hans kullbeholdning var så liten at han ikke kunde
forsvare å fyre op for å ekspedere de telegrammer
vi eventuelt måtte ønske å sende. Likeledes
bekreftet han hvad vi hadde hørt om isforholdene i
Beringsstredet, han mente at det ikke lot sig gjøre
å komme over til Nome — og ned til Anadyr hvor
den nærmeste telegrafstasjon lå, var det lang vei.

Dette så jo ikke noe særlig lystelig ut, men vi
enedes om å fortsette ned til Østkap, og der ta
den endelige bestemmelse om hvorledes vi best
skulde løse vår opgave. Den russiske kaptein mente,
at vi der letvint kunde få leid et hundespann med
fører, som enten kunde ta oss begge eller den ene
til Anadyr. Våre egne hunder og utstyr kunde vi la
være igjen på Østkap, så vilde vi finne alt i god
stand til vi kom tilbake og skulde tiltre hjemreisen.
Mens vi opholdt oss her ombord fikk vi besøk av
en landsmann ved navn Wall, han var oprinnelig
fra Tromsø, men hadde opholdt sig lenge i Amerika
og Sibiria. Han inviterte oss til å besøke sig når
vi fortsatte, og lovet oss hundemat — og hvad bedre
var, han fortalte, at vi kunde få hundemat på hvert
eneste sted østover.

Det kan kanskje synes litt eiendommelig at jeg
nevner denne hundematen så ofte, men våre hunder
var jo vårt største aktivum, uten dem var det oss
ikke mulig å komme frem.

Efter å ha nydt godt av den bekjente russiske
gjestfrihet i en dag, fortsatte vi den 24. og kom om
eftermiddagen til Walls leir. Vi møtte mange
kjørende på veien, og alle skulde de ut til skibet.
Jeg er bange for at det var «ildvannet» som trakk.

Wall hadde ventet oss siden middagstider, og
stod ferdig til å ta imot oss. Huset, som var
beliggende på vestsiden av Kap Serdze Kamen, var langt
mer komfortabelt innredet enn hvad vi tidligere
hadde sett hos de russiske handelsmenn, til tross
for at også dette var en mellemting mellem et telt
og et hus. Som et lite eksempel på hvorledes vi blev
behandlet her oppe kan jeg nevne at Wall spurte
Hansen hvorledes vi hadde det med penger? «Ja,
det var nok ikke så rart», sa Hansen. «De kan få
låne 2000,— rubler av mig,» sa Wall, «de kan være
bra å ha for påkommende tilfelle hvis De skal leie
hundespann for å komme til Anadyr.» Hertil svarte
Hansen at han gjerne vilde låne pengene.

Ved optelling av kassen viste det sig at Walls
kontantbeholdning bare var 1351,— rubler. Dem
overlot han oss uten å blunke, han bare beklaget at
han hadde lovet mer enn han kunde holde, men når
vi kom til Østkap var det bare å henvende sig til
Mr. Carpendale. Han vilde sikkert hjelpe oss med
kontanter, og også skaffe det beste hundespann, da
han stod på en meget god fot med de innfødte rundt
omkring, likesom han var almindelig kjent for at
han alltid var rede til å hjelpe hvis noen henvendte
sig til ham.

Styggvær fikk vi på oss også her, så vi fikk en
ufrivillig overliggedag. Vi hadde vært nødt til å
forlate kysten for å finne inn til Wall så da vi
startet på ny gav han oss med en veiviser som skulde
vise oss nærmeste vei ned til sjøen igjen. Derved
sparte vi en masse tid. Da vi atter var nede på isen
og hadde sagt vår fører farvel, mente vi at vi i det
fine stille vær skulde fyke ordentlig av gårde, men
her møtte der oss en veldig skuffelse. Over isen lå
der et tykt lag av sørpe, og enkelte steder var der en
masse overvann så vi måtte kjøre svære omveier.
Vi kjørte langs en bratt fjellvegg, så først da den
var passert kunde vi komme oss inn på stranden,
og da gikk det heldigvis bedre.

Om kvelden overnattet vi i et stort telt hvor der
bodde to familier. Mens vi spiste la jeg merke til
at den yngste av kvinnene ikke var riktig i kulør,
hun virket nedfor og dårlig, så jeg spekulerte på
hvad det var i veien. Ved nærmere eftersyn så jeg
at hun under det venstre bryst hadde sittende en
diger mosedott. Nu er renslighet ikke disse
menneskers sterkeste side, de er som regel fulle av
utslett, og sitter stadig og klør sig til blods med skitne
fingrer, så at det av og til kan sette sig en liten verk
i et slikt sår er kanskje ikke så rart. Jeg fikk gjort
mitt vertskap begripelig at jeg gjerne vilde se litt
nærmere på henne, da jeg forstod at mosedotten
tjente som en slags forbinding på et sår. Jeg fikk
lov til å fjerne «forbindingen», og fikk se et sår,
som jeg ikke skal beskrive, dertil var det for stygt.
Jeg skal bare innskrenke mig til å si, at det så ut
som et dypt hull inn i siden på henne. Fra våre
forbindingssaker hentet jeg det nødvendigste, og gav
mig til så godt jeg kunde å behandle såret. Disse
mennesker er enten så hårde som fjell, eller så er
begrepet smerte dem ukjent. Det var nemlig ingen
smertefri behandling hun fikk stakkar — først da
jeg, efter å ha klippet vekk kantene rundt såret, gav
mig til å vaske dette i ren sprit, merket jeg at det
gikk noen rykninger gjennem henne. Da jeg var
ferdig gav jeg henne noe av vårt gazebind, og gav
beskjed om at hun selv måtte bytte på såret. Dette
lovet hun, og vi drog videre næste dag, efterat jeg
først hadde eftersett såret. Meget lenge efterpå
kom jeg tilbake til samme telt, og der ruslet
kvinnen rundt med selvsamme forbinding som jeg
hadde anlagt.

«Men du store verden,» sa jeg, ved hjelp av
fingersproget, «hvorfor i all verden har du ikke
gjort som jeg sa. Hvorfor har du ikke byttet på
såret?»

«Nei,» svarte hun, «det har ikke gjort ondt.»

I en fart fikk jeg forbindingen av, og merkelig
nok så var det tydelig bedring å se. Jeg forbandt
henne på ny, og da jeg tredje gang traff henne, var
såret næsten lægt.

Jeg hadde ofte min store moro av disse innfødte
når de var litt syke, og kom for å få litt medisin.
Det nyttet ikke å komme med en farveløs veske til
dem. Selv om den som medisin var aldri så god.
Nei, farve måtte den ha; den skulde nemlig være
«strong» ellers hjalp den ikke. Var det ikke noe
særlig i veien med dem, kunde jeg gi dem det
forferdeligste søl med farve på — og det hjalp.

Dette med at medisinen må være «strong» er
muligens noe som ikke er helt ukjent også på lavere
breddegrader? Eller hvad sier lægene?

Den 30. om formiddagen traff vi på en liten
skonnert, som lå trukket høit op på land ved en boplass
som het Inkjaun. Dette var i og for sig ganske
mystisk, vi forstod ikke grunnen til at skuten skulde
være trukket så høit op «i åkern», men senere fikk
vi forklaringen. Noen timer senere kom vi nemlig
til en stor boplass beliggende på vestsiden av
Østkap ved navn Uælen. Det var en stor boplass, hele
35 telter talte vi her. Man fortalte oss at i Inkjaun
hvor skonnerten lå på land, var det en lang fin
sandstrand hvor hvalrossen pleide å gå op om våren.
Nu er det så, at skyter man disse dyr når de ligger
på land, så skremmes de og forsvinner for alltid.
Slakter man dem derimot med harpun, så bryr de
overlevende sig ikke noe om det, de kommer tilbake
igjen allikevel. Denne strandlinje betydde derfor
alt for Inkjauns eksistens, fordi man der lettvint
kunde skaffe mat både til sig selv og sine hunder,
og det var derfor også på det strengeste forbudt å
løsne skudd der nede. Dette er et forbud som ikke
alene gjelder bare denne strandlinje men også alle
de steder på kysten hvor hvalrossen går op, og det
kjennes og respekteres av alle som ferdes her oppe.
En boplass kan således være helt avhengig av en
slik strekning, skremmer man hvalrossen vekk ved
å skyte den, kan man likeså godt pakke sammen og
flytte med en gang.

Nu vilde skjebnen at føreren av denne lille
skonnert trengte mat til sine hunder. Jeg vet ikke om
han kjente bestemmelsen eller ikke, men nok om
det, han gikk ned på stranden og skjøt en hvalross.
Hele boplassens mannlige befolkning kom
naturligvis styrtende til, og før han fikk sukk for sig, hadde
de bemektiget sig hans stolte skute og trukket den
høit op på land. Selv blev han tatt til fange og
internert i et telt, og den russiske guvernør som bodde i
Uælen budsendt. Han kom, og efter at han hadde
hørt hvorledes sakene stod, ila han synderen tusen
dollars i mulkt, et beløp denne naturligvis ikke
kunde betale, så nu satt han nydelig i det. Tiden
gikk og intet skjedde. Hans to menn var ombord
og passet skibet og gikk på jakt og drev handel med
de innfødte.

Det er naturligvis ikke noe særlig morsomt å ha
en arrestant sittende i ukevis i et telt, og tankene
på om de muligens kunne ha handlet overilet
begynte så smått å melde sig hos de innfødte. Mulkten
han var ilagt var kanskje også for stor? De
besluttet sig derfor til å rådføre sig med sin venn
Carpendale. Som tenkt, så gjort, og noen av dem la i vei til
Østkap. Nu er Carpendale en stor skøier, og da
han heller ikke likte at en hvit mann skulde sitte
som fange i et tsjuksertelt selv om det skjedde med
guvernørens billigelse — så satte han op sitt
betenkeligste fjes, og mente at det nok kunde hende
at d’hrr. tsjuksere var gått en smule for langt.

«For husk på,» sa han, «mannen er amerikaner.
Dere får alle våben og en mengde mat derfra. Det
kunde hende, at man der over, når man fikk vite
hvad som er hendt, vilde si, at de menneskene der
oppe i Uælen de bryr vi oss ikke mer om, de har
behandlet en av våre landsmenn på en lite pen
måte. La dem bare sulte.»

Mer skulde det ikke til. Utsendingene drog hjem
og meddelte sine stammefrender hvad Carpendale
hadde sagt, og nu gikk hele banden i gang med
først å reparere skonnerten, siden å sjøsette den.
Ved henvendelse til guvernøren fikk de mulkten
nedsatt til tre hundre dollars, og da mannen heller
ikke kunde betale dette beløp, slapp han med
hundre. Det var jo billig — men jeg tror ikke han
senere har gjentatt forsøket.

Siden fikk jeg anledning til å se hvorledes
tsjukserne dreper hvalrossen. Den dag det blir bekjent
på boplassen, at nu er hvalrossen gått op på land,
holdes der et større råd. Der blir det bestemt at så
og så mange dyr trenger vi til mat, hvorefter
Roald Amundsen forlater „Maud” for å reise til Wainwright.
„Jeg var simpelthen redd for, at jeg så min kjære sjef for siste gang — “
„Maud”s kaptein og mannskap efter annen vinter i isen. Fra venstre:
Odd Dahl, Malmgren, Wisting, Sverdrup, Olonkin, K. M. Hansen, Kakot.
jaktpartiet går ned til stranden og ut i vannkanten.
Når da dyrene kommer settende for å rømme til
sjøs blir de rolig stukket i hjel med harpun det ene
efter det annet, inntil man har så mange at det
fastsatte tall er fullt, så får resten lov til å komme
sig unda.

Hvor ofte hører man ikke «ja verden er ikke
stor» når to nordmenn tilfeldig møtes f. eks. på
gaten i London. Vi kunde kanskje med litt større
berettigelse bruke uttrykket her. Det viste sig
nemlig at Hansen og en av karene på skonnerten
var gamle kjenninger. De hadde truffet hverandre
den gang da Hansen i 1906 ombord i «Gjøa» var
kommet til Herscheløen, efter at Nordvestpassasjen
var gjennemseilet. Ja, verden er i sannhet ikke stor.

Her på Uælen bodde den russiske guvernør med
sin familie. Han var en høit dannet mann som
tilhørte en av Russlands eldste familier. Hos en av
stedets russiske handelsmenn fikk vi den vanlige
vennlige mottagelse. Guvernøren var ikke hjemme
da vi kom, men ut på aftenen kom han og avla oss
straks en visitt. Alt hvad der stod i hans makt
skulde bli gjort for å hjelpe oss, lovet han, og han
holdt også sitt løfte. Næste dag hadde vi en lang
konferanse med ham, og satte ham inn i våre planer
i det vi konkluderte med at vi gjerne vilde over til
Nome. Dette mente han var oplagt ugjennemførlig
da isen i stredet var i stadig bevegelse. Ikke for all
verdens gull vilde vi være i stand til å få en innfødt
til å føre oss over, men han mente at vi burde
henvende oss til Carpendale som var bosatt på den
annen side av Kappet. Han var mannen for å greie
brasene for oss. Efter å ha gjennemlest
telegrammene vi medbragte, for å forsikre sig om at de ikke
var av politisk art, utstedte han for alle tilfelles
skyld pass for Hansen til Anadyr. Dette siste av
hensyn til bolsjevikene som hadde begynt å vise sig
på disse kanter.

Ut på dagen fortsatte vi, og kl. 1/24 den 31. januar
kom vi endelig til Kængeskon hvor Carpendale
bodde. Før vi startet hadde guvernøren lovet at
han næste dag vilde komme over til oss for å hjelpe
oss med å finne en pålitelig mann og et godt
hundespann i tilfelle vi skulde bestemme oss til å fortsette
til Anadyr.

Vi var altså fremme ved vårt foreløbige
bestemmelsessted. 62 dager hadde vi vært underveis, og
den tilbakelagte distanse dreiet sig om 1160
kilometer.

Nu stod vi ved vendepunktet. Her måtte
avgjørelsen treffes. Telegrammene måtte frem for
enhver pris, det var vi enige om, spørsmålet var
bare hvorledes vi på beste måte skulde greie det.
Den beste utvei, blev vi enige om, var at Hansen
tok med sig telegrammene, leide et hundespann og
kjørte til telegrafstasjonen i Anadyr, mens jeg blev
gående på Østkap og vente til han kom tilbake.

Guvernøren kom som han hadde lovet. Vi var
allerede installert hos Carpendale, som med glede
hadde stillet sitt hus og sig selv til vår disposisjon.
Vi fikk nu vite at undersøkelser hadde vist, at der
på stedet ikke fantes en eneste mann som var villig
til å forsøke på å komme over Beringsstredet.
Kanskje til næste vinter, sa de, kanskje ikke, og det
var jo litt for svevende for oss. Vanskelig var det
også å finne en mann som var villig til å kjøre helt
til Anadyr, derimot til Kap Bering var de villige til
å kjøre. Dette er halvparten av veien, men derfra
skulde der efter sigende omtrent ukentlig gå
hundespann inn til Aanadyr. Det lyktes oss allikevel
ikke å finne noen villig kjører den første dag, men
guvernøren lovet å sende en mann over dagen efter.
Denne mann fra guvernøren kom ikke, og fremdeles
var det ikke noen annen å finne. Det hele så
kjedelig ut, men til slutt kom Carpendale som vanlig til
hjelp. Han stillet sitt eget hundespann og sin egen
hundekjører til Hansens disposisjon, så han kunde
komme ned til boplassen Jandangai. Herfra visste
han at det ikke vilde være det ringeste i veien for å
få hyret kjører og hunder for turen videre.

Det satte nu inn med styggevær, så Hansen kom
sig ikke av gårde før den 8. februar. Da drog han
ledsaget av våre beste ønsker om en god tur, og et
hjertelig: «På gjensyn».

Dagene før starten hadde jeg så smått på ny
optatt min gamle virksomhet som meteorolog og
«videnskapsmann». Når jeg var ute med mine
instrumenter og kikket, hadde jeg alltid en
takknemlig skare tsjuksere i hælene på mig. De tok mig
nok for en eller annen stor trollmann. Det var på
en eller annen måte blitt bekjent «blandt folk» at
det nok var været jeg puslet med. Hvorvidt de
trodde at det var mig som bestemte været eller ikke,
skal jeg la være usagt, men dagen før Hansen kjørte,
var en del av dem borte hos mig og forhørte sig om
hvad slags vær jeg hadde tenkt å varte op med
næste dag. Der lå nemlig flere av dem værfaste
hos oss som alle skulde samme vei som Hansen.

«Ja,» sa jeg med mitt alvorligste fjes, «jeg tenker
det blir noe bedre utover eftermiddagen i dag. Det
vil holde sig til kveldstider i morgen, men så
kommer styggeværet igjen. Hvis dere kjører i morgen
tidlig kan dere rekke frem til Jandangai innen i
morgen aften uten å risikere å bli stanset av uvær.»

Ut på eftermiddagen klarnet det op, næste
morgen samme pene vær, men ut på aftenen var
stormen over oss igjen. Efter mitt råd kjørte de avsted.
Hvor langt de rakk det vet jeg ikke, men mine
aksjer som værprofet steg i uhyggelig grad.

Så begynte den lange ventetid for mig. Selv
bodde jeg hos Carpendale, og alle hundene fikk jeg
lov til å legge over i lagerhuset hans, hvor de hadde
det riktig godt. Mat hadde jeg mer enn nok av til
dem så alle betingelser skulde være til stede for at
de skulde kunne bli helt restituert til hjemturen.
Utturen hadde vært slitsom for dem, særlig da for
mine unghunder, så det var ikke stor
motstandskraften de hadde skulde de bli syke. Dessverre gikk
det en meget ondartet hundesykdom på stedet, og
mine dyr slapp heller ikke fri. Et par av dem
begynte å skrante, vilde ikke spise, og til slutt blev
hele bakkroppen lammet på dem. Jeg gjorde hvad
jeg kunde for å holde liv i dem, men alt mitt slit
var dessverre forgjeves. Det er ondt å se så trofaste
kamerater i nød uten å kunne hjelpe dem, det var
dager da jeg selv var så nedfor at jeg ikke orket
smake mat. I det hele strøk ti stykker av dem med.
Det var nok ikke bare mig det gikk ut over, flere
mistet næsten alle sine hunder på grunn av denne
lumske sykdom, så hunder begynte å bli sjeldne på
Østkap. Å få kjøpt en hund var praktisk talt
umulig, og de som fantes var noen små skinnmagre
eksemplarer som ikke var stort verdt, så jeg tenkte
med engstelse på vår avreise, for uten hunder satt
vi nydelig i det. Den første tid jeg tilbragte her var
jeg den hele tid optatt med å passe og stelle
hundene — de friske hadde jeg ute og mosjonerte dem,
hvilket var noe de satte stor pris på.

Carpendale var gift med en innfødt kvinne, og
deres ekteskap er noe av det mest ideelle jeg har
sett. Jeg er ikke i tvil om at han satte henne
umåtelig høit, og det hadde han også god grunn til. Selv
bodde han, da jeg kom, for sig selv i den ene del av
huset, mens hun med barna bodde i den annen. Her
inne hadde hun laget sig et slags telt, og her lot han
henne stelle sig som hun selv vilde. Han kokte og
spiste også for sig selv. Da jeg kom, flyttet han inn
til henne og barna, og jeg har heller aldri sett
vakrere forhold enn mellem ham og hans barn. De
elsket ham over alt på jorden.

Han overlot mig sitt værelse så lenge jeg var der,
og kom der gjester til gårds, tjente det til like som
gjesteværelse, det kunde da hende at det var
temmelig trangt om plassen på gulvet.

Isen gikk op, så der var dager da vi kunde se åpent
hav så langt øiet rakk, andre dager satte den inn mot
land igjen, og da lå vi på ny innesluttet av is.

For å ta mine observasjoner bygget jeg et snehus,
og dette var nettop noe for tsjukserne. De kom
strømmende til fra alle kanter, og omgitt av en,
om ikke nettop beundrende, så dog særdeles
nysgjerrig skare, bygget jeg huset. Mine tilskuere
trodde jeg skulde bruke det til utkikshus efter
bjørn.

På vår side av Kappet hadde bjørnen overhodet
ikke vist sig, mens de på den annen side hadde
skutt hele fire stykker. Februar det år var
usedvanlig streng, også efter hvad Carpendale sa.
Rensdyrene som gikk ute hadde ikke kunnet finne mose,
og var døde i mengdevis. Like utenfor vår boplass
lå der fire døde dyr, men de var så magre, at eierne
bare lot dem ligge, det var ikke en gang umaken
verd å flå og partere dem.

Flere ganger var vi ute på seljakt. Som regel var
vi nødt til å skyte dem i sjøen fordi de nu om
vinteren sjelden gikk op på isen. Til å begynne med
var det derfor ikke dårlig med mat, men noen tid
senere satte isen på, så selen var som blåst bort, og
da blev det smalhans, men vi greide det jo.

Handelstrafikken var også livlig nu. På vår
boplass lå der ti telter i det hele, og litt østenfor oss
hadde vi en stor eskimoboplass på hele firti telter,
og beboerne herfra kom ofte over til oss for å
handle. Kontanter blev meget sjeldent benyttet.
Noe større forstand på penger hadde de heller ikke.
En av eskimoene som hadde vært ute på fangst med
en skute, kom en dag over til Carpendale og leverte
ham tredve dollars han hadde tjent, idet han sa
han ikke hadde bruk for dem. Carpendale langet op
på disken varer som han visste mannen trengte, og
hvis verdi svarte til det beløp han hadde mottatt,
men fyren vegret sig. Så meget skulde han da ikke
ha, og han tok en mindre del av varene og strøk på
dør. Som den ærlige mann Carpendale var, la han
resten til side, så senere hen da nøden meldte sig,
var eskimoen mer enn glad da han fikk disse
utlevert.

Pengene begynte først å spille en rolle når man
kom nærmere ned mot civilisasjonen, her på disse
kanter vil det si: nærmere ned mot Anadyr. Dog
måtte man passe på å ha sølvpenger, papir var
nemlig ikke «money».

Prisene varierte en del. For en pen hvitrev
betaltes f. eks. en rifle og to pakker patroner, eller man
kunde få varer svarende til en verdi av ca. 25—30
dollars. Varene bestod da gjerne av te, sukker,
tobakk, tøier og ellers hvad de innfødte kunde ha
bruk for. I midten av mars hadde Carpendale 382
reveskinn, 3200 selskinn og 13 bjørneskinn, mens
en annen handelsmann oppe på kysten bare hadde
4 rev og 500 selskinn, men han betalte riktignok
ikke så godt som Carpendale.

Et merkelig og sjeldent godt grep på de innfødte
hadde denne mann, alle var de glad i ham og gjorde
med glede hvad han bad dem om.

En byttevare de innfødte nok gjerne hadde sett
var til stede var brennevin, men det var på det
strengeste forbudt å benytte som betalingsmiddel,
og derfor fantes det heller ikke. Jeg er sikker på at
dette var en særdeles klok og heldig bestemmelse,
for hadde disse svake sjeler kunnet få bytte til sig
brennevin, er jeg sikker på de vilde ha gått til
grunne på kort tid — så det var til en viss grad
også i handelsmennenes interesse at dette farlige
stoff ikke kom ut; man tar da ikke med vilje og
overlegg livet av sine kunder.

Våre sleder hadde lidd nokså meget medfart på
turen, så jeg gikk i gang med å reparere dem. Flere
av knektene var sprunget i stykker og nye måtte
forarbeides og surres på. Jeg bruker utrykkelig
ordet surre med hensikt. I våre sleder fantes nemlig
ikke en eneste skrue eller spiker, de var surret
sammen med solide svinelærsremmer, derved gir
de mer svikt og tåler en større påkjenning.
Dessuten har de den iøinefallende fordel, at ryker de i
filler mens man befinner sig ute på en tur, er det en
lettvint sak å reparere dem. Enhver vil kunne
tenke sig hvorledes det vilde gå, skulde man stå i
en 40—50° kulde og arbeide med en skrue som enten
var brukket, hvad der vilde være det sannsynligste,
eller bare løsnet. Våre sleder har som følge av
dette aldri skapt oss større vanskeligheter enn at de
lettvint er blitt overvunnet.

En del ren var begynt å komme mot teltene, fordi
de stakkars dyr manglet mat. Vi hadde dem gående
kloss inn på oss, så jeg måtte passe på hundene som
en smed når jeg var ute med dem. Det skulde vært
nydelige greier om de var kommet sig løs og hadde
gått til angrep. De innfødtes hunder bryr sig ikke
om renen; men jeg la merke til at når det kom
fremmede hunder blev disse bundet med en gang.

Tuberkulose hadde jeg ikke ventet å treffe her
oppe i noen form, men en dag døde en av
tsjukserne hos oss av denne lumske sykdom. Alle som
det var plass til i avdødes telt samlet sig der, og
gav sig til å slå på tromme. Hertil benyttes gjerne
et lite stykke av en hvalbard. De slår ikke på
tromme i vår forstand, men sitter bare og leker med
trommestikken på trommen. Med en gang han
var død kom en del kvinner og gav sig til å sy
hans likklæde. Til dette blir det plukket ut de beste
og fineste hvite renskinn som kan skaffes, og i
nattens løp syes derefter av disse et komplett
skinnutstyr. Næste dag blir den døde iført dette,
hvorefter han blir anbragt på en slede og trukket
avsted en mils vei til noen høidedrag. Her blir han
anbragt på sneen, og hans nærmeste slektninger
trekker sine kniver og flenger den nye fine
skinndrakt på kryss og tvers så det til slutt er bare
fillene igjen av den, og det meste av kroppen ligger
blottet. Som oftest skjæres nu armer og ben løs fra
kroppen før følget fjerner sig. Efter noen dagers
forløp har hundene og ravnene sammen besørget
det vesentligste av den avdøde. Når sørgeskaren
kommer hjem til teltet, så er det til å klemme på
med trommingen igjen, samtidig som
begravelsesmiddagen nydes.

En dag fikk Carpendale brev fra guvernørens frue
med anmodning om enten han eller jeg vilde komme
op til Uælen for å se til bestyreren av Statens
handelsstasjon, da han lå meget syk av skjørbuk.
Carpendale bad mig om å ta turen, noe jeg med
giede gjorde, da jeg derved også fikk skaffet mine
hunder litt mosjon. Vi pakket en kasse med
forskjellig proviant så som tørret og hermetisk frukt,
grønnsaker, frisk løk og friske poteter, alt sammen
ting som skulde være vel egnet til å hjelpe en mann
som var angrepet av denne sykdom, og næste
morgen drog jeg avsted.

Med den syke stod det ikke rart til, alle tegn på
skjørbuk var til stede, men han blev hjulpet så godt
som mulig med den medbragte proviant. Han
hadde holdt sig inne hele vinteren og bare levd av
salt fisk og litt suppe, så nu var sykdommen der.
Nu lå han helt apatisk og nektet å ta næring til sig.
Før jeg gikk hadde han lovet at han vilde spise
ferskt kjøtt og grønnsaker, og dessuten gå ut en
tur hver dag. Siden hørte jeg at han hadde holdt
sitt løfte, og da vi drog hjem til «Maud» igjen, var
han helt restituert.

Jeg hadde ikke forstått grunnen til at renen døde
i så store flokker, da jeg mente de med sine horn
og klover skulde kunne greie å sparke sneen unda,
så de kom ned til mosen. Det gjør de jo også i
normale vintrer, men i desember det foregående år var
der kommet vann på sneen, så der hadde dannet sig
en isskorpe over torven og mosen, og den greide
de ikke å komme igjennem.

Isen var satt inn som jeg har nevnt, og dermed
blev all seljakt ødelagt, så hos mange begynte det
å bli smalhans. Vi hørte om en familie sydpå som i
lengere tid ikke hadde hatt annet å leve av enn
hvalrosskinn som de hadde skåret i små terninger
og kokt suppe på, siden spiste de skinnet som kjøtt.
Det var ikke tale om for dem å bruke sine hunder
for å kjøre til nærmeste handelsmann, dertil var
dyrene for utsultet og elendige. Flere av
handelsmennene hadde heller ikke mer å selge, da et fartøi
som året iforveien hadde vært underveis med varer
var forlist i isen.

Da Carpendale fikk høre om nøden, sendte han
straks fem selskrotter sydover for å hjelpe litt.
Rundt omkring oss på de andre boplasser var nu
selfangsten i full sving, men nede hos oss så vi ikke
en gang tegn til den, så nu måtte flere av våre
nærmeste naboer begynne å bruke mel, og det er noe
de meget nødig gjør. De kom med sine selskinn, og
for fem av dem fikk de 18 kg. hvetemel, 1/2 kilo
tobakk og 1/2 kilo te. Reveskinn fikk Carpendale
for det meste fra rentsjukserne, de kom gjerne med
fra ett til noen og tyve skinn av gangen, og byttet
som regel til sig te, sukker og tobakk. Mel vilde
de nødig ha. Dessuten kjøpte de næsten alle uten
undtagelse et storkobbeskinn som de bruker til
såler under sine sko. Verktøi og trematerialer vilde
de gjerne ha. På grunn av den strenge vinter hadde
også de det meget vanskelig for å klare sig. Som
det fremgår av deres navn, lever de inne i landet
av sine ren, og er nomader i motsetning til sine
stammefrender ute ved kysten, som alle er
fastboende. Vi hørte om enkelte av dem som i løpet av
vinteren hadde mistet optil halvparten av sine dyr.

Enheten som betalingsmiddel er selskinn, alle
priser gjøres derfor om til denne enhet. Til
eksempel kan jeg nevne at et godt stort bjørneskinn
svarer til ca. 100 selskinn. Når vi i våre
forretninger bestiller varer for så og så mange kroner, så
bestilles her i selskinn. Carpendale gav sine kunder
en utstrakt kreditt, og når de fikk sel betalte de
ham hvad de var skyldige. Han var alltid snild og
godgjørende, og nu da det holdt som hårdest tilbød
han boplassens befolkning å komme ned til hans
lager og ta en sel pr. telt, han betinget sig bare at
han vilde ha skinnene i retur.

De innfødte begynte nu å gjøre klar fangstbåtene,
og det var en meget viktig ceremoni. Jeg gikk en
dag og ruslet, da jeg fikk se en meget høitidelig
prosesjon komme anstigende. Det var alle
boplassens mannlige innvånere som kom marsjerende
med sin medisinmann i spissen. Nu skulde altså
en av båtene gjøres klar. Først var de en tur oppe
ved teltet til båtens eiermann og foretok noe som
for mig så ut som en ofring av spekk og kjøtt, og så
sattes kursen for båten som lå høit på land.
Medisinmannen, som i parentes bemerket var en meget
ung smart herre, som til fulle forstod å bluffe sine
medbrødre og søstre, var iført sin fineste puss. Han
hadde utstyrt sin annorak med alle mulige
distinksjoner bestående av påsydde skinnlapper, som tegn
på sin verdighet, men det som allikevel virket
flottest og mest overbevisende på mig, var at han bak
hadde festet en lang lubben svart og hvit
hundehale. Kommet vel frem til båten, stoppet hele
selskapet, og stillet sig op andektig rundt den.
Medisinmannen vendte alene tilbake til teltet og kom
et øieblikk efter tilbake med et kar med lokk, og en
treøse i neven, denne siste var fylt med te. Mens
de øvrige gravalvorlig stod og så på, tok han noen
kjøttstykker op av karet og kastet dem rundt
båten, efterpå lot han teen gå samme vei. Så tok
en ung mann noen spekkterninger op av karet og
gikk bort til stillaset båten lå på, og smurte spekket
på stolpene, efterpå anbragte han noe av spekket i
hulningen på noen hvalben som lå på stranden.
Da denne del av ceremonien var over, tok noen
andre unge menn årene ut av båten og bragte dem ca.
50 meter vekk, hvor de grov et huli i sneen, la årene
ned i dette og fylte sne over dem. Næste post på
programmet var selve båtens flytning. Først blev
der på ny gravet et veldig hull i sneen, så tok alle
mann båten og bar den bort og satte den ned i
hullet og grov sne over. Dermed var allting klappet og
klart til isen gikk op så båten kunde settes rett ut
på vannet, dette var da heller ikke forbundet med
noen ceremoni, kun måtte båtens eier påse at båtens
retning ikke blev forandret under selve
sjøsetningen. Jeg lurte litt på hvad all denne stas i grunnen
skulde tjene til, og fikk på forespørsel vite, at det
hele var for å jage djevelen ut av båten, så han blev
i land, og likeledes at det måtte bli god fangst uten
ulykker den kommende sommer. Jeg verket efter
å forevige scenen, men da jeg kom med apparatet
betydet de mig at de helst så at jeg ikke tok noen
billeder, og da de alle var mine gode venner avstod
jeg fra det.

Ute på Østkap lå den tidligere omtalte
eskimoboplass på hele firti telter. Beboerne levde ganske
for sig selv, ja talte til og med sitt eget sprog, slik
at en tsjukser og en eskimo ikke forstod hverandre
til tross for at de hadde vært naboer i mange år.
De var tilsynelatende venner disse så forskjellige
stammer, men jeg tror ikke vennskapet stakk
særlig dypt, de foraktet nok snarere hverandre.
Ceremonien med klargjøringen av båten var ens for alle
tsjuksere, eskimoene derimot hadde et helt annet
ceremoniell, og dessuten hadde de i denne
forbindelse et ganske pussig forbud, nemlig det, at før en
båt var satt på vannet måtte ikke den nyfødte sel,
som lå på isen, flåes. Følgen av denne bestemmelse,
som var laget av deres medisinmann, var at disse
arme stakkarer kom drassende til Carpendale med
hele selungen. Han ergret sig naturligvis over denne
latterlige bestemmelse, og kastet både eskimoene og
selungene på dør. Han fikk for øvrig den flådde
småsel av tsjukserne, hvis medisinmann øiensynlig
må ha vært mer forretningsmessig anlagt, for noe
sånt forbud gjalt ikke for dem. Men eskimoene
visste allikevel råd. Var det forbudt for dem å åpne
og flå selen, så kunde vel andre gjøre det. Følgen
var at de fikk noen av tsjukserkvinnene fra vår
boplass til å gjøre dette for sig, og fra nu av gikk
handelen bedre.

Av de folk som kom og gikk ut og inn hos oss
fikk vi rett som det var høre nyheter. Det russiske
dampskib vi hadde besøkt var synkende het det,
men heldigvis viste dette sig senere ikke å være
tilfelle, det lå bare på så grunt vann at det stod
på bunden, med fem fot vann i rummet, en del av
lasten var beskadiget, men der var ingen fare for
skibet. Ute fra den store verden var nyhetene mer
sparsomme, men vi fikk da blandt annet rede på
at den tyske keiser var flyttet fra Holland, og var
ført til England for der å skulle stande til rette.

De hunder som var igjen var nu alle i god stand,
de var tykke og fete og trivdes utmerket. Hver dag
var jeg ute og enten gikk eller kjørte en tur med
dem, og det var noe de satte pris på. Det var nok
ikke så mange igjen av dem, men jeg håpet vi
allikevel skulde klare oss hjem, særlig da jeg regnet med
den unghund jeg hadde latt bli igjen i pleie oppe
på kysten, men dessverre en dag kom en mann
vestenfra, og han kunde fortelle mig at den var død.
Det var gått koldbrann i dens såre ben, og dermed
var dens skjebne beseglet. Jeg hadde på den måten
mistet hele mitt spann, ikke en eneste av dem hadde
klart sykdommene og strabasene.

Min dag i denne ventetid blev heldigvis ikke lang.
Det var alltid noe å legge henderne i. De innfødte
rundt omkring hadde opdaget at ved siden av å
kunne greie med været, så var jeg også
medisinmann, og som følge av dette var jeg rett som det
var på sykebesøk rundt omkring. Grunnen til at
jeg blev kjent som medisinmann var, at der en dag
kom en mann til oss som hadde brukket
tommelfingeren. Han fortalte at han ute på isen hadde
sett selve djevelen, og hadde skutt på ham
hvorefter han sendte sin harpun i ham, men dette
siste skulde han nok ikke ha innlatt sig på for
nu slo djevelen et slikt kast på sig, at harpunlinen
som han hadde holdt fast over tommelfingeren hadde
brukket denne, hvorefter djevelen med hans gode
harpun i sig var gått til bunns så vannspruten stod.
Fantasien er altså i orden selv på disse høie
breddegrader. Sannheten var, at det nok var en storkobbe
mannen hadde skutt på og sannsynligvis slått i
svime, senere da han kjørte harpunen i den, hadde
han brukt for kort line så da dyret slo til, hadde
han ikke noe å gi på, og dermed røk fingeren. Dette
sa Carpendale til ham i temmelig utvetydige
ordelag, men fyren holdt på sitt: Det var djevelen han
hadde hatt kloa i! Fingeren var stygg og hoven, så
jeg gav ham en omgang jod og en fille på foreløbig.
Den følgende dag kom han dypt fornærmet til mig
og sa, at jeg var nok ikke noe rar, for fingeren var
ennu ikke bra. Jeg bad ham slå sig til ro, og fortalte
ham hvor mange dager jeg mente det vilde ta før
fingeren blev bra igjen, så gikk jeg i gang med å
spjelke den. Da han så at jeg begynte å spikke til
små trefliser blev han synlig engstelig, hvad han
trodde jeg skulde bruke dem til aner jeg ikke, men
at han var glad da han så at de i hvert fall skulde
utenpå fingeren, det er jeg sikker på. Han gikk nu
jevnlig hos mig og blev tilsett. Endelig kom dagen
da spjelkingen kunde fjernes, og ut av gipsbindet
kom en helt kritthvit finger, dette forbauset ham i
aller høieste grad, da hans fingrer for øvrig var alt
annet enn hvite. Urørlig blev han stående, og holdt
fingeren ganske stiv. Jeg bad ham bevege den men
ganske forsiktig, og det strålende smil som opklaret
hans ansikt da han opdaget at fingeren var virkelig
allright igjen, det skal jeg sent glemme. Jeg
forklarte ham at det vilde komme til å gjøre ondt ennu
noen dager, og viste ham derfor hvorledes han
skulde massere fingeren, noe jeg bad ham gjøre
jevnlig. I de dager som fulgte kunde man se en tsjukser,
som hele den utslagne dag spaserte frem og tilbake
mellem teltene med den ene tommelfinger høit i
været, mens han med sin friske hånd masserte den
av alle krefter. Gud vet om han ikke fortsatte om
natten også — men bra blev han.

Takket være ham blev jeg almindelig kjent som
doktor, og det som en billig en, så fra nu av øket
min «praksis» daglig.

Vi var nu allerede i midten av april, så jeg
begynte så smått å gå og titte efter Hansen. Han kunde
komme hvad dag som helst, og sant å si gledet jeg
mig til å komme avsted igjen. Revolusjonen i
Russland merket vi litt til. Fra den russiske damper
hadde kokken og et par mann fått avskjed, fordi de
vilde forsøke på å opkaste sig til herrer ombord.
Disse karene lå nu oppe i Uælen, og der forsøkte de
efter beste evne å lage mudder. Guvernøren skulde
avsettes, og en av dem skulde ansettes i hans sted,
naturligvis. Handelsmennenes lagre skulde
beslaglegges, i det hele var deres program det samme
man så ofte har hørt bli liret av. Det gikk nå ikke
så lett for dem til å begynne med, men senere fikk
de forsterkninger av likesinnede så da «gikk det
bedre». I dag er ikke en eneste av de handelsmenn
som var der oppe den gang mer tilbake.
Guvernøren med familie måtte flykte hals over hode, og
kom sig på en eller annen måte lykkelig over til
Amerika. På pengene merket vi forresten
revolusjonen — de sank stadig i verdi.

Våren kom nu for alvor, og med den blev det
livlig hos oss. Flere fangstfolk kom nedover for å
vente på skibsleilighet over til Amerika, og
Carpendale ventet hver dag på den første skonnert som
skulde komme med nye forsyninger. Hansen lot
fremdeles vente på sig, tiden begynte å li for oss
nu skulde vi rekke tilbake til «Maud» før isen gav
slipp på henne. Venting er det verste som finnes,
og jeg som så mange andre begynte å bli rastløs.
Jeg spurte og grov alle dem som kom sønnenfra om
de hadde sett noe til en hvit mann — men nei. Der
var forresten falt en mengde sne, og det antok jeg
var grunnen til hans forsinkelse.

Endelig. Den 14. mai om eftermiddagen kom
Hansen fra Anadyr efter å ha brukt nøiaktig en
måned på tilbaketuren. Han hadde hatt en efter
omstendighetene bra tur, og hadde fått ekspedert
telegrammene.

Han var enig med mig i at vi nu ikke lenger
hadde noen tid å miste, men måtte se til å komme
oss videre så fort som mulig, av hensyn til isen og
kameratene ombord.

Av Carpendale hadde jeg fått låne en liten lett
slede, så vi satte igjen begge våre, og lot dessuten
en del av våre klær og utstyr for øvrig bli igjen, så
vi skulde kunne reise så lett og hurtig som mulig.
Så var det å skaffe hunder, og det var sannelig ingen
lett opgave. Jeg forsøkte å få kjøpt to stykker for
min rifle men det var ingen som vilde være av med
hunder vi kunde være tjent med. Jeg blev budt en
Kolymahund for den, men sa nei da jeg syntes det
var for dårlig betaling. Hos boplassens høvding
lyktes det mig endelig til slutt å få tak i to
hunder. Jeg bød ham riflen, men til tross for at han
hadde god lyst på den, avslo han tilbudet, idet han
sa han heller vilde låne oss hundene, så kunde han
få dem igjen når vi på ny kom nedover. Skulde de
dø for oss underveis lovet jeg ham, at han i så fall
skulde få min rifle og patroner.

Den 18. mai kjørte vi om eftermiddagen fra
Carpendale og over til Uælen. Carpendale hadde
utstyrt oss på det aller beste. Hans kone hadde på
eget initiativ sydd to fulle skinnutstyr til oss, så da
vi med ni hunder for sleden svinget ut fra plassen
foran hans hus, var vi glimrende utstyrt for
hjemturen. Jeg vil alltid med glede tenke tilbake på disse
mennesker, og vil aldri glemme alt hvad de gjorde
for oss. Uten Carpendale vilde det nok ikke vært
så greit.

Det var en herlig følelse igjen å vite at nu bar det
hjemover, for hver mil som blev tilbakelagt kom vi
nærmere og nærmere det som var vårt hjem, og som
for mig i mange år fremover skulde vedbli å være
det — «Maud».

Vi passerte igjennem boplassen ved Uælen og sa
adjø til guvernøren og hans frue. Den første natt
tilbragte vi ved motorskonnerten som lå litt
nordenfor ved Inkjaun.

Om hjemturen er det lite å berette. På grunn av
varmen som tinte sneen ganske raskt, måtte vi gjøre
natt til dag, dessuten viste det sig at hundene led
meget under varmen, så også dette medvirket til at
vi fattet denne beslutning. Hele hjemturen foregikk
så å si i bare vann, vi var gjennembløte hver
morgen når vi slo leir, men fikk heldigvis tørket klærne
om dagen. En del plaget av forkjølelse blev vi som
følge herav, men så lenge det bar vestover fikk vi
ikke klage. Alle våre venner fra utturen traff vi
igjen, og overalt blev vi like vennlig mottatt. Våre
hunder holdt vi med mat på hele turen ved hjelp
av de dyr vi skjøt.

Da vi den 11. juni slo leir kunde vi se over til
Ajon, men «Maud» så vi ikke, hun lå på den annen
side av øen gjemt bak denne. Det var smått med
provianten vår nu, det eneste vi hadde igjen var
noen få kjeks, men om kvelden var jeg så heldig å
få skutt to gjess, og med dem berget vi oss til vi
kom frem den 14. Den siste del av turen var næsten
den verste for oss. Det var ujevn is, råker og
overalt vann på isen, så våre kamerater ombord var ved
å opgi håpet om at vi skulde rekke frem. Dette
skrev sig også fra, at de hadde en del innfødte
ombord som gjester, og disse hadde gjort flere
mislykkede forsøk på å komme inn til fastlandet, og
hadde hver gang måttet opgi det. Stor var derfor
gleden og forbauselsen ombord, da vi ut på
eftermiddagen kom frem. Selv var vi i glimrende
kondisjon, hundene var det verre med, og da særlig med
deres ben som var meget såre til tross for at vi hele
tiden hadde brukt sko på dem.




III

«Maud» hadde under vårt fravær vært som et
rent gjestgiveri. Folk var kommet og gått i
mengder, og Roald Amundsen som nu var kokk hadde
hatt et svare strev.

Tiden efter vår hjemkomst og til vi kom løs av
isen i begynnelsen av juli blev benyttet til
forskjellige klargjøringsarbeider, likesom vi drev
eggsamling og jakt.

Før vi stakk ut, hadde Roald Amundsen bestemt
at vi skulde gå ned til Nome, da han mente at et
fartøi som hadde overvintret to år der oppe på
kysten, var lite skikket til på ny, uten forberedelser
å begi sig inn i isen med utsikten til en femårig
drift. Vi trengte dessuten å komplettere våre
proviantforsyninger, og en del av mannskapet hadde
likeledes ytret ønske om å fratre ekspedisjonen.
En meget viktig ting vi ikke hadde mer igjen av, og
som vi måtte ha, det var sprengstoff. Nyheter
hjemmefra vilde vi også gjerne høre, i det hele det
var så mange vektige grunner til stede at vi alle uten
undtagelse var enige om, at det nok var best for oss
å komme ned til Nome.

Turen langs kysten var besværlig på grunn av is
og tåke. Langs land var det en råk hvor småskutene
kunde gå, men vi måtte holde oss lengere ute, da
«Maud» stakk for dypt til at vi kunde gå inn der.
Da vi kom til Østkap, stoppet vi ved Uælen og
ankret — hermed var Nordostpassasjen
gjennemført. Roald Amundsen og jeg gikk i land for å hilse
på guvernøren. Senere vilde vi stikke en tur over
til Carpendale. Guvernøren lovet oss at vi skulde
få låne hans hundespann til trippen over, men
mens de holdt på å gjøre klar hundespannet — kom
isen. Havet utenfor som hadde vært næsten isfritt
da vi gikk i land, var plutselig opfylt av svær is som
kom settende med veldig fart. Vi måtte opgi den
påtenkte visitt og se å komme oss ombord, og det
så fort som mulig.

At vi under våre manøvrer for å komme oss klar,
ikke måtte stikke ankeret fra oss, det forstår jeg
den dag i dag ikke. Vi måtte gå med full fart
forover i maskinen for å få slakk på kjettingen, og ved
å legge roret hardt i borde snart den ene, snart den
annen vei, lyktes det oss å få kronglet oss frem
gjennem isen så vi endelig fikk det op.

På vegne av Carpendale hadde jeg spurt Roald
Amundsen om han vilde ta ham med over til Nome,
noe Roald Amundsen øieblikkelig gikk med på, men
på grunn av storm var vi dessverre nødt til å sette
kursen direkte herfra til Nome. Vi hadde en av
båtene våre på slep, den mistet vi i løpet av natten.

Nome er en liten gullgraverby på Alaskas
nordskyst. Den vokset op under de store gullrush, og
var i sin tid en meget livlig by. Det blev mig fors
talt, at i den verste tid om sommeren kunde det
den gang være ca. 20 000 mennesker der, nu er det
høist 1500 sjele som lever der på den årstid. Om
vinteren bare 800. Følgen er at de fleste av husene
i byen står ubebodde og forfaller. For et ganske
pent 4—5 værelsers hus forlanges der omkring 1000
dollars, dette til oplysning for dem som måtte ønske
å flytte dit. Havn finnes ikke for større fartøier,
de må ligge ute på åpen red, og det er ingen
fornøielse da der ofte er styggvær.

Da vi kom opunder landet var det oss ikke mulig
å komme inn på Nomes red på grunn av storm fra
sydkanten. Vi måtte derfor gå til ankers under
Sledge Island, og der blev vi liggende en ukes tid
sammen med en del småskonnerter, da stormen den
hele tid raste med uforminsket styrke.

Roald Amundsen hadde bestemt, at vi som skulde
bli stående igjen ombord, skulde få litt ferie mens
vi lå her. Vi skulde arbeide om dagen, og ha fri til
å gå i land hver kveld hvis vi vilde. Vakten ombord
skulde overtas av dem som skulde fratre
ekspedisjonen. På grunn av de slette havneforhold og det
dårlige vær, lot dette sig imidlertid ikke arrangere,
og dessuten blev det så meget å gjøre med å ta
ombord hvad vi trengte, at det var mer enn bruk
for oss alle. Sant å si følte vi ikke lenger noen trang
til ferie, vi vilde aller helst på’n igjen, og det så fort
som mulig.

Våre kamerater som skulde reise hjem gikk nu
i land og tilbake ombord var vi bare fire mann,
nemlig Roald Amundsen, Sverdrup, Olonkin og mig
selv. Noen overbemanning var jo ikke dette
akkurat, og jeg har mine tvil om Sjøfartskontoret vilde
ha anerkjent dette som tilstrekkelig mannskap, men
«Maud» var som regel ikke vanskelig å klare, så vi
mente nok det skulde gå allikevel. Folk, egnet til en
slik tur, var heller ikke å opdrive i Nome, men til
å hjelpe oss med kokningen og til å lappe og efterse
våre klær forhyrte Roald Amundsen en
eskimokvinne som var villig til å være med. Jeg iler med
å forsikre at vakker var hun ikke, så noen
overhengende fare for vår hjertefred innebar ikke dette
eksperiment.

Hun kom ombord en dag så fin og fjong at det
formelig lavet av henne, med høie hæler og
silkestrømper, kort sagt en virkelig dame. Vi på vår side
var jo skitne og fæle alle mann, så hun mønstret oss
med mistroens skjerpede blikk. Jeg var jo vant
til å omgåes innfødte, og firte mig derfor ombord i
henne med en gang og spurte: «Hvad heter du da?»
Damen mønstret mig fra øverst til nederst, så kom
det sylspisst. «Jeg heter mrs. Mary Tutti—Sale,»
hvorefter hun snudde mig ryggen og seilet inn i
salongen. Der fikk jeg den! Jeg gav mig ikke, men
fulgte efter henne og fikk satt henne i sving ute i
byssa. «Maud» lå som sagt på reden og slingret så
det forslo. Mrs. Mary travet eller kanskje jeg
snarere skulde si ravet rundt på sine høie hæler.
Plutselig hører vi et veldig rabalder fra byssa
ledsaget av et himmelhøit vræl. Da jeg kom farende
der inn viste det sig at kaffekjelen full av glohet
kaffe hadde tatt sig en tur på egen hånd, den hadde
i sterk fart seilet tvers over komfyren, var veltet
mot slingrekanten og hadde tømt sitt innhold ut
over stakkars Marys ben, så vi måtte se å få henne
forbundet og lagt til køis. Der lå hun i tre dager.
En i sannhet virkningsfull, om dog ikke så
vellykket debut.

Dessverre blev vi snytt for aviser og brever
hjemmefra, da vi ikke hadde tid til å vente på
båten som skulde komme. Det er nok ikke daglig
postforbindelse her. Om sommeren besørges
forbindelsen med utenverdenen av gamle «Victoria»,
hun er her oppe omtrent en gang om måneden. Om
vinteren er der ingen forbindelse i det hele tatt,
første båt som kommer er oppe først i juni, og siste
båt går derfra i oktober.

Før vi gikk fikk vi en ekstramann ombord
forresten. Det var vår gamle venn Wall. Han hadde
truffet Roald Amundsen i land og hadde fått lov til
å være med som passasjer til Sibiria. Han gjorde
meget god nytte for sig, og hjalp oss med alle
forefallende arbeider.




IV

I midten av august var vi klare, og på ny stevnet
«Maud» nordover. Da vi kom op til Beringsstredet
viste det sig at dette var fullpakket av is, så det
ikke var mulig for oss å slippe igjennem. Vi gikk
over til Østkap og fortøide langs isen utenfor det
sted hvor Carpendale bodde, for å ligge der en
stund og se om ikke isen skulde åpne. Roald
Amundsens plan var å gå langs Sibirias nordkyst fra
Beringsstredet, op vestenfor Wrangelløen og videre
østenfor de Ny Sibiriske øer og inn i isen for å
begynne driften der. Vi hadde håpet å kunne komme
inn i isen allerede samme høst — men skjebnen
vilde det anderledes. Verre isforhold enn dette år
har det sjelden vært her oppe. Efter noen dagers
forløp åpnet isen litt så vi forsøkte på å forsere oss
frem gjennem stredet, det gikk, men meget smått.
Under vår videre fremtrengen langs kysten blev
isen verre og verre, så Roald Amundsen bestemte
sig til å endre sin første plan, og forsøke på å trenge
rett nordover fra det sted vi da befant oss nemlig
ved Kap Kjekjang, og inn i polarisen på østsiden av
Wrangelløen.

Da det jo slett ikke var meningen at Wall skulde
være med på selve driften, måtte vi først sette ham
i land, og efter store vanskeligheter lyktes det å
få satt ham i land på kysten på et sted hvor han
kunde få tak i et hundespann til å kjøre sig hjem
til handelsstasjonen.

Vi gjorde nu flere forgjeves forsøk på å komme
ut og inn i selve drivisen, men alle forsøk var
forgjeves. Det hadde vært meningen å ta ombord en
hel tsjukserfamilie hvis det hadde lykkes oss å
komme inn i isen, men som forholdene lå an, var vi,
hvor nødig vi enn vilde det, tvunget til å gå i
vinterkvarter i en liten bukt på østsiden av Kap Serdze
Kamen.

I land inne i bukten fikk vi naboer, for her lå tre
tsjuksertelter da vi kom. Senere kom det to telter
til, så jeg går ut fra at vi var betraktet som
ønskverdige naboer. Vi hadde store vanskeligheter med
å komme fast i isen. Til å begynne med brøt den op
og drev ut, og «Maud» fulgte med, senere satte den
på ny inn mot land og vi fulgte atter med. Isen var
næsten aldri i ro, men til slutt lyktes det oss
endelig i november å komme fast. Så satt vi der da
og måtte finne oss i vår tunge skjebne. En ny mørk
vinter lå på lur efter oss og vilde snart ta oss i
sin favn.

Roald Amundsen har alltid forstått å holde sine
folk beskjeftiget under disse overvintringer. Arbeide
er en god medisin mot litt av hvert her i livet, men
når vinternatten kommer krypende ledsaget av sin
venn tungsinnet, da først får man øinene fullt op
for hvad for en velsignelse arbeide i virkeligheten
er. Vi holdt fast rutine.

Tiltørning til bestemt tid hver morgen, og
likeledes utskeining til fastsatt tid hver kveld. Efterpå
når alle mann var fri, tok vi fatt på vårt eget private
arbeide. Det minnet mig mangen en gang om de
gode gamle seilskutedager, når jeg en kveldstund
kunde komme inn i «Maud»s salong, og finne alle
mann ivrig optatt hver med sitt «fancywork». Der
blev laget meget rart og morsomt de vintrene vi
tilbragte i isen, og flere av guttene var riktig flinke
med nevene sine.

Under arbeide med å komme inn til vår lille havn
hadde «Maud» lidt ikke så liten skade. To propeller
hadde forsøkene kostet, både den ordinære og
reserven. Den som nu satt på hadde bare ett blad, og
det er litt for dårlig redskap å gå inn i isen med.
Noen planker i skanseklædningen hadde også isen
tatt med sig, men det var av mindre betydning.
Det var ingen vei utenom, vi måtte gå tilbake til
Amerika igjen, nærmere bestemt Seattle, for å få
«Maud» dokksatt og grundig satt i stand.

Ombord utviklet der sig et morsomt og farverikt
liv i løpet av vinteren. Vi lå jo næsten så å si midt
i allfarvei, så mange kom ut til oss på besøk, enten
bare for å hilse på, eller for å få sig et godt måltid
mat, og forsøke sig på litt byttehandel.

Flere hjalp oss med forskjellige arbeider, og
betalingen herfor var den samme ombord hos oss som
for øvrig rundt omkring på kysten: nemlig kosten
og litt tobakk og te. Blandt dem som hjalp oss var
også en mann ved navn Kakot. Han likte sig så
godt at han blev ombord hos oss.

Vi måtte jo forberede oss på selve polardriften.
Selv om vi var tvunget til å søke ned til Seattle, så
var ikke planen opgitt for det. Jeg fikk derfor ordre
til å dra ned til Carpendale på Østkap og ta med
mig en del skinn vi hadde ombord, for å anmode
ham om å besørge forarbeidet skinnklær til oss alle
sammen av dem. Jeg var flere ganger nede hos ham
med skinn. Distansen fra «Maud» og ned til hans
boplass var omtrent 130 kilometer. Om vinteren
måtte jeg overnatte underveis, men om våren gikk
nedturen på en dag — så var det en hviledag eller
to, og så bar det hjemover igjen.

Juleaften det år blev særdeles livlig for oss. Vi
fikk nemlig mange gjester. Wall hadde sin
handelsstasjon like ved oss, og han blev naturligvis invitert,
likeså guvernøren og dessuten kom også en del
tsjuksere. Disse forstod selvfølgelig ingenting av
hele stasen, men da de fikk meget og også god mat,
var de mer enn fornøide. Ut på kvelden blev der
spillet dansemusikk på grammofon, og da Mary var
eneste dame kom hun snart i vinden.

Den samme Mary var forresten begynt å sture
den senere tid, og likte sig øiensynlig ikke, hvorfor
vi blev enige om å kvittere damen. Nu kunde vi jo
ikke sette henne i land mot hennes vilje, og heller
ikke kunde hun som eskimo anbringes i «pensjon»
hos en tsjukserfamilie — derfor drev jeg, mens jeg
opholdt mig hos Carpendale, underhandlinger med
en mann fra den store eskimoleir på Østkap, om
han vilde ta imot Mary, og eventuelt til hvilken pris.
Jeg fikk lirket og lurt det slik til, at mannen til slutt
trodde at Mary var hans kusine — noe vi senere
også fikk innbilt henne — så da hun endelig forlot
oss, var det for å ta ophold hos sin «fetter» på
Østkap. Nu kan det forresten godt hende disse to var
i familie, dette til vår undskyldning, for så
innblandet i hverandre som disse eskimofamilier var,
så er det sannelig ikke greit å vite hvem er hvem.
De er nemlig slett ikke så nøie på å låne hverandres
koner for kortere eller lengere tid. Likesom de ofte,
hvis der kommer en farende svenn til gårds, som
de selv synes om og liker, med glede lar ham låne
konen, så som sagt, det kan sannelig godt hende at
Mary og mannen på Østkap var i familie med
hverandre når alt kom til alt. Jeg gikk da en dag til
Roald Amundsen og meddelte ham at eskimoen og
jeg var blitt enige, dette blev meddelt Mary som
henrykt gikk inn på å forlate oss for å dra «på besøk».

En aftenstund reiste så Mary og jeg av gårde med
en lett slede hvorpå alt hennes «pjus» var stablet
op. Selv satt vi flott på toppen av lasset med tolv
hunder som trekkdyr. Hun hadde for anledningen
klædd sig i sitt fineste vinterpuss, med sin aller beste
annorak og sine fineste kamikker på benene. Jeg
så på disse små tynne kamikker og tenkte mitt
derved. Hjemme om vinteren ser man jo ofte frysende
damer iført svære skinnkåper, men med
silkestrømper på benene — slik var det også med Mary.
Oventil var hennes påklædning overensstemmende med
de minus 20° vi hadde, men nedentil var det ikke
rare greiene. Det varte da heller ikke lenge før hun
frøs. Nu hadde jeg alltid godt med ekstra klær
med på disse turer, for her oppe vet man aldri hvad
som kan hende. Snestormen kan komme som
sloppet av en sekk, og da er det bare en ting å gjøre:
velte sleden og la hundene legge sig i le av den, og
så selv krype inn i et par ekstra annoraker og gå
til køis i sneen. Telt medbragte vi aldri på disse
korte turene. Jeg fikk en ekstra annorak på min
passasjer, og nu gikk det bedre. Første dagen kjørte
jeg bare 18 kilometer før vi slo oss ned hos en
tsjukser. Næste morgen bar det videre. Fra
boplassen og ned til sjøen gikk det en lang temmelig
bratt skråning, hundene var ivrige og villige på
morgenkvisten, og utover bar det. Farten blev
større og større, og plutselig veltet sleden. Jeg fôr
den ene vei, Mary den annen, og slede og hunder
fortsatte i et eneste kaos kast i kast nedover bakken.
Først helt nede ved stranden stoppet de op.
Heldigvis var ingen av dyrene kommet til skade, så
efter at den aller første forskrekkelse var over
kunde vi fortsette. Jeg satt midt på sleden med
Mary like bak mig. Det gikk fint og med jevn god
fart, så jeg satt hensunken i mine egne mer eller
mindre dypsindige betraktninger, og kikket samtidig
rundt mig. Plutselig blev jeg opmerksom: plassen
bak mig var tom. Død og pine, tenkte jeg, hvor
har «dama» tatt veien? Jeg fikk stoppet og veltet
sleden, og gav mig til å rusle tilbake — jo ganske
riktig, der satt hun. Midt i sledesporet, slik som hun
var ramlet av. Denne manøvre gjentok hun for mig
flere ganger underveis, rett som vi kjørte som best
så ramlet hun av uten å gi en lyd fra sig, så jeg
var nokså fornøid da jeg velbeholden fikk
avlevert henne. Imidlertid tok vi det fremdeles med
ro nedover og slo leir også den annen kveld. Næste
morgen fikk vi følge med en tsjukser som skulde
hjem til Uælen hvor han bodde. Underveis fikk vi
snestorm på oss. Vi nærmet oss Uælen, og jeg
syntes nok at jeg av og til kunde skimte lys gjennem
sneilingene, men sikker var jeg ikke. Plutselig får
jeg høre et kjempeleven rett forut. Det var ikke
til å ta feil av, det var et regulært hundeslagsmål
som gikk av stabelen. Jeg stoppet og ruslet fremover
i mørket for å undersøke hvad dette kunde bety.
Det viste sig da, at jeg i mørket og snefokket hadde
kjørt rett inn i det ytre telt tilhørende en tsjukser,
og at det var mine hunder som holdt på å gjøre kål
på teltets hundebestand. Tsjukseren som jeg hadde
foran mig hadde jeg tapt av syne i stormen, og
dessuten var jo hans hunder kjente da de kom til
boplassen, så de var strøket like hjem.

Næste dag fikk jeg avlevert Mary til «familien»,
og hun var strålende fornøid.

Jeg blev ikke lenge der nede, men kjørte
hjemover så fort jeg kunde. Jeg måtte overnatte engang
underveis, men da jeg hadde lovet Roald
Amundsen å være tilbake den følgende dag, kjørte jeg av
gårde kl. 1/25 om morgenen. Det var mørkt som i
en sekk, og lite siktbart vær, så da jeg var kommet
et stykke på vei og isen begynte å bli ujevn og
stygg, kjente jeg mig ikke igjen. Da jeg kjørte i et
gammelt sledespor, mente jeg allikevel at jeg var på
rett vei, og fortsatte uanfektet videre. Plutselig
letner det litt, og rett forut får jeg se en svær råk,
som jeg stevnet like imot med full fart — landet
som jeg trodde jeg fulgte lå langt inne til venstre
for mig. Jeg snudde øieblikkelig hundene og kjørte
tilbake samme vei jeg var kommet, og det så fort
som mulig. Litt lengere inne møtte jeg en tsjukser
som var på vei utover. Efterat vi hadde hilst på
hverandre, og han hadde hørt at jeg var på vei til
«skonnerten», som i parentes bemerket er
fellesbetegnelsen på alle fartøier her oppe, fortalte han
at han var på vei ut til den store råken jeg hadde
sett for å fange sel. Han advaret mig på det
bestemteste mot å forsøke på å kjøre rett tilbake mot
landet, men rådet mig isteden til å kjøre inn til
boplassen hvor han bodde, for å hvile der. Jeg hadde
jo lovet å være tilbake ombord samme kveld, så jeg
sa farvel og holdt min kurs. Efter et forferdelig
mas og besvær kom jeg mig tilbake til landet igjen
og fortsatte. Ut på eftermiddagen var snestormen
over mig, og det for alvor. Det føk og det blåste,
så jeg rett som det var måtte stoppe for å grave
sneen ut av øinene på hundene. De begynte også å
bli trette og uvillige, hvilket ikke var noe rart, da
det var så mørkt at jeg med nød og neppe kunde
skimte dem foran sleden. Plutselig best som jeg
kjørte blev hele spannet borte — de forsvant som
om jorden skulde ha opslukt dem. Det var god glid
på sleden, men rent instinktmessig fikk jeg hevet
mig av før sleden også forsvandt i dypet. Jeg lå på
fire ben på kanten av en bratt fjellskrent, og langt
nede under mig hørte jeg hundene ligge og pipe og
skrike. Det blåste så det var umulig for mig å reise
mig, men på en eller annen måte måtte jeg jo
forsøke å komme mine stakkars dyr til hjelp. Jeg
snudde helt rundt og krøp forsiktig vekk fra
skrenten og bortover bakken, plutselig begynte terrenget
å skråne bratt opover igjen, og jeg begynte
«opstigningen», inntil jeg syntes at underlaget begynte
å bli så forunderlig bløtt og gyngende, og til min
usigelige forbauselse opdaget jeg, at jeg lå og krøp
opover en teltvegg! Da viste jeg hvor jeg var, og
også hvem som bodde i teltet. Jeg reiste mig op og
løp gjennem stormen fra teltet og ned på isen dit
hvor jeg antok hundene lå. Der skal jeg si det så
ut. I mørket hadde jeg kjørt op et lite elveleie på
land, derfra var jeg svinget til høire og hadde i
mørket kjørt kloss forbi teltet uten å se det, og
videre med god fart utfor fjellskrenten mot sjøen.
Heldigvis hadde jeg ikke rukket op til det høieste
sted før hundene var kjørt utfor, ellers hadde de
nok slått sig ihjel alle sammen, men ikke for det,
det var høit nok der de var ramlet ned, jeg anslo det
til ca. 10 meter, men den bløte sne hadde dempet
godt av for fallet. Som det nu var, stod sleden på
høikant i sneen, og alle hundene og selene var i et
eneste virvar, men til slutt fikk jeg dem fra
hverandre. De var næsten ville av glede og begeistring
da de hørte min stemme, og merkelig nok var heller
ingen av dem kommet det minste til skade, de
hinket litt men var ellers allright, så efter en liten
hvil fortsatte jeg. Herfra og til «Maud» var det bare
9 kilometer, og klokken 1/210 var jeg fremme.

Sverdrup satt oppe og leste da jeg kom, ellers så
jeg ingen. De andre var vel gått til køis tenkte jeg.
Jeg hilste godkveld og bad Sverdrup være så snild å
skaffe mig litt fisk til hundene. Da Roald
Amundsen hørte min stemme, glytter han på sin lugardør,
nikker smilende godaften til mig, og med sitt aller
mest strålende smil sier han så til Sverdrup: — Jeg
vant — og lukket døren igjen. Jeg så ut som et
levende spørsmålstegn?

Jo, Sverdrup og Olonkin hadde ment, at jeg
umulig vilde greie å rekke frem den kvelden som jeg
hadde lovet, på grunn av det forferdelige vær.
Roald Amundsen derimot hadde hevdet, at hadde
jeg først sagt jeg skulde komme, så kom jeg. Dette
hadde så disse tre veddet om, og nu hadde altså
Roald Amundsen vunnet.
En dag kom Wall op en tur til oss for å hilse på,
han blev hele dagen og reiste først om kvelden. Da
han ikke hadde sine egne hunder med sig bad han
Roald Amundsen om å få låne hans hundespann til
å kjøre hjem med. Det fikk han og drog av gårde.
Noen dager efter hadde vi ham tilbake med
hundene, men han var ikke noe særlig fornøid med
dem. Nu er det så, at en fremmed mann med
fremmede hunder vanskelig kan få dem til å yde sitt
beste. Så det var ikke annet enn man kunne vente.

«De bikkjene Deres er forsørje mig ikke verd fem
cent, Amundsen», sier plutselig Wall. Vi sitter alle
og prater inne i salongen. «Jaså», svarer Roald
Amundsen, og ser opfordrende på mig. Jeg
benyttet anledningen og forsikret Wall om at bedre
hundespann fantes ikke der på kysten. «Å ryk og
reis,» svarer han, «mine bikkjer er mange ganger
bedre. Jeg vedder på at jeg skal slå dere sønder og
sammen i kappløp.»

«Hvor meget,» det kommer rolig fra Roald
Amundsen.

«Tusen dollars,» svarer øieblikkelig Wall.

«Allright, vi går med, men da det er oss som er
blitt utfordret av Dem, så forbeholder vi oss
å bestemme på hvilken måte der skal kjøres
og hvilken distanse.» Ja, det gikk Wall med på uten
å blunke. Samtidig var det meningen å få i stand
en kappkjøring mellem de omkringboende tsjuksere.
Dette var noe de satte stor pris på, da det gav dem
anledning til å samles i store flokker og drikke
mengder av te og skravle.

Sverdrup og jeg hadde fått ordre til å gjøre oss
klare for en tur ned til Holy Cross bay, og ta en
serie magnetiske observasjoner underveis, så vi
blev enige om å utsette kappkjøringen til vi kom
tilbake.

I slutten av januar var Sverdrup og jeg ferdige
med våre forberedelser, og den 31. klokken 9 om
morgenen forlot vi «Maud». Vi hadde to sleder med 6
hunder for hver, men da vi hadde kjørt et stykke
røk den ene slede i filler for oss, så vi efterlot den
og fortsatte med bare en slede og 12 hunder. På
nærmeste boplass fikk vi leiet en mann til å følge oss
ned til Uælen, hvor Sverdrup fikk lånt en ny slede.

Her traff vi vår gamle venninne Mary. Hun kom
og hilste på oss, og var tilsynelatende svært fornøid
over opholdet hos «familien». Senere var hun reist
over til Nome hvor hun hadde sin virkelige familie
og sitt hjem. Fra Uælen kjørte vi ned til
Carpendale hvor vi overnattet før vi fortsatte.

Hundekjøringen foregår på forskjellige måter.
Grønlandseskimoen kjører gjerne med hundene i
vifteform, det vil si at det er en dragstjert til hver
hund, disse stjerter samles så ved sleden i en
samlingsstjert. Hundene springer således foran sleden
i vifteform, og styres som regel med svepe og tilrop.
I Alaska og Sibiria derimot går hundene to og to
ved siden av hverandre fastbundet til en lang felles
dragstjert. Avstanden mellem hvert hundepar er ca.
2 meter. Svepe kan ikke benyttes til styring
hvorfor man her betjener sig av lederhunder. Disse er
spesielt innkjørt og deres antall i spannet kan være
varierende, det kommer an på om eieren er rik eller
ikke, da disse dyr er betraktelig kostbarere enn
andre ordinære dyr. De er således oplært, at man
ved bestemte kommandoord til dem kan dirigere
hele spannet, da de alltid går forrest.
Kommandoordene som brukes er bare «høire» — «venstre» —
«rett» og «stopp». Særlig det siste kommandoord er
det vanskelig å få dem til å lystre i hvert fall så
lenge de er friske og spreke — da vil de bare gå på,
i særdeleshet hvis de har et annet hundespann foran
sig, eller får teften av ett eller annet dyr. Til
bremsning bruker man en godt og vel en meter lang stokk
— med en pigg i — bremsestokken — denne ligger
gjerne på sleden, eller man går med den i hånden.
I koldt vær bruker man også her på Sibiria å ise
sledemeiene. Til dette bruk bærer man en flaske
vann under annorakken nærmest kroppen. Når det
begynner å gå mindre glatt, stopper man, hvelver
sleden på høikant med bremsestokken, og med en
liten skinnlapp som er godt gjennemfuktet med
vannet stryker man raskt meien forenfra og akterover.
Vannet fryser øieblikkelig på grunn av den lave
temperatur, og der dannes et ganske tynt islag på
meien — dette er aldeles ypperlig å kjøre på.

Vi brukte også på våre sleder et distansehjul for
å måle hvor langt vi kjørte hver dag. Dette er helt
enkelt et sykkelhjul som er montert bak på sleden
slik at det triller bortover overflaten efter hvert som
vi kjører. I forbindelse med hjulet has så et
måleapparat hvor man direkte kan avlese den
tilbakelagte distanse — med andre ord det samme prinsipp
som ved skibsloggen.

En kveldstund var vi kommet frem til en større
boplass, hvor vi blev liggende noen dager for
styggvær. Jeg var en tur over i et nabotelt om aftenen i
ett eller annet ærend. Der fikk jeg se et syn som jeg
sant å si trodde hørte hjemme i apeburene i
zoologisk have. En gammel kone satt og drakk te, mens
to smågutter sprang omkring og lekte. Plutselig fikk
«gamla» det travelt, det bet øiensynlig ett eller annet
sted nede i annorakken, og kvikt som lynet forsvant
den ene hånd, for et øieblikk efter atter å komme
til syne fast tillukket. Forsiktig, å så forsiktig åpnet
hun den, og blåste vekk alle de løse renhår som
hadde fulgt med, så lusene blev liggende ensomme
tilbake. Så tok hun dem én efter én, knekket dem
først med tennene og fortærte dem med største
velbehag mens hun drakk sin te. Et øieblikk efter var
en av guttene på fangst, han bragte hvad han hadde
funnet til den gamle, som øieblikkelig lot dem times
samme sørgelige skjebne som hadde vært deres
brødre til del.

På alle de største boplassene har de som regel
hver sin doktor eller medisinmann. Det er da gjerne
en av de mer intelligente av den mannlige
befolkning på stedet, og mange og rare er de tricks de
betjener sig av for å imponere sine enfoldige
klienter.

Carpendale fortalte mig en historie om en av disse
medisinmenn: En av boplassens rikeste menn var
død og skulde begraves. Da han som sagt var rik,
fikk han forskjellige av sine eiendeler med sig på
den forestående store reise. Dette foregikk i den
tid da det var tillatt de innfødte å tiltuske sig litt
brennevin, så medisinmannen hadde meddelt de
sørgende efterlatte at avdøde også måtte ha med sig
en flaske «whisky». Whisky er nemlig
fellesbetegnelsen for alt brennevin her oppe. Det sved nok i
hjerteroten dette krav, men når medisinmannen
hadde sagt det måtte det efterkommes.
Carpendale var selv til stede ved begravelsen, og ganske
riktig, der stod flasken på sleden ved siden av den
døde.

Da begravelsen var over, gikk hver til sitt, men
da Carpendale var kommet et stykke på vei, blev
han enig med sig selv om, at han nok gjerne vilde
kikke den gode medisinmann litt i kortene. Han
snudde derfor og gikk tilbake til begravelsesplassen,
hvor han gjemte sig bak en stor sten. Han hadde
ikke ventet lenge før kalorius kom anstigende,
bemektiget sig flasken og forsvant. Så da de pårørende
senere kom op, var flasken borte, og følgelig hadde
medisinmannen rett i at den døde hadde trengt den!

På denne tur hadde vi heldigvis ingen
vanskeligheter med å skaffe hundemat, da det som regel var
bebodd på de steder vi kom, og jakten hadde vært
god. Dessverre skaffet hundene oss allikevel nok å
bestille. En kveld efter at vi hadde gått til køis, blev
det plutselig et forferdelig leven ute hos dem, og da
jeg kom styrtende ut, viste det sig at en av dem
var blitt splitter gal. Den satte like på mig uten
noe som helst varsel, våben hadde jeg ikke med,
så da den jumpet efter mig slo jeg den regelrett ut
som en annen bokser ved å plasere et kraftig
uppercut på dens kjeve. Den falt som en stokk og blev
liggende bevisstløs, så jeg fikk gjort ende på den,
Sykdommen herjet på kysten og vi mistet flere av
våre hunder på denne sørgelige måte.

Efter hvert som vi kom lengere sydover og
østover fikk vi mer og mer føle og se, at vi nærmet oss
«civilisasjonen» og alle dens goder. Berusede så vi
jo, jeg kan vel gjerne si, aldri «på våre kanter». Her
var det slett ikke så sjelden å se dem komme
ravende kanonfulle. Brennevin var ikke til å
opdrive, men «himebrent» gikk det an å få tak i, da
det var flere som drev denne edle form for
hjemmeindustri. Pengene begynte også å få verdi, i det hele
så visste folk her akkurat hvad de var verd, og hvad
de skulde forlange for de tjenester de ydet oss. De
var nok vennlige og hyggelige, men allikevel på en
annen måte enn hvad vi var vant til.

Den 16. februar kom vi til en boplass ved navn
Nabakotta, og tok inn hos en meget rik eskimo.
Han bodde om vinteren i et veldig telt sammen med
sine fem koner, dessuten bodde hans sønn med to
unge pene koner og deres barn i samme telt, så der
inne var det livlig. Ved siden av teltet stod et hus,
men der inne bodde de bare om sommeren, så som
så mange andre rikmenn rundt om i verden hadde
også han sin «sommervilla». Mannen selv var
gammel, han satt som en annen pasja og røkte pipe og
lot sig opvarte. Stellet var rent og pent og damene
til og med påklædde. Om kvelden kom der gjester,
og så blev der slått på tromme og danset og sunget.
Sangen er en slags nynnen, er de samme strofer om
og om igjen, og dansen består i at enten en ad
gangen eller flere, går ut på gulvet, og står stille på
samme flekk og husker litt på sig. Det blev fortalt
oss at når det var stygt vær så de ikke kunde
komme ut, så fordrev de tiden med denne noe
eiendommelige form for underholdning. Traktementet
her bestod av suppe kokt på selkjøtt.

Noen dager senere ankom vi til Emma Harbour
hvor vi tok inn hos stedets kjøbmann. Han var
estlender, og gift med en meget vakker russerinne. De
levde helt som civiliserte mennesker i et stort pent
hus, som også var pent møblert, så for oss som
hadde ligget ute så lenge, var det herlig å kunne få
ligge i en seng igjen. Hundene nød også tilværelsen,
da vi hadde fått anbragt dem i hus. I det hele var
hans stasjon den peneste jeg så her oppe.

Kap Bering passerte vi den 21. februar, og herfra
og inn til boplassen ved Mæskan hadde vi en meget
slitsom tur. Vi forsøkte forgjeves å få med oss noen
av de innfødte til å vise oss vei, men ingen vilde, så
vi var nødt til å klore oss frem så godt vi kunde.
En dag vi kom kjørende bortover langs kysten, får
vi plutselig øie på en diger bjørn som kom ruslende.
Været stod fra den og ned mot oss, så den fikk ikke
teften av oss. I en fart la vi hundene ned bak noe
is, og jeg fikk frem vårt eneste skytevåben — en
gammel Nagant revolver. For sikkerhets skyld
hadde jeg glemt igjen patronpakken ombord, så all
vår ammunisjon bestod av tre enslige patroner. Jeg
fikk ladd, og stod klar til å ta imot «Nils». — Da
han var kommet innpå oss og var en tredve firti
meter borte, fikk hundene plutselig teften av ham,
og satte i et enstemmig forskrekkelig vræl.
Heldigvis så de ham ikke ellers er jeg bange for det vilde
ha gått galt. Han stoppet, kastet sig rundt og gikk
til sjøs så spruten stod og svømte ut mellem
isflakene og dukket. Senere så vi ham flere ganger ute i
småråkene, han stakk hodet så vidt over vannet at
han kunde se hvad vi foretok oss. Vi satte hundene
i gang igjen, og da skal jeg si det gikk. De fikk
bakfoten efter ham, og satte avsted som ville. Det
var en svær diger rusk som hadde efterlatt sig et
spor i sneen omtrent så svært som et passelig
sledespor.
Det kan kanskje synes noe eiendommelig at vi
ikke hadde geværer med oss, men vi visste på
forhånd at der intet var å skyte så det bare blev en
unødig vekt å dra på. Bjørn kunde muligens være
det eneste vi behøvde å være engstelig for, men den
er som regel meget sky. Skulde det treffe sig så
uheldig at vi skulde møte en som var nærgående, så
hadde vi hundene, og dem er han hvis mulig ennu
reddere enn oss. I verste fall fikk man slippe hele
koblet løs.

Hele tiden tok vi magnetiske observasjoner med
omtrent 90 kilometers avstand mellem hver, og
denne del av vår opgave var sandelig ikke den
behageligste, for å ligge i optil minus 30° og håndtere
disse fine instrumenter er ikke bare moro. Jeg vil
gjerne her benytte anledningen til å si, at kjekkere
og greiere reisekamerat enn dr. Sverdrup skal man
lete lenge efter. Det var morsomt å se med hvilken
glød han gikk op i sitt arbeide — at jeg som hadde
fart rundt i verden som litt av hvert, kunne venne
mig til tsjuksernes eiendommelige levemåte og til
deres lus, var kanskje ikke så rart, men at en mann
som Sverdrup, med hans utdannelse, med et
smilende ansikt og under latter og spøk greide det —
det beundret jeg sandelig. Det er mange ganger ikke
så lett å ta sig frem der oppe, noen barnelek er det
i hvert fall ikke, og ofte går det på livet løs. God
trening skal man også ha, men denne unge
videnskapsmann greide alt, og skydde aldri, hverken på
sledeturene eller ombord i «Maud», noen
vanskelighet eller noe arbeide. En strålende kamerat, og et
mannfolk tvers igjennem. Det er den beste ros jeg
kan gi noen mann.
Inne på boplassen ved Mæskan snudde vi og
begav oss på hjemveien, vi var da fremme ved Holy
Crossbukten. I grunnen hadde vi tenkt oss helt inn
i bukten, men det begynte å bli sent på året, og vi
hadde allerede hatt altfor mange liggedager på
grunn av dårlig vær. Fra Mæskan og inn til Raætken
var det fint opkjørt vei, det var næsten som å kjøre
kongsveien hjemme. Fra Raætken bestemte vi oss
til å trenge frem tvers over halvøen til
Kolutschinbukten, da dette vilde spare oss en masse tid, og
dessuten vilde Sverdrup gjerne ha noen
observasjoner inne i landet. Distansen tversover er omtrent
150 kilometer, og vi gjorde regning på å kunne kjøre
lettvint over på tre dager, under forutsetning av at
føret var godt og sneen ikke for løs. Efter å ha
slitt i fire døgn i et sterkt kupert og ufremkommelig
terreng, var vi kommet omtrent 80 kilometer inn i
landet. Vi skjønte derfor at dette ikke gikk, og
besluttet å snu, og åtte dager efter var vi tilbake på
selvsamme boplass vi hadde startet fra. Sultne og
slitne var vi da vi kom frem, så vi gledet oss til å
komme inn i et telt og få hvile og dessuten få et
måltid mat — men det traktement vi fikk den kveld
skal jeg sent glemme.

Teltet vi valgte oss var meget lite, og dets
eneste beboer var en gammel kvinne, som tok meget
vennlig imot oss. Jeg spurte henne om hun hadde
noe mat å være av med? Hertil svarte hun at hun
nok hadde mat, men ikke slik som en hvit mann
vilde spise. Det fikk være det samme mente jeg, og
bad henne allikevel om litt, så skulde hun til
gjengjeld få te og litt kjeks av oss. Hun gikk da ut i
det ytre telt og hentet inn et stykke kjøtt som
luktet noe aldeles ubeskrivelig redselsfullt, antagelig
skrev det sig fra en hvalross som var fanget året
før. Vi var sultne, og ved hjelp av en kopp te gled
det ned. Til dette herlige kjøtt spiste vi muggen
kjeks, så allting stod så å si i stilen. Vi hadde
nemlig fått en kasse kjeks underveis, men den viste sig
dessverre å være helt muggen da vi åpnet den. Her
oppe kasserer man imidlertid intet som er spiselig,
så når den først var prakket på oss fikk vi ta den
med og spise den op. En av våre gale hunder hadde
en kveld fått tak i kassen som stod på sleden, og
hadde gnavet den i stykker og hadde også spist
noen kjeks. Jeg tok derfor næste morgen kassen
av sleden, tok ut de resterende kjeks og kastet ut
alle smulene og de av kjeksene jeg trodde hunden
hadde vært borti, da vi nødig vilde spise disse.
Dette foregikk utenfor den gamle kones telt, så alle
kjeksesmulene blev liggende i haug på sneen. Et
øieblikk efter var konen ute, og på en to tre var
alt sammen plukket op igjen — ikke nok med at
hun plukket op de store betene, nei til og med
smuler så små at man næsten behøvde
forstørrelsesglass for å se dem, tok hun med. Muggen kjeks
var nok ikke hverdagskost for henne stakkar.

Om kvelden da vi skulde tørne inn var der
kommet en tsjukser reisende, så vi blev tre mann og
konen der inne. Da teltet var særdeles lite blev det
uhyggelig trangt for oss, så jeg tilbød å ta min
sovepose og legge mig ut i det ytre telt, men det
fikk jeg ikke lov til av vår vertinne. Jeg var
reisende og skulde følgelig ha det godt når jeg var i
hus. Skulde noen ligge der ute, skulde det være
henne. På en eller annen ubegripelig måte fikk vi
til slutt greid det, men støle og stive var vi om
morgenen. Verst var det med kjerringa, hun hadde
sittet sammenkrøpet hele natten, så da vi tørnet ut
måtte vi ta fatt på henne, og rette henne ut
omtrent som man retter en kroket spiker.

Da vi kom til Kap Bering hadde vi mistet så
mange hunder, at vi måtte sette igjen en slede og
leie en tsjukser til å kjøre Sverdrup og hans saker
op til Jandangai. I Bering hadde der vært
begravelse da vi kom, og overensstemmende med gammel
god skikk, som nok også gjelder andre steder i
verden, var alle mann drivende fulle, men det lyktes
oss allikevel til slutt å få tak i en kar.

«Hvad betaling han skulde ha?»

Jo en primus og litt tobakk og te. Han tilhørte
nemlig «himebrennernes» fagforening på stedet, og
hans primus, som jo var en meget viktig del av hans
fabrikkutstyr var gått i stykker, så nu gjaldt det å
skaffe en ny. Hertil skulde altså vi benyttes. Jeg
aksepterte hans forlangende idet jeg resonnerte som
så, at hvad han skulde bruke primussen til, se det
var jo ikke min sak, dessuten måtte vi frem, og to
mann med to sleder og bare ti hunder tilsammen
kunde ikke komme frem så fort som ønskelig var.

Mannen førte oss over land sikkert frem til
Jandangai. Herfra og op til Carpendales stasjon hadde
vi følge med flere tsjuksere som skulde der op for å
handle, så da fikk Sverdrup mot litt betaling lov til
å sitte på med en av dem. Dette viste sig å være
en snurrig kar. Underveis stoppet han plutselig
sleden, tok med sig litt kjøtt, tobakk og te og gikk
et lite stykke bort, hvor han strødde alt sammen ut
på sneen. Da han kom tilbake, spurte Sverdrup ham
om hvorfor han hadde gjort dette? Han fortalte, at
nettop på dette sted var hans bestefar blitt begravet,
og nu måtte han sørge for at han ikke led nød og
sultet der hvor han opholdt sig. På sin enkle måte
ærer og minnes også disse naturbarn sine kjære
avdøde.

Jeg har tidligere nevnt at rike menn fikk sit
utstyr med sig når de blev begravet. Nede i
Jandangai fortalte man om en rik mann som var blitt
begravet sammen med sin rifle. Hans sønn mente
dette var harmelig, da han selv ingen rifle hadde.
Han gikk derfor resolutt op til graven, og til sine
kameraters store forferdelse bemektiget han sig
riflen. Nu vilde imidlertid skjebnen at det gikk
denne gravrøver meget ille, og de øvrige innfødte
var da alle som én hellig overbevist om, at det var
den døde som på denne måte straffet gutten.

Befolkningen inne i landet er som jeg tidligere har
nevnt rentsjuksere. Det er ingen annen forskjell på
dem og deres stammefrender ved kysten enn deres
forskjellige levevis, idet innlandsfolkene lever
utelukkende av ren. Dette blir vel i lengden litt
ensformig kost kan jeg tenke mig, for kan de få tak i
noe hvalrosskjøtt er de henrykte. Jeg holdt en
aften på å fore hundene med noe medbragt råttent
hvalrosskjøtt, da flere av kvinnene kom settende,
antagelig lokket av den herlige duft. De tryglet og
bad mig om å gi dem litt, noe jeg naturligvis gjorde,
og det forsvant på flekken så deilig var det.
Antagelig må de betrakte dette råtne kjøtt omtrent
sånn som vi hjemme betrakter rakefisk.

Hos Carpendale fikk vi låne hans hundespann.
Nu var vi på gamle kjente trakter, og den 9. april
var vi på ny ombord i «Maud».

Her stod det bare bra til heldigvis. Våre hunder
var nu redusert til ni stykker og med dem var det
meningen jeg som avtalen var skulde kappkjøre
med Wall. Han hadde et praktfullt hundespann,
og man fortalte mig at han trenet ivrig hver dag,
likesom han til den forestående dyst hadde latt
forarbeide en ganske lett slede, mens vi bare hadde
våre tunge arbeidssleder. Heldigvis hadde Roald
Amundsen vært så lur, at han som den utfordrede,
hadde forbeholdt sig å bestemme måten hvorpå
kappkjøringen skulde foregå, og at han hadde ment
noe med det, se det var jeg skråsikker på. Jeg kunde
jo ikke møte op uten å ha trenet hundene litt, så jeg
lastet op et veldig bordlass, og med våre ni hunder
foretok jeg daglige kjøreturer med lasset, så snart
de var uthvilte. En dag jeg drev på og kjørte kom
Walls gamle svigerfar, en tsjukser, over til oss. Nå
jaså, tenkte jeg, her har vi den første utsending som
skal undersøke hvorledes det går her.

«Nå du driver og kjører bord,» sa gamlingen,
mens han interessert betraktet hundene. Jeg vilde
ikke fortelle ham at jeg trenet, så jeg bare
bekreftet denne hans antagelse, og fortalte at vi skulde ha
i land en del materialer op til Kappet. Dermed var
han for så vidt like klok, og forsvant like efter.

Dagen efter kom Wall selv over. «Svinaktig slitte
bikkjer du har,» var hans første hilsen. «Du kan da
ikke tenke på å bruke dem i en kappkjøring?»
«Joda,» sa jeg, «det var da meningen.» Dette
forbauset ham øiensynlig ikke så lite, for nu pratet
han hen i hytt og vær om alt mulig, og til slutt fikk
han på ny lirket samtalen inn på dagens spørsmål.
Efter å ha spurt og gravet ennu litt til, kom det
endelig ut av ham: «Du skulde vel ikke tenke på å
ville gi op vel?» Jeg forsikret ham høit og hellig, at
intet i verden var mig fjernere enn denne tanke,
og så gikk han.

Dagen nærmet sig nu med raske skritt, og en dag
kom Wall over for å høre våre betingelser.

«Ja,» sa Roald Amundsen, «Wisting og jeg har
diskutert dette spørsmål meget nøie. Efter min
mening er det så her oppe, at hundene er
menneskenes viktigste fremkomstmiddel, og også dem man
er henvist til når man f. eks. skal ha frem et
proviantlass fra en leir til en annen. Tiden spiller også
særlig i denne forbindelse en kolossal rolle, så jeg er
kommet til, at den prøve vi går med på å sette våre
hunder på mot Deres er på kortest mulig tid å
bringe det største lass den lengste vei.»

«Nei,» sa Wall, «dette er ikke kappkjøring slik
som vi er vant til her oppe.» «Allright,» svarte
Roald Amundsen, «er det kappkjøring De vil ha, så
skal De få det. Distansen herfra til Østkap er
omtrent 130 kilometer. Vi kappkjører herfra og til
Kappet og tilbake igjen. Det er tillatt å hvile og
overnatte så meget man vil underveis, men det
hundespann som er først tilbake igjen har vunnet.
Det er da real kappkjøring?» Jeg påhørte spent
samtalen. Roald Amundsen hadde nemlig bestemt
at når vi vant, der eksisterte nemlig ikke noe hvis,
så skulde jeg ha 500 dollars, Sverdrup og Olonkin
200 hver, og endelig Mary 100.

«Nei,» sa Wall, «det er ikke kappkjøring. Det er
dyrplageri.»

Dette var med respekt å melde ikke tilfelle. Jeg
hadde kjørt turen ofte, det samme hadde Wall, og
til tross for at jeg i pent vær og skikkelig føre,
hadde tilbakelagt opturen og nedturen, hver på en
dag, med en hviledag imellem, så var allikevel alltid
hundene i glimrende kondisjon når jeg kom hjem.
Enden på visen blev at Wall under allehånde
undskyldninger trakk sig tilbake, og dermed røk mine
500 dollars, og likeså mine fagre drømmer om, at jeg
for pengene skulde kjøpe mig et hundespann for
mig selv. Men stakkars Wall, han blev naturligvis
ertet efter noter. Hver gang han senere kom
ombord på besøk, så het det alltid: «Nå Wall, skal vi
ikke kappkjøre da?» og bestandig mumlet han noe
i skjegget, om at slik vilde han da ikke plage sine
hunder.

Vi hadde fått ombord en mann til nu, det var
tsjukseren Kakot. Han var kommet ruslende en dag
og hadde bedt om arbeide, og siden var han blitt.

Tiden fremover gikk som vanlig, med kjøreturer
ned til Østkap og tilbake og for øvrig alle slags
arbeider. Sverdrup hadde vært en tur oppe i
nærheten av Kolutschinbukten for å ta noen
observasjoner på samme sted som Nordenskiøld hadde
overvintret mange år i forveien.

Under en av disse turer til Østkapp fikk jeg
anmodning om å komme innom en boplass for å se
til en syk mann. Jeg hadde som regel de
nødvendigste forbindingssaker og medisiner med mig på
sleden, og kjørte straks der ned. Mannen hadde
vært ute på seljakt, og hadde krypende på maven
bortover isen nærmet sig en sel. En av hans
kamerater, som ikke kjente til at han var ute, får se den
mørke næsten ubevegelige skikkelse som ligger på
isen, tar ham for en sel, og brenner løs på ham.
Projektilet trengte inn gjennem venstre skulder, og
fortsatte tversover til høire skulder hvor det blev
sittende, heldigvis uten å ha berørt noe ben. Da
jeg kom hadde mannen ligget i omtrent fjorten
dager og hadde en del feber, rundt omkring ham
satt flere kvinner som trommet og sang for å
helbrede ham, men hittil så det ikke ut til at det hadde
hjulpet stort, så jeg jaget alle kvinnene på dør før
jeg tok fatt. Med en sonde fikk jeg renset såret op,
det gjorde veldig vondt, men han fortrakk ikke en
mine. Projektilet lot jeg sitte, men jeg sa til
mannen at han senere fikk søke læge, når den russiske
båt kom op, hvis han gjerne vilde bli kvitt det.
Ennu en gang til besøkte jeg ham og behandlet ham,
så var han bra. Flere ganger senere var han ombord
og hilste på.

På vei videre blev jeg nødt til å gjøre holdt på
isen for å trekke av mig annorakken, da det begynte
å bli for varmt å springe ved siden av sleden med
så meget tøi på sig. Roald Amundsen hadde
umiddelbart i forveien kjøpt noen nye hunder, og dem
hadde jeg i spannet mitt, de var så nye så jeg kjente
dem ikke ordentlig en gang. De to nærmeste
hunder var koblet direkte til sleden, mens de øvrige
parvis var bundet til den lange dragstjert som var
forarbeidet av tauverk. Best mens jeg står der og
strever med annorakken over hodet, ser den ene av
de to nærmeste hunder sitt snitt til å bite over
dragstjerten, og da jeg kom ut av annorakken stod
jeg der langt ute på isen med et veldig lass og bare
to hunder, resten av banden var under ville
gledeshyl forsvunnet bortover isen. En tilfredsstillelse
hadde jeg midt i hele greia: han som hadde bitt over
stjerten kom sig ikke fri selv.
Jeg kunde ingen vei komme med bare to dyr, og
begav mig på vei til den nærmeste boplass for å se
efter rømlingene. Her fantes ikke en sjel hjemme,
så jeg måtte fortsette til næste boplass hvor jeg var
særlig godt kjent, den var beliggende midtveis
mellem Østkap og «Maud»s vinterkvarter, så det
passet alltid så bra å stoppe op der for å ta en liten
hvil. Mat til hundene fikk jeg bestandig av teltets
eiermann, som i det hele var en særdeles elskverdig
mann. Roald Amundsen sendte av og til med mig
en flaske «ildvann» til ham som takk for hans
vennlighet. Disse mennesker var derfor alltid mer enn
villige til å gjøre alt for oss. Når de fikk høre at jeg
befant mig underveis gjorde de alltid klar
hundemat for mig, og holdt også utkikk. Når utkikken
fikk øie på mig ute på isen, praiet han ned til leiren:
«Nå kommer gammer’n», og da var det alltid stor
stas når jeg kom.

Da jeg trett og sliten kom ruslende hit fikk jeg
heldigvis se alle mine hunder ligge der meget
fredelig som om intet var hendt, men den turen utover
isen med alle disse hissige hundene hengende i
dragstjerten med bare mig å dra på, vil jeg nødig ha
omigjen. Jeg lovet mig selv at jeg skulde beta dem
lysten til rømning for eftertiden, hvorfor jeg kjørte
dem herfra og til Østkap i ett eneste strekk, og
stoppet bare for å la dem få plukke sine ben rene
for is og sne. Da vi kom frem ut på kvelden var
det ikke megen lyst til rømning igjen hos noen av
dem. Efter 12 timers hvil kjørte jeg på ny i ett
strekk hjem med dem, det gjorde dem ikke noe
større skade, men å bli snytt for det tilvante måltid
på halvveien det likte de nok ikke. Klok av skade
byttet jeg ut taustjerten og koblet inn en smekker
wire isteden, og den greide de ikke å få bitt over.

Roald Amundsen og jeg hadde i den senere tid
diskutert meget vår stilling, og om hvorledes vi
best skulde få reparert «Maud». Jeg forstod på ham,
at efter hans mening vilde det være det beste om
en mann reiste ned til Seattle på forhånd for å ha
allting klart der nede til skibet kom. Han nevnte
ingenting om at han muligens selv vilde reise, så jeg
tok derfor en dag mot til mig og spurte, om han
mente han kunde betro oss skuten, så kunde jeg
kjøre ham ned til Østkap hvorfra han kunde få
skibsleilighet over til Amerika, og videre ned til
Seattle hvor han kunde ha allting klart til vi kom
efter. Han gikk med på dette, og i mai drog vi
avsted, efter at han hadde tatt en hjertelig avskjed med
de øvrige. Hos Carpendale efterlot jeg hele
hundespannet, da han skulde passe dem for oss om
vinteren mens vi lå i Seattle. Et leiet hundespann
kjørte mig tilbake til «Maud».

Da vi blev et noe fåtallig mannskap ombord
hadde jeg fått bemyndigelse til å forhyre det
nødvendige mannskap for turen til Seattle. Jeg skylder
å berette at naturligvis hadde Sverdrup deltatt i
alle disse samtaler, og var enig i de disposisjoner
som var truffet.

Olonkin arbeidet i sitt ansikts sved for å få
motoren i gang igjen, den var nemlig stoppet helt
for oss, og efter et forferdelig slit og med en
uendelig tålmodighet var det lykkes ham å få den i orden.

Vel kommet tilbake efter turen til Østkap med
Roald Amundsen påbegynte vi forhyringen av
tsjuksisk mannskap. Sverdrup talte jo deres sprog
til fullkommenhet, og greide hele biffen, i det hele
fikk vi ombord 5 mann. Kakot hadde vi fra før, så
nu bestod «Maud»s besetning av tre hvite og seks
innfødte. De var snilde og villige alle sammen og
laget ikke noe bråk for oss, sjøfolk var de ikke og
blir det nok heller aldri, men de kunde i hvert fall
hale og dra. Styre lyktes det oss å få lært fire,
men til værs fikk vi ingen av dem under noen
omstendighet, så noe særlig strålende mannskap kan
jeg ikke akkurat si vi hadde.

Før Roald Amundsen var reist hadde han solgt
det av vår proviant vi ikke hadde bruk for til
handelsmennene. Vi losset alt dette op og kjørte det
i land. Av taket over skuten bygget vi et stort skur
hvor vi lagret det.

I slutten av juni kom vi ut av isen. Det var
merkelige isforhold det år der hvor vi seilte. Fra kysten
og utover lå sjøen helt åpen, det fantes næsten ikke
is å se. Efter syv dagers seilas måtte vi ankre for
uvær ved Østkap, og her traff vi på det
amerikanske opsynsskib «Bear» som var kommet over for å
slepe oss ut av Beringsstredet, og med den for
baugen fortsatte vi videre. Den tauet oss omtrent 200
kvartmil før den lot oss gå, så satte vi kursen for
Aleutene hvor den nærmeste telegrafstasjon var.
Her har den amerikanske marine en stasjon for de
fartøier som fører opsyn med pelsselen. Efter et
kort ophold og en del telegramveksling med Roald
Amundsen fortsatte vi videre. De amerikanske
myndigheter var meget elskverdige mot oss, og
tilbød oss all mulig assistanse, dessverre kunde vi ikke
vente til en av krysserne kunde taue oss ut, så ved
egen maskin og halvparten av en propell svinget
«Maud» flott ut stredet og satte kurs for Seattle.
Hit kom vi den 30. august. Dagen efter blev vi
dokksatt for å få besiktiget hvilke skader vi hadde
undervanns, det viste sig da også blandt annet at
propellakslen var skadet. Efter endt besiktigelse blev vi
tauet inn i Lake Union, og fortøiet utenfor
yachtklubben for å «overvintre» der. «Maud» var med
andre ord blitt fin.

Sverdrup reiste ned til Washington for å
kontrollere alle våre instrumenter, og påbegynte
beregningene av observasjonene. To av våre tsjuksere sendte
vi hjem igjen da vi ikke hadde bruk for mer enn
fire, og Olonkin og jeg førte opsyn med skibet.




V

I januar 1922 reiste Roald Amundsen hjem en tur
for å ordne med ekspedisjonens økonomi. Mens
han var borte blev «Maud» dokksatt på ny, og fikk
påsatt stråkjøl samt blev klædd med stålplater fra
baugen og omtrent 15 fot nedover. Dessuten fikk vi
installert radiostasjon. Senere gikk vi langs kaien
inne i byen, og begynte å ta ombord proviant og
utstyr.

I mai kom Roald Amundsen og Sverdrup tilbake.
Umiddelbart i forveien hadde jeg mottatt et brev
fra Roald Amundsen hvori han meddelte mig sine
endrede planer, nemlig at han aktet å forsøke en
flyvning fra Alaska og over polområdet til Svalbard.
Dessuten meddelte han at han hadde kjøpt en liten
flyvemaskin som vi skulde ha med til
observasjonsbruk ombord i «Maud».

Fra Norge var der kommet nytt mannskap. Det
var meteorolog Malmgren, flyverne Omdahl og
Dahl, samt maskinist Syvertsen, og dessuten Karl
Hansen som var forhyrt som altmuligmann.

Vi fikk jevnlig aviser hjemmefra, og i en av dem
leste jeg til min forferdelse at Roald Amundsen
hadde ansatt mig som «Maud»s fører under den
forestående drift. Sverdrup skulde være leder av
den videnskapelige del av ekspedisjonen.
Roald Amundsen hadde også kjøpt en stor
junkermaskin hvori han vilde foreta selve polflyvningen,
og begge flyvemaskiner var nu ankommet. Den
minste var pakket i to kasser, dem anbragte vi på
hyttetaket. Den store junker som var pakket i tre
veldige kasser blev anbragt nede på stordekket, så
da «Maud» ledsaget av en mengde fartøier stevnet
ut fra Seattle den 3. juni 1922, lignet hun mest av
alt en veldig høisåte.

Vårt første bestemmelsessted var Nome. Til
tross for den store dekkslast gikk turen hit op
meget bra, vi var gjennemgående heldige med været.
Roald Amundsen var ikke ombord på opturen på
grunn av forberedelsene til flyvningen, men reiste
op til Nome med gamle «Victoria», hertil kom han
noen dager før oss, så han fikk anledning til å ordne
sine forskjellige forretninger før vi kom. Herfra
skulde vi gå op til Point Barrow for å landsette den
store flyvemaskin, men først skulde vi en tur innom
vårt gamle vinterkvarter ved Serdze Kamen.

Fra Nome sattes kursen rett op gjennem
Beringsstredet. Da det viste sig at stredet var helt opfylt
av is, gikk vi over mot Østkap og fortøiet langs
isen der. Dette passet for så vidt bra fordi vi fikk
anledning til å ta ombord hundene og en del
skinnutstyr. Våre tre tsjuksere skulde ha vært med oss
litt lengere, men da de hørte om de vanskelige
isforhold nordenfor, kom de og bad om å bli satt
i land. En av dem vilde gjerne ha vært med oss
videre, men av hensyn til kameratene gikk også
han i land her. Den eneste innfødte vi nu hadde
igjen var Kakot.

Det hadde nylig vært god fangst på de kanter så
vi fikk kjøpt den hundemat vi trengte. Skonnerten
«Herman», fører kaptein Pedersen, var kommet og
av ham fikk vi også en masse spekk til hundefôr.
Efter noen dagers venting løsnet endelig isen, og da
vi stod ut var det for å gå op til Serdze Kamen for
å hente en del hundepemmikan og sprengstoff vi
hadde liggende der. Efter en del strev og mas kom
vi op langs kysten inntil vi var tvers av boplassen
på Kjekjang, der blev vår videre fremtrengen helt
stengt av isen. Vi hadde derfor intet annet å gjøre
enn å snu og la hundeproviant være hundeproviant,
og heller forsøke på å komme frem til Point Barrow.
Også dette viste sig å være ugjennemførlig på grunn
av isen, så Roald Amundsen gav ordre til, at vi
isteden skulde gå inn til Deering i Alaska, for
å avvente begivenhetenes gang. Oppe i
Kotzebuesundet skulde der ligge en nokså stor amerikansk
skonnert, og Roald Amundsen bestemte sig til å
ville underhandle med kapteinen om han var villig
til å ta den store flyvemaskin ombord til sig og
frakte den op til Point Barrow. Derved vilde han
opnå at ikke vi blev forsinket mer enn høist
nødvendig. Vi lettet og gikk op til Kotzebue, hvor vi
påtraff skonnerten «Holmes» ført av en svenske
ved navn Backland. Hele hans mannskap var
imidlertid nordmenn. Kaptein Backland var villig til å
frakte den store flyvemaskin, og vi losset den
derfor ombord til ham og gikk tilbake til Deering. Vi
hadde avtalt at vi kulde treffe «Holmes» igjen oppe
ved Point Hope hvor han skulde ta ombord Roald
Amundsen og Omdal. Noen dager senere forlot vi
Deering og gikk ut for å møte ham, men ved vår
ankomst til det avtalte sted var det ikke spor å se
efter ham, hvorfor vi fortsatte videre nordover i den
tro at han var foran oss. Underveis påtraff vi vår
gamle bekjente «Herman» og benyttet anledningen
til å spørre om de ikke der ombord hadde sett noe
til «Holmes». Det hadde de ikke, men de fremholdt
som sin overbevisning at på grunn av de slette
isforhold, var de aldeles sikre på at ingen skute
foreløbig kunde komme videre nordover der, så
«Holmes» måtte nok være efter oss. Vi snudde og gikk
tilbake igjen, og under Point Hope fikk vi ganske
riktig øie på «Holmes» som lå der og losset proviant
til de innfødte.

Vi ankret op utenfor «Holmes» og en stund efter
kom kaptein Backland for å hente Roald Amundsen
og Omdal. Jeg var sant å si ikke noe særlig
begeistret over polflukten. Fremmed var jeg jo
naturligvis for dette nye befordringsmiddel, og stolte som
følge derav heller ikke på det. Jeg var simpelthen
engstelig for at jeg så min kjære chef for siste
gang, den gang da vi hin bevegede eftermiddag den
28. juli sa farvel til hverandre. Han for å begi sig
ut på det store eventyr, jeg for å gå inn i isen igjen.

Om eftermiddagen forlot begge flyverne oss og
gikk ombord i «Holmes». Umiddelbart efterpå
lettet vi, falt av og gikk ut med sakte fart aktenfor
skonnerten. Da vi passerte strøk begge skuter
flagget, på «Holmes» akterdekk så jeg hele besetningen
forsamlet, og midt iblandt dem Roald Amundsen
med blottet hode. Gjennem våre megafoner praiet vi
et siste lev vel og lykkelig reis. Så slo vi full fart i
maskinen og kort tid efter var «Holmes»
forsvunnet i regndisen, mens vi stevnet ut mot det store
isdekte polarhav.




VI

Vinteren kom usedvanlig tidlig det år, og allerede
den 8. august frøs «Maud» fast ca. 8 kvartmil
utenfor Heraldøen. En eneste skruning blev vi utsatt
for, men den var til gjengjeld så meget mer kraftig
og velmenende. Tidlig en morgen satte en råk som
hadde åpnet sig langs skuten sammen. Et stort
gammelt flak blev langsomt men med en veldig kraft
trykket mot skutesiden, brakk i stykker og blev
presset ned under skuten, brakk i stykker på ny gang efter
gang mens vannet fosset op mellem de store isflak.
Det hele stod på bare en halv times tid, så var det
over men da hadde isen foran og aktenfor «Maud»
skrudd sig op i inntil tre meter høie skrugarer,
skuten selv blev løftet to fot rett op, og på dette
isflak blev hun liggende i tretten måneder.

I land på flaket satte vi op hundehuser, smie og
flere små observatorier, det hele lignet mest av alt
en kongolandsby. Overalt rundt omkring oss
skrudde isen sammen, men vi fikk lov til å være i
fred. Ikke desto mindre måtte vi naturligvis alltid
være forberedt på å forlate «Maud» i tilfelle hun
skulde bli skrudd i stykker, og derfor hadde vi
nedlagt et stort arbeide i å forarbeide tre sterke sleder,
og pakke dem med alt hvad vi eventuelt måtte
trenge for et fremstøt mot fastlandet. Disse to
seilduksbåter stod til enhver tid klare på dekket.
Resultatene av alle observasjonene blev innført i
små notisbøker klare til å tas med.

Jaktutbyttet var dårlig her, de eneste dyr vi skjøt
var et par sel og noen få bjørner. Radioen var oss til
megen glede i den mørke årstid, vi stod på en måte
i kontakt med verden der ute, og fikk jevnlig
pressemeddelelser. I Seattle hadde vi fått et
varmluftanlegg i gave og dette var oss også til megen glede
da vi til enhver tid hadde det varmt og tørt
overalt. Fuktigheten var en av våre verste fiender, så
da vi sluttet å fyre var den over oss igjen. Inne i
radiorummet måtte vi fyre op med primus for at
ikke apparatene skulde bli beskadiget.

«Maud» drev nu stadig med isen. I det store og
hele drev vi nord og vestover. For eksempel så var
vår generale kurs i oktober måned N 81° W, og den
tilbakelagte distanse vi hadde drevet var 185
kvartmil, det er da også den beste måned vi noensinne
hadde under hele driften. Vinteren gikk stille og
fredelig, vi hadde mer enn nok å gjøre både
innenbords og utenbords. Våre videnskapsmenn var til
stadighet på farten og tok sine observasjoner.

Julen nærmet sig, og som alle andre husmødre
rundt omkring i verden gikk vi i gang med
julerengjøringen, og efterpå begynte bakningen. Det
duftet herlig jul over hele «Maud», og gutta var
svært interesserte. Når de under sitt arbeide en
sjelden gang kom inn i salongen for å hente noe,
eller for å drikke vann, så fikk de gjerne en kake av
mig når jeg holdt på med bakningen. Men
eftersom julen nærmet sig, og min virksomhet som baker
tiltok, så steg også deres glemsomhet og tørst i en
foruroligende grad. Rett som det var så var det en
«som hadde glemt noe» eller «som hadde spist noe
svinaktig salt til middag» — besøkene tiltok i hvert
fall i en slik grad at jeg var nødt til å stenge
byssedøren for at ikke hele kakebeholdningen skulde
være opspist før jul.

Juleaften kom. Sverdrup hadde i all hemmelighet
pyntet et lite juletre, og renvasket og i sin beste
stas kom nu karene en efter en inn i salongen. Hvis
noen tror at ikke middagen var som den skulde
være så tar de skammelig feil. Menyen var
riktignok ikke på fransk, men den var ikke dårligere for
det. Her er den: Brun suppe, kalvestek (hermetisk)
og til dessert en veldig bløt kake. Hertil blev servert
hjemmebrygget øl, dram (to pr. snute) efterpå
kaffe avec, og endelig dessertbord bestående av
godter vi hadde fått sendende hjemmefra mens vi
lå i Amerika, og alle slags kaker, bakt ombord. Til
slutt et glass toddy og cigarer og cigaretter. Gavene
blev utdelt under middagen, de var fra nær sagt alle
verdens kanter. Til og med fra den daværende
amerikanske president Harding, som hadde utstyrt
oss med gaver for fem år fremover, en pakke pr.
mann pr. år. Grammofonen besørget den musikalske
del av underholdningen, først spilte vi de kjente
kjære julesalmer og efterpå litt lettere musikk.
Mange tanker gikk den kveld til de to mann vi
hadde satt i land på Alaskakysten. Vi snakket om
dem hver dag, men den kvelden mer enn ellers. Fra
forskjellige offentlige institusjoner og privatfolk
hjemme mottok vi telegrammer, som vi satte
stor pris på — vi var altså ikke glemt der vi lå.
Mellem jul og nyttår hadde vi ferie. Vi inntok
vår frokost så sent som klokken ni om morgenen.
Vi lignet de rene dagdrivere, i hvert fall efter den
standard en av Roald Amundsens gamle onkler
satte på folk, idet han nemlig om sine nevøer, som
var på feriebesøk hos ham uttalte de bevingede ord:
«Nei ungdommen nu til dags er det nå inte no greie
på. Æte og drikke det vil dom, og ligge til klokka
ni om mæddan, men ærbe nei det vil dom inte.»
Det var rene ord for pengene, og Roald Amundsen
moret sig også kongelig da han fortalte historien om
den gamle sjømanns syn på «vår tids ungdom». De
nødvendigste arbeider måtte naturligvis gjøres,
hundene skulde ha sitt stell og skuta skulde være
ren overalt, og alle de vanlige observasjoner
måtte naturligvis tas.

Vi gikk nu inn i året 1923. Fremdeles lå vi fast på
flaket som drev rundt med oss. Sommeren det år
kom plutselig. Vi hadde i slutten av mai planert et
stort flak i nærheten av skuten, hvorfra vi vilde
foreta våre rekognoseringsflyvninger. Flyvemaskinen
gjorde vi klar for en tur, det var da særlig strøket
mot N. O. jeg gjerne vilde kikke litt nærmere på.
I juni kom tåken settende, det blev med andre ord
riktig ishavs-sommervær med termometeret på
omtrent 0. Dette hindret flyvningene, men efter en
ventetid fikk vi noenlunde klare dager, og Dahl
med mig som observatør gikk op. Den første gang
gikk det bra, men annen gang vi skulde op og hadde
fått maskinen i god fart bortover bakken, gikk det
ikke fullt så bra. En vanndam på isen tok farten
av maskinen nettop i det kritiske øieblikk, og før
vi hadde sukk for oss satt vi borti en skrugar med
hele greia. Det gikk allikevel ikke så aller verst,
maskinen var ikke mer medtatt enn at vi hadde den
i stand igjen noen uker efterpå.

Sommeren fremover var fremdeles lite tiltalende,
det var tåke, tåke og atter tåke. Den 16. juli fikk
vi endelig en pen dag, og besluttet derfor å foreta
en ny flyvetur, men denne gang gikk det rent galt.
I god fart kom vi farende bortover isen, og så
plutselig like efter at vi har lettet fusker motoren, følgen
var at vi mistet høide og crashed med god fart mot
toppen av en skrugar. Høire ski tok bakken først,
og maskinen vred sig halvveis og fortsatte med god
fart bortover noe usedvanlig knudret is. Den
barberte oss øieblikkelig for alt understell under den
videre fart bortover og da gikk det, bokstavelig så
flisene føk, rett inn i en svær skrugar som i
brøkdelen av et sekund forvandlet vår propell til bare
fliseverk, men som også stoppet vår videre strålende
fremtrengen. Maskinen frembød et sørgelig skue,
det var sannelig ikke meget igjen av den, så vi
forstod med en gang at vi var foreløbig ferdige som
flyvere i de arktiske egne. Dagen efter var vi ute og
samlet sammen de sørgelige rester, som blev studd
ned i rummet. Det må betegnes som et rent under
at både Dahl og jeg kom uskadt fra den historie —
men at der i hele verden fantes så meget flis som
efterpå blev plukket ut av buksebaken min, det
hadde jeg ikke trodd, og så mange stjerner som jeg
så da vi føk inn i skrugaren, er det ikke times mange
mennesker å se på én gang.

Under vår flyvning hadde vi fått tilstrekkelig
anledning til å stifte bekjentskap med isen, og erfare
hvorledes den var, sett fra en flyvers standpunkt.
Før vi gikk ut hadde vi ventet å finne brukbare
startplasser nærsagt overalt, men hvad vi så var
stikk imot forventningene. Ovenfra kunde nok isen
se særdeles fristende og jevn ut, så man uten å
betenke sig vilde ha gått ned, men var man først så
hedig å komme uskadt ned, vilde man få de aller
største vanskeligheter med å komme op igjen. Vi
tenkte i denne forbindelse ofte på våre venner på
Point Barrow og kunde i dagevis diskutere deres
chancer — men jeg legger intet skjul på at vi var
engstelige, og at spenningen steg for hver dag. Stor
var derfor vår glede, da radioen i begynnelsen av
juli meddelte oss at Roald Amundsen hadde opgitt
sin plan. Mer fikk vi ikke vite dengang, men det
gikk som et lettelsens sukk over hele skibet. Senere
fikk vi vite at han planla en ny flyvning året
efter. På grunn av forholdene varte det til helt ut i
september før vi mottok et direkte telegram fra
ham hvori han i detalj fortalte oss hvad som var
foregått på Point Barrow i mai.

Studiet av tidevannstrømmene var noe vi ikke
ofret så lite arbeide. Dahl hadde konstruert og
forarbeidet et selvregistrerende måleapparat vi hadde
megen glede av, Sverdrup mente til slutt å ha slått
fast at tidevannsbølgen kom fra N. N. O. og
dermed skulde ett av grunnlagene for hypotesen om
et utstrakt landområde nordost for De Longs øer
være bortfalt.

Vi var gjennemgående friske alle sammen og så
lyst på det hele. Allikevel fikk vi ett trist besøk.
Mannen med ljåen kom, og han tok med sig vår
gode kamerat maskinist Syvertsen. Den slags besøk
er ikke hyggelige selv under andre forhold, fordi
sorgen alltid følger med — dobbelt sørgelig og trist
var det under de forhold vi levde. Han døde stille
og rolig en dag i juli og blev begravet i en råk. Vi
vendte liksom så fattige tilbake til «Maud».
Overalt savnet vi ham, det var blitt et hull i rekken som
ikke kunde fylles ut. Ofte går ennu kameratenes
varme og takknemlige tanker til ham der oppe hvor
han ligger i sin ensomme grav.

I september blev vi utsatt for en storm av N. W.
som for oss var simpelthen katastrofal da den satte
oss 100 kvartmil mot syd. Det aller meste av det
vi hittil hadde vunnet var dermed tapt, dessuten var
vi satt så langt mot syd at vi ikke lengere kunde
vente å drive østenfor De Longs øer og op mot vår
gamle posisjon. Dette bekreftet sig senere idet vi
blev satt op mellem De Longs øer og de Nysibiriske
øer.

Utpå høsten var vi på ny utsatt for svære
isskruinger. I oktober åpnet der sig plutselig en
råk mellem hundehuset på isen og «Maud», vi fikk
berget ombord hundene i siste liten sammen med
alt det løse gods vi hadde liggende der nede. På en
time knustes flakene rundt oss, og «Maud» blev
liggende i en råk helt opfylt av isflak. Hundehuset
blev stygt ramponert og vårt observasjonstelt drev
av gårde med isen, observatoriene som var bygget
av sne ramlet sammen som korthus. Vi fikk derfor
ikke så lite arbeide med å redde restene av teltet
og instrumentene da skruingen var vel over.

Noen dager senere satte råken sammen igjen. Isen
kom settende med bråk og spetakkel. «Maud» fikk
trykket langskibs hvilket var meget farlig fordi isen
akter kan støte mot den loddrette rorstevn, så
„Norge“ kommer til Svalbard hvor alle mann får hvile efter å ha holdt det gående 44 timer uten søvn.
„Norge“ nådde Teller og med motorbåt kom vi til Nome.
Hundene trekker motorbåten til iskanten.
skibet har vanskelig for å gi efter for trykket. Men
«Maud» greide biffen, isen akter blev allikevel
tvunget ned så stevnen blev løftet 4 fot — senere la hun
sig tvers og da gikk det for så vidt bedre. Fra
styrbord side trykket et veldig isflak ubønnhørlig på,
for likeså ubønnhørlig å bli tvunget ned under
skibet, men helt fredelig gikk det ikke for sig. Hun
blev veltet fra den ene til den annen side så bøkerne
falt ned i laboratoriet, og grytene ute i byssa danset
heksedans. Det braket og duret i isen og det knaket
i «Maud» som ristet og skalv. Nede i rummet kunde
vi se hvorledes skråstøttene beveget sig, men
«Maud» tok allikevel ingen skade. Da skruningen
var over lå «Maud» rolig, men omgitt av stygg is.
En uke senere var alt i vanlig gjenge igjen.

Fangst drev vi en del nu. Ved hjelp av feller og
sakser fikk vi noen rever. Av og til fikk vi også
kjærkomment besøk av bjørn — kjærkomment
fordi det gav oss en liten anledning til å føle jaktens
spenning og få friskt kjøtt.

Helt trygge følte vi oss ikke. Isen var i stadig
bevegelse, ved en anledning drog den av gårde med
et observasjonstelt, og det var sannelig kommet 600
meter av gårde før vi fikk kloa i det igjen.

I februar 1924 fikk vi telegram fra Roald
Amundsen med ordre om å sprenge oss ut av isen og gå til
San Francisco, hvis ikke strømmen i løpet av våren
satte bestemt mot nord. Senere kom et annet
telegram hvori han sa at vi måtte handle efter beste
overbevisning.

Hundene våre hadde det altfor godt i denne tiden.
De ruslet omkring og fordrev tiden på den måte
slike polarhunder setter mest pris på, nemlig ved
spisning, kjekling og slagsmål. I april besluttet jeg
derfor å ta en tur for å røre litt på dem. Olonkin
og jeg drog av gårde med Wilkitskis ø som mål.
Denne kunde vi såvidt se i det fjerne. Efter å
ha kjørt en hel dag gjennem veldig opskrudd is og
utenom svære råker, forstod vi at det vilde bli
vanskelig for oss å komme frem, så vi besluttet å snu,
og kl. 1/22 om natten var vi på ny hjemme igjen efter
en slitsom, men ikke meget vellykket tur.

Mai måned kom, og med den en stor isskruning.
Denne gang trodde vi at «Maud» skulde ha veltet
helt rundt. Da det stod på som verst lempet vi
hundene inn på isen. Vannet stod da innover
styrbords rekke og isflakene truet med å komme
innover dekket. Vi stod klare ved våre pakkede sleder,
og ventet på at enten det ene eller det annet skulde
skje. Vi vilde jo nødig forlate skibet før i siste
liten. Som det var på det verste og det hele så
mest kritisk ut, stoppet skruningen plutselig igjen.
Før hadde «Maud» som regel greid sig under
temmelig alvorlige skruninger derved at isen så å si
blev vist vei langs hennes trinne sider og ned under
henne, slik vilde det nok ha gått denne gangen
også hvis vi ikke på styrbord side hadde sittet
nedfrosset i et flak som gikk som en vegg av is
fra vannlinjen og ned, hvor dypt vet jeg ikke.
Babords side var helt fri og her forsvant isen til å
begynne med under skibet, trykket av isen mot
isveggen vi satt fast i om styrbord bevirket at
«Maud» langsomt og sikkert blev tvunget ned med
styrbords rekke inntil denne lå i vannet. Derved
blev bunnen om babord stående som en vegg mot
isen, og vi befant oss i den styggeste og farligste
situasjon under hele driften. Nu er det gjerne så
at disse skruninger ophører momentant, isen
slutter ikke smått og pent å trykke på, nei helt
plutselig er det stopp. Så også denne gang, og
situasjonen var reddet, men vi hadde et svare strev
med å få renset skuten, og da særlig propellen for
is som hadde satt sig fast.

Først i juli lyktes det oss å komme løs, så vi
igjen kunde gå for vår maskin. Fra Roald
Amundsen mottok vi i april følgende telegram: «Gå Nome
hvis noen som helst mulighet. Ekspedisjonens
økonomiske stilling miserabel.»

Her var intet valg mulig, og vi måtte derfor se å
komme oss ut av isens favntak så fort som mulig
og gå like ned til Nome. Vår posisjon var da litt
nordenfor de Nysibiriske øer. I retning av disse
observerte vi store mørke skyer, så vi antok at
dette betydde åpent vann der nede. Derfor
forsøkte vi å presse oss ned mot øene, men dette gikk
sørgelig smått. Vi kunde ofte bruke mange timer
for å avansere noen få hundre meter, og ofte måtte
vi ligge helt stille for tåke og stygg is. Da vi kom
ned under øene, på nordsiden av dem, kom vi ut i
en stor åpen råk som gikk østover, denne fulgte vi
og håpet på å passere østenom Nysibiria, som er
den østligste ø i gruppen, og derefter komme oss
ned til Sibirias nordkyst, da dette vilde ha kortet
oss veien betraktelig. Vi gikk i råken til vi kom i
nærheten av Nysibira, der stoppet den. Lenge lå
vi og ventet på at den skulde åpne sig igjen, men
til slutt måtte vi gjøre vendereis. Isen var
fremdeles urolig, så hver gang vi stoppet, måtte vi løfte
roret op så ikke isen skulde skru det i stykker.
Efter et forgjeves forsøk på å forsere sundet
mellem Nysibiria og Fadijew vilde vi forsøke på å
komme ned på vestsiden av øgruppen, og det
lyktes da endelig for oss å komme igjennem
Laptewstredet og ut på sydsiden for herfra å arbeide
oss ned mot Bjørnøene med kurs sønnenfor disse.
Vår beholdning av smørolje var liten. Dette hadde
vi gitt beskjed om, og hadde fått vite at 15 fat
var underveis, og videre at disse vilde bli oplosset
i Kolyma hvor de skulde ligge og vente på oss.

I slutten av august var vi nede under Bjørnøene,
men her blev vår videre fremtrengen mot syd
stoppet av isen. Efter flere forgjeves forsøk på å
komme frem måtte vi bite i det sure eple, og se
den realitet i øinene, at vi, hvor nødig vi enn vilde,
var nødt til å overvintre ennu en gang. Derfor
søkte vi inn under Bjørneøene for å overvintre der.
Aller helst vilde vi ha vært på innsiden, men da
dette viste sig uigjennemførlig måtte vi ta til takke
med å bli liggende ca. 5 kvartmil nord av
Firsøileøen.

Radioen hadde berettet at Roald Amundsen
hadde måttet opgi også sitt annet forsøk på
polflyvningen, men vi visste at han med sin vanlige
energi arbeidet for ennu et tredje forsøk.

Inne på øen satte vi op et telt som vi tenkte å
benytte som et slags utfluktssted. Hansen,
Olonkin og jeg drog en dag der inn og opdaget til vår
forbauselse fem rensdyr som ruslet rundt. To av
disse skjøt vi, flådde og parterte, og jeg begav mig
på vei ombord igjen med en del av kjøttet, mens
de andre to blev igjen på øen. Næste morgen gikk
jeg innover for å hente dem ombord igjen, men
blev stoppet av en veldig råk på halvveien, så jeg
måtte snu og gå tilbake. Isen var i bevegelse
utover og «Maud» med den, så råken blev bredere og
bredere. Vi var litt engstelige for de to i land, men
foruten brorparten av de drepte dyr, hadde de en
liten proviantbeholdning i teltet, så noen
øieblikkelig fare var det ikke for dem. To dager senere satte
isen igjen ned mot øen, så både «Maud» og vi
nærmet oss mer og mer. Sverdrup, Dahl og jeg
fraktet prammen inn til råken som nu var smalnet
betraktelig, og efter en del mas gjennem nyfrossen
is fikk vi hentet våre to kamerater igjen.

På grunn av mangelen på smøreolje var bruken
av radioen blitt betraktelig innskrenket, så vi la alle
sammen våre hoder i bløt for å finne en utvei så
vi på en eller annen måte kunde få ladd opp
batteriene uten å bruke motoren, og derved bli i stand
til å få sendt en meddelelse engang imellem.
Løsningen fant vi lett, den lå også snublende nær
i grunnen. Vi rigget op en vindmølle og den hjalp
oss ut av de verste knipetak.

Olonkin lyttet flittig, og ut på høsten hørte han en
russisk damper som lå etsteds nede på
Sibiriakysten, men det var ham ikke mulig å opnå forbindelse.

Disse overvintringer er i grunnen alle like. Det
er det samme om og om igjen. Det sliter nok
kanskje en del på sinnet, men så er det å gripe til den
gamle kjente universalmedisin — arbeide.

Kakot hadde vi fremdeles ombord. Han var snild
og villig, og vi lærte ham å skrive tall og bokstaver,
så han til slutt optok konkurransen med oss. En
kveldstund som han skrev som aller verst, det ene
papir efter det annet fullt av meningsløse tall og
bokstaver, spurte jeg ham hvad i all verden han
holdt på med. Jo, han skrev akkurat slik som
Sverdrup og jeg. Vi satt nemlig og utregnet en del
observasjoner — og jeg er ikke det aller minste i
tvil om at Kakot selv mente, at de resultater, han
med sin maling side op og ned med tall, kom til,
var langt riktigere og bedre enn våre.

Tidlig på året 1925 begynte Kakot å bli svært
interessert i å få rede på hvor fastlandet lå, og om
det var langt dit ned o. s. v. Jeg forklarte ham dette
så godt jeg kunde, uten å ane de tanker som
surret rundt i dette forunderlige hode. Han hadde
som regel vakt på dekk fra kl. 10 til 12 om aftenen,
da skulde Malmgren løse ham av. En kveld var
Malmgren ikke blitt purret til vanlig tid, hvorfor
han var tørnet ut og gikk på dekk for å løse av,
men der var ikke spor å se av Kakot. Han purret
derfor mig og meddelte mig den sørgelige nyhet at
Kakot var borte. Jeg spurte om han hadde
undersøkt overalt rundt skibet nede på isen, noe han
hadde gjort. Sverdrup blev purret og han og jeg
bevæbnet med hver vår lykt drog ned på isen for å
lete. Det første vi fant var en tom kjeksboks,
senere så vi friske spor efter ham. Disse fulgte vi
til vi kom til et stort isflak, der blev de borte, og
det var oss ikke mulig å finne dem igjen, hvorfor vi
måtte vende tilbake til «Maud» med uforrettet sak.
Kommet ombord hang vi en lanterne op i riggen til
mulig veiledning for ham, og gikk til køis. Vi var
jo på dette tidspunkt helt klar over at Kakot hadde
«klart ut». Næste dag spente jeg hundene for
sleden, og var på jakt efter ham hele dagen, men han
hadde vært litt for lur for mig, for han hadde lagt
veien over den blanke stålis hvor det ikke var
mulig for mig å følge sporene. I teltet i land på øen
hadde han ikke vært, det undersøkte jeg før jeg
drog ombord. I to netter hang vi lanternen op
men uten resultat. Den tredje kvelden efter at
jeg var gått til køis og var sovnet, blev jeg purret
av Hansen som strålende meddelte mig «at nu var
den forlorne sønn kommet tilbake». Jeg op og ut
i byssa, og der satt en meget ynkelig utgave av
hr. Kakot. På mitt spørsmål om hvordan i all
verden han kunde finne på dette, hadde han bare et
svakt smil til svar. Hans tilstand var slett ikke så
verst, når man tok de strabaser i betraktning som
han hadde vært utsatt for.

Næste morgen da jeg kiket over rekken fikk jeg
se sporene efter ham. Han hadde trukket sin
reserveselskinnsbukse fylt med kjeks efter sig, så nu
forkynte en uendelig rekke av kjeks den vei han var
kommet.

I mars fikk vi besøk — merkelig nok. Hansen
hadde vært ute en tur og kom ruslende med tre
tsjuksere og to store hundespann. De var fra
Kolyma og var ute på bjørnejakt. Til sin forbauselse
hadde de opdaget «Maud», og hadde med glede
mottatt Hansens invitasjon til å bli med ombord. De
var hos oss i to dager. Da de reiste fikk de med sig
et brev til føreren på det russiske dampskib som
Olonkin hadde hørt, og som de fortalte oss ganske
riktig lå og overvintret ved utløpet av Storeelven.
I brevet forklarte jeg, at det var dårlig med
smøreolje ombord hos oss, og bad ham likeledes om å
anrope oss, noe han virkelig også senere gjorde. Han
fortalte at han hadde vært underveis til Kolyma med
varer, men var blitt sittende fast i isen på
Sibiriakysten. Jeg bad ham om, at han i tilfelle han fikk
forbindelse med båten som skulde komme til Kolyma med
vår olje, da vilde anmode denne om å anrope os for
nærmere ordre, vi vilde nemlig nødig gå til Kolyma
hvis det kunde undgåes.

I tiden fremover hadde vi flere besøk av
jaktpartier fra Kolyma. For oss var det en velkommen
avveksling, og for dem hyggelig å komme til vårt
velfylte spiskammer.

En dag i begynnelsen av mai hadde jeg vært i
land hele dagen og holdt på med å kartlegge
Firesøileøen. Da jeg kom kjørende utover om kvelden,
er den første nyhet som møter mig, at nå er Kakot
forduftet igjen. Jeg hadde kjørt omtrent 35
kilometer den dag, så å sette avsted efter ham samme
kvelden med mine slitne hunder, var ikke å tenke
på. Først dagen efter optok jeg jakten. Hans
spor førte direkte til teltet i land, her hadde han
satt til livs et riktig godt måltid mat før han hadde
fortsatt. Jeg tok hans spor igjen, og efter en del
krinkelkroker for å vill-lede oss, hadde han satt
kursen like for Kolyma. Jeg tapte imidlertid snart
sporet og måte opgi efterforskningen, og vende
tilbake. Han var flink til å gå, dessuten var vi sikre
på at han hadde tatt med sig proviant for tre à fire
dager, så vi næret det beste håp om at han vilde
rekke frem. Avstanden fra oss og inn til land var
ca. 110 kilometer.

Noen tid senere fikk vi heldigvis bekreftelse på
at han var kommet frem. Vi fikk atter besøk av
folk fra Kolyma. Disse hadde funnet rømlingen vår
inne ved Kap Baranow, der hadde han sittet i sneen
med en melkeboks ved siden av sig, og totalt
sneblind. De hadde tatt sig av ham og hjulpet ham
til folk. Senere så vi ham aldri mere. Jeg
spekulerte en del over grunnen til hans rømning, men jeg
kan ikke komme til annet enn at det må ha vært
hjemlengsel som har drevet ham til det. Ombord
var der ingen som var uvennlige mot ham, han blev
tvert imot behandlet som en av oss andre.

Roald Amundsen forstod fremdeles å holde
interessen ved like ombord i «Maud», han hadde
telegrafert og fortalt oss at han skulde fly fra Svalbard i
midten av mai, med to flyvebåter og seks mann.
Vi fulgte med da han startet, og vi fulgte ham og
hans kamerater i tankene i de uker vi intet hørte
om dem. Spenningen ombord var voldsom inntil
endelig en morgen beskjeden kom, at han var
kommet vel tilbake. Da blev det stor fest med en
ekstra cigar og en ekstra toddy om kvelden, vi
glemte hvor vi var, og levde med i gleden der
hjemme.

I midten av juli brakk isen op, og vi begynte så
smått og pent å arbeide oss utover og søke ned mot
Sibiriakysten på østsiden av øen. Kommet ned
under kysten holdt vi langs denne så godt som isen
tillot det, og fortsatte videre østover. Da vi
passerte stedet hvor det russiske dampskib hadde
ligget, stoppet vi og var en tur i land, og hentet tre
bokser smøreolje som han hadde lagt efter sig som
gave til oss. Ved Nordkap stoppet vi, og spurte
om vi kunde få overlatt os noe olje, men det var
ingen å opdrive. Vi var følgelig tvunget til å seile
det meste av veien, kun når det var påkrevd brukte
vi motoren.
En sørgelig nyhet hadde rukket os underveis:
Roald Amundsen var gått konkurs, og skifteretten
hadde inndradd «Maud». Mange og bitre tanker
strømmet gjennem mig ved denne efterretning —
dette var altså slutten på det hele. Et helt liv hadde
Roald Amundsen ofret i polarforskningens og
fedrelandets tjeneste, en hel formue hadde han satt
inn på å rekke sine mål. Heder, ære og glans hadde
han skaffet sitt land — og så dette. Min forstand
stod stille der jeg stod ombord i hans egen skute og
mottok dette forferdelige telegram.

Det tilkommer ikke mig å kritisere, men å skildre
mine egne følelser kan jeg ikke la være.

Ved Serdze Kamen stoppet vi og losset op en del
proviant, som vi skyldte vårt innfødte mannskap, og
som de ikke hadde mottatt tidligere da vi ikke
hadde vært på de kanter siden vi overvintret. Her
kom vår gamle venn Wall ombord. Han fortalte at
den russiske damper med vår olje hadde passert
her for to dager siden. Vi hadde med andre ord
passert hverandre i tåken uten å observere
hverandre. Det var en meget kjedelig meddelelse, men
ingenting å gjøre ved, vi fikk fortsette så godt vi
kunde.

Den 11. august befant vi oss ved Østkap hvor vi
blev liggende noen dager på grunn av uvær. Av en
liten handelsbåt lyktes det mig å få kjøpt olje nok
for oss for turen til Nome. Jeg benyttet anledningen
til å gå i land, og si et hjertelig farvel til alle mine
venner der. Vi fikk besøk av
bolsjevikmyndighetene som nu hadde overtatt kommandoen på stedet,
og da det var smått med proviant overlot vi dem
med glede så meget at de kunde holde det gående
til båten, som var ventende hver dag, kom op.

I slutten av august avgikk vi fra Østkap, og efter
et døgns gang ankret vi op på reden utenfor
Nome. Mottagelsen var denne gang ikke fullt så
strålende som før. Ennu før vi hadde ankret hadde
vi politibåten langs siden — den kom for å
beslaglegge fartøiet, for noe smågjeld fra vårt siste besøk.
Ved konsulens og flere andre nordmenns
mellemkomst som garanterte beløpet, blev vi frigitt ut på
dagen igjen.

Efter ordre fra konkursboets bestyrer losset vi
her op all vår proviant, og beholdt bare så meget
igjen at vi kunde greie oss til Seattle.

Vi var ferdige med dette i første halvdel av
september, og efter en lang og stormfull reise kom vi
endelig til Seattle, og fortøide langs kai. Her blev
skuten på ny arrestert.




VII

«Maud»s saga var hermed ute.

I seks lange år hadde vi forsøkt på å
gjennemføre vår opgave, men uten hell. Opgaven er
gjennemførlig det føler jeg mig helt overbevist om. Så
helt forgjeves hadde jo vårt arbeide ikke vært.
Roald Amundsen telegraferte til oss i februar 1924,
at professor Bjerknes har uttalt i en avhandling «at
«Maud» aner ikke i dette øieblikk hvor viktige hvert
eneste av hennes telegrammer er». Det var hårdt å
tenke på at jeg nu skulde forlate vår herlige skute.
Helst var jeg gått ut igjen for ennu én, om ikke flere
ganger, å forsøke på å gjennemføre driften.
Ishavet trollbinder de menn som er vant til å ferdes der
oppe, stadig ligger det der og lokker oss tilbake til
sig, til sin vidunderlige skjønnhet og den store hvite
stillhet. Intet er som Ishavet — det er selve
eventyret.

Men livet farer av og til hårdt frem med oss. Her
var ingen vei utenom for mig. Jeg visste at det
var ferden over polen som var Roald Amundsens
mål, og jeg visste at han vilde finne en utvei. Så
fikk jeg en dag et brev fra ham, hvori han kort og
godt sier, at når driften gjennem isen over
polhavet ikke gikk — så vilde han forsøke på å komme
frem gjennem luften.
Hans første forsøk hvorunder han som bekjent
nådde den høie bredde 87° 44' var bare å betrakte
som en rekognoseringsflyvning. Allerede før
starten var det tilstrekkelige midler til stede til å kjøpe
et luftskib av den italienske stat. Flyvningen hadde
dessuten også vært en økonomisk sukces, så
luftskibet var allerede kjøpt og flyvningen vilde finne sted
i 1926. Han konkluderte med å meddele mig, at
jeg, hvis jeg vilde, skulde være med. Om jeg vilde!

Jeg avviklet alle våre forretninger, og sa «Maud»
farvel med tungt hjerte. For mig hadde hun vært alt.
Jeg hadde kjent henne fra første stund og like til
nu. Det er så med oss sjøfolk, at en skute vi lenge
har fart med, henne elsker vi. Det høres muligens
litt banalt ut, men det er ikke desto mindre tilfelle.
Vi iklær henne det fineste puss, vi steller rundt
henne og fryder oss når andre syns hun er vakker.
Vakker var ikke akkurat «Maud», men hun hadde
en annen egenskap som er langt, langt verdifullere
og som opveier all verdens skjønnhet — hun var
trofast. Jeg følte det som om jeg sviktet henne den tunge
dag da jeg for siste gang ruslet rundt ombord og så
alle de kjære steder, som for mig rummet så mange
gode minner. Jeg levde om igjen med mine
kamerater, og jeg husket det, og jeg husket det. Like fra
latter og spøk, til livets bitreste alvor — kampen
mot døden. Nu var det uigjenkallelig slutt det hele,
men jeg hadde den store trøst at jeg gikk til nye
opgaver sammen med Roald Amundsen.




«NORGE»

Jeg var hjemme igjen i Norge efter 71/2 års
fravær i begynnelsen av februar 1926. Det kunde nok
nu ha vært fristende å ta en aldri så liten pust i
bakken, men plikten kalte på ny. Dessuten, når
jeg nu engang hadde tilbragt så mange år av mitt
liv i isen og det store stille øde — med et svakt håp
om engang å få lov til å være med på å plante vårt
flagg også på Nordpolen — så var det mig helt
umulig å la denne anledning gå fra mig.

I midten av februar bar det derfor på ny av
gårde; målet var foreløbig Rom, hvor jeg sammen
med mine norske kamerater på den korte tid som
var oss tilmålt, skulde søke å lære så meget som
mulig om vårt nye skib og dets behandling. Vi blev
vel mottatt, og tiden fremover blev optatt med
instruksjonskurser og prøveflyvninger.

Den første prøveflyvning var jo en hel
begivenhet for de fleste av oss. Jeg sendte gamle kjære
«Fram» og «Maud» en tanke. Dette var den nye
tid som holdt sitt inntog i polarforskningen. Hittil
hadde det vært hundene som for oss hadde
representert farten — men selv verdens beste
hundespann kunde vel neppe hamle op med den karen
jeg nu var ombord i, og som med et tordnende
spetakkel slukte avstandene.

Roald Amundsen og Lincoln Ellsworth var
kommet til Rom og den 29. mars hadde jeg den store
ære å heise vårt flagg på skibet. Der var mange
store taler og undertegning av store flotte
dokumenter, men til mannen som hadde skapt det hele
så jeg intet. Han hadde stått inneklemt sammen
med de øvrige tilskuere rundt skibet!

Den 8. april kom vi oss av gårde og vendte nesen
mot nord med flyvestasjonen ved Pullham i
England som vårt første mål. Roald Amundsen og
Lincoln Ellsworth var noen tid i forveien reist
nordover for å komme op til Svalbard så fort som
mulig for der å gjøre allting klart til å ta imot oss.

Vi landet i Pullham uten uhell og fortsatte efter et
kort ophold over Oslo til Gatschina utenfor
Leningrad. Her blev vi imidlertid liggende noen tid for å
vente på at det skulde bli ferdig til oss på Svalbard.

Turen var hittil forløpet utmerket. Vi norske
var litt dårlig utstyrt hvad personlig utstyr angikk.
Riktignok var våre gode varme flyveklær
ankommet til Rom i god tid, men disse var blitt oss
nektet å medta av oberst Nobile, da de efter sigende
veide så altfor meget. Nå ja, det var jo for så vidt
allright, men at vi da skulde ligge og dra på noen
pelsklædde herrer hvis tilsynelatende hovedopgave
det var å være i veien for oss, og at den italienske
del av besetningen skulde være mere enn
velutstyrt med varme skinnklær — det forstod jeg ikke.
Jeg må tilstå at min tanke, da jeg opdaget dette
misforhold, var: Om bare Roald Amundsen hadde
hatt anledning til å være til stede i Rom og hadde
hatt opsynet med oss, så hadde han aldri tillatt at
hans gutter skulde fryse, når de andre hadde det
godt og varmt.
Vi stod nu, efter enkelte herrers mening, foran
den «farligste» del av hele «Norge»s tur. Greide
vi å fly uten uhell fra Vadsø til Svalbard, så var
selve turen fra Svalbard til Alaska ingen ting. Dette
er da selvfølgelig noe forferdelig sludder — jeg
aner ikke hvem som oprinnelig fremholdt denne
mening, men jeg skulde ikke, selv nu, ha det
minste imot en liten diskusjon på tomannshånd med
ham.

Endelig kom vi oss av gårde igjen og den 7de
mai ved 6 tiden om morgenen landet «Norge» på
Svalbard og blev i sikkerhet bragt inn i hallen.
Hittil var allting gått efter programmet. Vi hadde
bragt skibet i sikkerhet til startplassen og Roald
Amundsen og Lincoln Ellsworth hadde ordnet alt
der oppe for oss, så nu var det bare, efter en liten
pause, å klemme på igjen for å gjøre skibet klar til
den siste store prøve. Vi hadde mere enn nok å
legge hendene i. Alt utstyr måtte pakkes sammen
for plassens skyld. Der måtte dessuten gjøres et
så skjønnsomt utvalg som mulig, da vi jo måtte ha
så lite som det overhodet gikk an, men samtidig
også tilstrekkelig. Vi tok med utstyr og proviant
for 11/2 måned for det tilfelle at vi skulde bli
tvunget til å gå ned ute på isen.

Den 11. mai var allting klart. Ved 8 tiden var
alt utstyr og alle mann ombord — 16 i alt. Skibet
blev ført ut av hallen og i tindrende stille vær
lettet vi og satte kursen mot nord.

Roald Amundsen hadde slått sig ned ved ett av
vinduene i førergondolen med sin notisbok over
knærne og sin kikkert om halsen. Stadig speidet
han ned mot den hvite flate vi fløi hen over og
„Latham” ved Tromsø. Klar til den siste start.
„Hvis ikke „Vesle Kari” skulde risikere å fryse inne, måtte vi komme oss
vekk og det brennfort”.
gjorde sine notater. Jeg lurte på om også hans
tanker likesom mine vendte tilbake i tiden til de
ganger han og jeg hadde vært ute i samme ærend som
nu, men forgjeves. Denne gangen skulde det gå.

Vi så svært lite av liv på isen — der var en
mengde bjørnespor, men av bjørn så vi bare to
stykker, og de karene skal jeg si fikk det travelt
da de hørte og så oss — de satte ut i den første
åpning de fant og det så vannspruten stod.

Natten mellem 12. og 13. mai kom vi til polen,
øieblikket var kommet. Norges flagg var allerede for
mange år siden plantet på Sydpolen, nu skulde
drømmen virkeliggjøres:	Flagget vårt skulde også
stå på Nordpolen! Det hadde kostet meget å nå
til denne stund, men gladelig tok jeg det alt
sammen om igjen for å opleve det øieblikk på ny
ombord i «Norge», da Roald Amundsen efter å ha
kastet flagget ned, snudde sig, så mig rett inn i øinene
og uten et ord rakte mig sin hånd.

Reisen fortsetter. Vi får nu av og til litt tåke,
men ikke verre enn at vi kan se isen under oss og
navigere. Nærmere mot land ligger tåken tettere
og svartere, og der faller en del sne. Den fuktige
luft bevirker nu isdannelser på hylsteret hvilket var
meget generende for oss. Når isstykkene løsnet
blev de opsugd av propellene og slynget mot det
ytre tynne hylster og kuttet dette op; skadene blev
stadig lappet — men til slutt hadde vi ikke mer
lappestoff igjen så det kunde blitt galt nok for oss
om hele ballonghylsteret i den sterke vind var blitt
flenget op — men det undgikk vi heldigvis.

Den 13. fikk vi land i sikte nær Point Barrow —
helt sikre var vi ikke — før Roald Amundsen efter
å ha fulgt kysten et stykke i sin kikkert, kjente sig
igjen da vi passerte Wainwright, hvor han og
Omdal hadde overvintret 1922—23. Det var sikker
landkjenning, han tok ikke feil av det hus han selv
hadde vært med på å bygge.

Nu da Point Barrow var passert var i grunnen
ferden slutt, men da vi hadde brensel nok og alt
nu gikk bra, blev det bestemt å forsøke på å gjøre
Nome i Alaska.

Fra nu av og til vi landet syntes det imidlertid
som om værgudene helt hadde slått hånden av oss.
Landet under oss blev borte i tåke og sneilinger
men vi fikk da på sett og vis kloret oss ut
Beringsstredet uten å ha fått noen pålitelig landkjenning.
Vinden var fremdeles frisk, næsten en hel kuling,
men det klarnet av så vi kunde se land og holde
kysten. Vi passerte flere eskimoleire og fikk
endelig øie på en liten bebygget plass. Da kulingen
snarere viste økende enn avtagende tendens og vår
reise, som sagt, forlengst var slutt blev det bestemt
at vi skulde forsøke å lande her. Alt blev gjort
klart — til ankeret blev festet en seildukspose fylt
med allehånde tunge saker, og hver mann stod klar
på sin post. Ved den annen sving der blev gjort
innom bukten kom vi ned i passende høide, og lot
anker og pose gå, der blev sloppet gass og snart
efter tok «Norge» isen pent og rolig, uten noe støt
— som ved et under stilnet vinden av i
landingsøieblikket, og alle mann forlot skibet i god behold.

Målet var nådd, og sjelden har vel en mann
fortjent seieren mer enn Roald Amundsen. I hele sitt
liv hadde han arbeidet frem mot dette. Veien
hadde vært krokete og lang, men frem kom han til
slutt. Meget hadde det kostet både av tid og
penger. Roald Amundsen stod der nu like fattig,
ja fattigere enn dengang han begynte sitt dådrike
liv. Han hadde tapt alt hvad han ved slit og slep
hadde spart sammen, men det spilte ingen rolle for
ham, det brydde han sig ikke om, penger var for
ham bare midlet, ikke målet. Så for så vidt hadde
han kanskje allikevel vært rikere, hvis ikke en
skare uendelig små ynkelige menn hadde forsøkt å
forbitre seieren for ham. Han stod høit hevet over
dem alle, og all deres lave misunnelse.
Nordvestpassasjen — Sydpolen — Nordostpassasjen og
endelig transpolarflyvningen, alle var de hans.
Hans initiativ og handlekraft har skapt dem, og
aldri noensinne vil det lykkes å ta dem fra ham.
La angripernes midler være så lave de vil — disse
ekspedisjoner er hans og Norges til evig tid.

Så lenge kan man pirke på en mann at hans
tålmodighet tar slutt. Så også med Roald Amundsen.
Han var et menneske som alle oss andre, og til slutt
brast det også for ham. Jeg forstår ham så vel.
Frisk luft skader aldri, og når en mann av den rette
støpning sier fra, virker det bare forfriskende. Små
menn anvender gjerne sin egen lille målestokk også
på andre — det går ikke. Vi må tåle og finne oss i at
der blandt oss finnes menn som rager høit over alle
andre. Roald Amundsen møtte nok mangen gang
bisp Nikolas på sin vei — «styrtes og stenes» —
javel, stenet blev han, men aldri styrtet. Likeså
høireist som han levde likeså høireist møtte han
til den siste mønstring.

Av en eller annen helt uforklarlig grunn hadde
den italienske general Nobile funnet på at han
vilde vise verden at han var mannen for hele
Norgesferden. Alene, bare med sine landsmenn
ombord, skulde han fly rundt der oppe, og en
verden i undring skulde tiljuble ham sin begeistring.
Dessverre det gikk nok ikke slik. Det var nok ikke
like lettvint å fly der oppe «som å spise
smørogbrød» — jeg citerer en uttalelse av «Italia»s fører.
Hovmod står for fall, det fikk disse ærgjerrige
menn føle. Ærgjerrighet er efter min mening ingen
feil — men en bør ikke la sin ærgjerrighet drive en
til å begå uoverveiede handlinger. Uten å eie den
aller fjerneste forutsetning for å løse den opgave
man setter sig, går det uvegerlig galt.

Nå ja forresten, så helt alene med sine
landsmenn vilde jo general Nobile helst ikke være. Han
forsøkte på å få med sig flere av «Norge»s norske
gutter. Jeg mottok et særdeles smigrende tilbud
om å delta, men svarte nei. Ikke én gang blev jeg
spurt, men mange — endelig da min tålmodighet
brast lyktes det mig å få være i fred. Hadde
jeg akseptert tilbudet som økonomisk var mer enn
fristende hvorledes skulde jeg da kunne stå ansikt
til ansikt med den mann som hadde vært alt for
mig, og som også hadde stolt på mig og betrodd
mig alt? Som en ynkelig forræder vilde jeg følt mig
— og en forræder vilde jeg ha vært. Bare det å
omgås og møte med vennlighet den mann som
hadde gjort ham så uendelig meget vondt vilde
vært mig en umulighet. Nu i dag da han ikke er
mer kan jeg med så megen større glede tenke
tilbake på årene som gikk.

Roald Amundsen hadde trukket sig tilbake til
sin eiendom i Bundefjorden og her levde han stille
og rolig bare omgitt av dem som var glad i ham, og
som i alle år hadde trodd på ham. Jeg var ofte
der ute i dagevis, og vi snakket da om årene som
var gått. Han sa han betraktet sig som ferdig som
polarforsker nu, han vilde nyte den hvile han så
hårdt trengte, men med råd var han alltid villig til
å hjelpe. Jeg vet at han blandt annet ydet Byrd
megen og verdifull assistanse før han drog
sydover. «Men», sa han, «blir der kalt på mig og bedt
om min bistand, eller føler jeg at jeg kan være til
hjelp så kommer jeg.»

Der blev bruk for ham. «Italia» forliste og
mennesker var i livsfare. Han følte det som sin
soleklare plikt å komme dem til hjelp, og uten nølen
satte han livet inn. En junidag i 1928 fløi han med
flyvebåten «Latham» fra Tromsø, og stevnet mot
nord — for aller siste gang.

Jeg var knyttet til «Latham»-ekspedisjonen, og
begav mig efter Roald Amundsens ordre avsted til
Svalbard medbringende den overveiende del av
utstyret. «Latham» skulde fly op til Kings Bay, og
efterpå komme ned og hente mig i Advent Bay —
men den kom aldri.

Aldri så lenge jeg lever vil jeg glemme den
ventetiden der oppe. Uvisshet, engstelse og tvil, og
til slutt bitter sorg.

Med døden i hjertet deltok jeg i eftersøkningene
først rundt Advent Bay, siden ute i østisen med
«Veslekari».

Jeg kjenner og kjente alle teoriene om
«Latham»s undergang, men jeg mener at det var helt ut
riktig at vi med «Veslekari» blev dirigert ut på
østsiden av Svalbard, intet måtte las uforsøkt når det
gjaldt å redde Roald Amundsen.

Alt var forgjeves, og dypt bedrøvet måtte vi gi
op og vende hjem. To budskap har vi fått, som
begge bare har kunnet bekrefte hvad som er skjedd.
Han har funnet heltedøden der oppe — en død som
var ham fullt verdig. Han gav sitt liv, og han gav
det med glede, det vet jeg. Storsinnet levde han,
og storsinnet var hans siste handling. Nu hviler
han i fred der oppe i isen. Ishavet som han elsket
har tatt ham i sin favn, og hele det store øde vil
til evig tid gi gjenklang når hans navn nevnes.




«VESLEKARI»

Som medlem av hjelpeekspedisjonen med
«Latham» var jeg ankommet til Advent Bay med alt
utstyr. Her skulde jeg efter ordre av Roald
Amundsen vente til jeg blev hentet op til Kings Bay.

Efter hjemkomsten fra «Norge»-ekspedisjonen
hadde jeg gått hjemme og tatt det med ro og hvilt
riktig ut — men det er så rart med det —
rastløsheten sitter i blodet og man begynner så smått å
lengte ut igjen. Med beklagelse hadde jeg sett at
det var gått den italienske ekspedisjon galt og nu
begynte hjelpeekspedisjonene å strømme nordover.
Riktignok hadde italienerne sagt at de selv ønsket
å greie floken der oppe men når ulykken hadde
funnet sted på norsk terretorium, måtte de finne
sig i at regjeringen grep inn. Roald Amundsen
hadde vært tilkalt til mange konferanser i
Forsvarsdepartementet, men de hadde ikke ført til noe
resultat for hans vedkommende.

Han gikk derfor i gang for på egen hånd å få en
hjelpeekspedisjon av gårde, men overalt hvor han
forsøkte på å skaffe sig en brukbar maskin blev
han i siste instans stoppet av sin gamle fiende —
pengene. Han holdt på å måtte gi sig, da hjelpen
plutselig kom, og det helt uventet. Grosserer Fr.
Peterson i Paris, som nok syntes at Roald
Amundsen burde være oppe på Svalbard i denne tid,
hadde satt sig i sving og hadde, takket være sin
innflytelse, fått det franske marinedepartement til
å stille flyvebåten «Latham» med full besetning til
Roald Amundsens disposisjon for undsetning av
«Italia»s mannskap, hvis han vilde motta tilbudet.
Grosserer Peterson dekket alle omkostninger.
Roald Amundsen aksepterte med takk og noen få
dager efterpå finner vi hjelpeekspedisjonens folk i
Bergen. Foruten de franske flyvere og Roald
Amundsen deltok premierløitnant Leif Dietrichson
og jeg i ekspedisjonen. Jeg har kjent løitnant
Dietrichson og jeg vet at bedre og dyktigere flyver
kunde Roald Amundsen vanskelig få med sig. Det
gikk ikke som vi alle håpet — men ned gjennem
tidene vil for bestandig Leif Dietrichsons navn
uløselig være knyttet sammen med Roald
Amundsens når denne ekspedisjon nevnes. Han døde ung
— men han ofret gjerne livet for å komme andre
til hjelp. Vakrere eftermæle kan ingen få.

Vi norske var kommet til Bergen om morgenen
fra Oslo. «Latham» var allerede ankommet
kvelden før. Dagen gikk med til å bringe ombord
forskjellig utstyr og til å gjøre maskinen klar.

Man må jo selv ved et sådant foretagende som
dette ha en mann i land til å greie med, jeg hadde
nær sagt det forretningsmessige, og det er da også
ganske pussig å se hvor meget sådant arbeide der
følger med. Utstyr skal skaffes, telegrammer skal
sendes — det er i det hele et arbeide som ikke kan
betroes til hvem som helst. Denne stilling hadde
løitnant Amundsen, han kjente ekspedisjonens
chef og visste nøiaktig hvorledes han vilde ha det.
Chefen visste også at hans saker hos ham var i de
beste hender.

Om eftermiddagen var allting klart, og vi tok det
aller siste farvel. Løitnant Gustav Amundsen og
jeg fulgte taubåten ut, og det siste vi så av Roald
Amundsen var hans karakteristiske skikkelse
sittende akterut på flyvebåten. Plutselig ser vi at han
reiser sig op og vinker — avstanden var temmelig
stor, flere tusen meter. Vi snudde oss mot
hverandre som på kommando efter å ha besvart
hilsenen sammen med titusen andre: «Så du det. Det
var til oss.» Følelsen var så merkelig intens, og vi
reagerte begge samtidig, det var som om vi
instinktmessig følte at den hilsen den gjaldt bare
oss og ingen annen.

Dagen efter drog jeg med «Ingeren» til Advent
Bay, og efterat jeg hadde fått i land alt utstyr
begynte en ventetid som jeg aldri vil glemme. Tiden
gikk og vi hørte intet om «Latham» og dens
besetning.

I Oslo hadde i mellemtiden begivenhetene
utviklet sig med rivende fart. Eftersom engstelsen og
nervøsiteten steg, steg også trangen til, og
bevisstheten om at nu måtte noe gjøres. Man var ikke
enige om hvor man skulde søke enten vest eller
østenfor «Svalbard». Majoriteten mente at man
burde søke på vestsiden, mens en minoritet holdt
på, at også de østlige farvann burde gjennemsøkes
— ingen mulighet måtte lates uforsøkt. De
offentlige hjelpeekspedisjoner koncentrerte alt sitt
arbeide på vestsiden og nedla et fortjenstfullt
arbeide der, men minoriteten gav sig heldigvis ikke
og arbeidet iherdig videre. Til å begynne med var
det løitnant Gustav Amundsen som var primus
motor her, jeg tror trygt jeg kan si at uten hans
initiativ var aldri «Veslekari-ekspedisjonen»
kommet i stand. Grosserer Peterson i Paris var med i
redningsarbeidet med liv og sjel og hjalp med
mange penger, men uten den støtte avisene gav og
den enestående offervilje almenheten viste var det
nok ikke gått i orden. Pengene strømmet inn på
noen få dager og den første ekspedisjon blev sendt
ut med den uttrykkelige ordre å holde sig på
østsiden av Svalbard. Der blev nedsatt en komité,
«Veslekarikomitéen», som skulde dirigere
ekspedisjonen, den bestod av redaktør Domaas som
formann og redaktør Frøisland, generalkonsul Arth.
H. Mathisen og løitnant Gustav Amundsen som
medlemmer.

Jeg på min side følte trang til å delta i
eftersøkningen. Allerede på turen over fra Norge til
Svalbard hadde vi jo hørt hvad som var passert så jeg
var meget nedfor der jeg gikk uten å kunne foreta
mig noe. Heldigvis kom marinens fartøi «Michael
Sars» innom Advent Bay, og da jeg blev spurt om
jeg vilde gå med den ut en kortere tur som islos,
slo jeg til med det samme.

Fra forsvarsministeren hadde jeg mottatt
følgende telegram: «Forsvarsministeren forespør om
De kjenner noe til Roald Amundsens flyverute og i
tilfelle bes dette meddelt omgående hertil.» Jeg
svarte at Roald Amundsen overfor mig hadde
uttalt at meningen var å fly direkte fra Tromsø til
Kings Bay, men noe mer visste jeg heller ikke. Roald
Amundsen har jo alltid vært en overraskelsens
mann så det kunde jo naturligvis tenkes at han
hadde satt kursen like mot Nobiles leir — men
ingen av oss visste jo noe sikkert.

Jeg var ute med «Michael Sars» i åtte dager, men
måtte vende tilbake til Advent Bay med uforrettet
sak. Jeg skulde vært ute ennu en tur med fartøiet
men efter konferanse med admiral Herr på den
franske krysser «Strassbourg» blev det bestemt at
jeg skulde få bergmesterens skøite for med den å
foreta en avsøkning av kysten fra Bellsund rundt
Sydkapp til Davis Harbour med undersøkelse av de
på denne strekning værende hus og hytter, samt av
drivisen i farvannet rundt omkring.

Dosent Hoel som i grunnen disponerte skøiten
for en opmålingstur, stillet sig øieblikkelig
imøtekommende og overlot mig den, ja ikke nok med
det, jeg fikk til og med lov til å disponere hans
folk. Den 18. juli la vi ut og tilbragte tiden til den
28. med å løse denne opgave, men det var intet
spor å finne efter «Latham». Den 27. møtte vi
«Veslekari» som da lå ute på sin første tur, og jeg
var en tur ombord. Major Gran som ledet denne
tur, spurte mig om jeg vilde overta efter ham, da
han skulde reise hjem. «Veslekari» hadde vært på
grunn og måtte til Tromsø for eftersyn. Jeg var så
nedfor og så så mørkt på situasjonen at jeg ikke
kunde svare med det samme. Lysten var nok der,
men —. Den 30. mottok jeg imidlertid følgende
telegram fra løitnant Amundsen:

«Vil du eventuelt gå ut med «Veslekari» som
leder ekspedisjonen Franz-Josephsland. Kan du
komme Tromsø, eller skal «Veslekari» hente dig
Svalbard. Telegrafer Domaas Sjøfart.»

De andre hadde altså ikke opgitt håpet, men
hang ennu i, så hvorfor skulde så også ikke jeg
være med til siste sekund? Jeg svarte derfor
øieblikkelig løitnant Amundsen:

«Når du vil går jeg med «Veslekari». Telegram
fra admiralen «Strassbourg». «Heimland» tar mig
Tromsø».

Den 5. august kom jeg til Tromsø. «Strassbourg»
og «Veslekari» lå da på havnen.

I konferanse med admiral Herr blev det den
følgende dag bestemt at vi på vårt næste tokt med
«Veslekari» skulde avsøke et område beliggende
mellem to linjer som man tenkte sig trukket fra
Victoriasjøen i S.O.-lig retning — og fra Kap Mohn
på Nordostlandet til Kong Karls land i S. O.-lig
retning.

Den 9. om aftenen kom vi oss av gårde og den
12. passerte vi Hopen på østsiden. Samme dags
aften nådde vi iskanten på 77° N.br. og 26° lgd. O.
Vi arbeidet oss nu frem gjennem isen et stykke,
men måtte snu og ty ut i åpent vann igjen. Flere
fangstskuter praiet vi og spurte efter «Latham»,
men ingen hadde sett noe. Langsomt drev vi til
sine tider viljeløst med isen for atter til andre tider
å kunne få klort oss et stykke frem. Den 30. lå vi
oppe under østkysten av Storøya, som vi inspiserte
meget nøie med kikkert. Vi fikk da se en mast
som var reist inne på øen. Vi gjorde båten klar
under stor spenning. Hadde vi allikevel vært
heldige? Skulde vi være så lykkelige å møte dem vi
lette efter? Allehånde gjetninger blev fremsatt på
veien inn mot land, men dessverre. Det viste sig å
være et depot, samt karter nedlagt av D/S
«Braganza» som var leiet til eftersøkningsarbeide av
italienerne. Det var bestemt for «Italia»s
ballongparti og «Latham»s folk.

Herfra gikk vi over mot Gilles land. Her kom vi
oss ikke i land for isbaksen kom settende mot oss,
så vi forstod at skulde vi ikke løpe den risiko enten
å bli skrudd ned eller fryse inne og bli tvunget til
overvintring, måtte vi se å komme oss vekk og det
litt brennfort. Særlig den siste utsikt var ikke noe
tiltalende med en besetning på 18 mann uten
vinterutstyr og med en minimal kull- og
proviantbeholdning. Vi valgte derfor å trekke oss tilbake
samme vei vi var kommet og søkte mot Kong Karls
land, imidlertid mottok vi den 4. september ordre
fra «Veslekarikomitéen» om å avsøke sydkysten
av Sydostlandet — Edgeøen da fangstfolk hadde
rapportert at de hadde sett røksøiler i land.
Underveis dit møtte vi to fangstskuter og fikk
skipperen ombord til oss, og merkelig nok så var
dette de selvsamme folk som mente at de hadde
observert røken, så her fikk vi da i hvert fall
førstehånds informasjon. De opgav oss nøiaktig stedet
hvor de haddet sett røken, men sa samtidig at de
hadde vært meget langt av.

Den 7. kom vi i tindrende sol op mot Stone
Foreland. Vi kunde se alt ganske tydelig. Langs land
var der landråk som var bred og dyp nok for
fartøiet. Kysten blev befart meget nøie av tre mann
i land, samt av motorbåten langs stranden,
dessuten kunde utkikken fra tønnen se langt inn over
land og isbreen, men der fantes ingen spor av
ildsteder eller folk.

Herfra arbeidet vi oss nedover mot Svalbards
østkyst idet vi hadde tenkt oss en tur op i
Storfjorden, men blev stoppet der av svær is så vi i
stedet forsøkte på å gå mot Sydkapp. Den 11. fikk
vi ordre fra komitéen om å avsøke havet mellem
Hopen og Sydkapp og så senere ned mot Bjørnøya,
og endelig den 13. fikk vi telegram om å avslutte
eftersøkningen og gå til Tromsø, hvortil vi ankom
den 15.

Hele arbeidet hadde vært resultatløst. Under
hele turen — i åpent vann, i isen og langs land, blev
der aldri spart på hverken skute eller folk. Skibet
var ypperlig. Jeg lurte mange ganger på hvordan et
så lite fartøi kunde tåle alle de hårde trykk og
voldsomme støt det blev utsatt for — men holdt
gjorde det, selv om det mangen gang knaket
temmelig stygt.

Var skuten god, så var mannskapet det ikke
mindre. Det var som om hver mann følte det store
ansvar som lå på hans skuldrer. Like fra kaptein
Rekdal og ned til yngste mann ombord. Vi var
sendt ut for innsamlede midler — det var så å si
den norske nasjons private hjelpeekspedisjon efter
Roald Amundsen.

Værforholdene hadde vært ytterst slette den hele
tid. Vi hadde således, fra «Veslekari» kom inn i
isen, til hun forlot Svalbard, bare tre
klarværsdager, og det er ikke meget.

Eftersøkningen bragte ikke det resultat som alle
hadde håpet på, men vi får alle resignere og slå oss
til tåls med, at vi har gjort hvad der stod i vår
makt, like fra den lille pike som tømte sin
sparebøsse i en avisekspedisjon for å være med å bidra
til «Veslekari»-ekspedisjonen, til oss som lå ute i
isen og til dem som ledet det hele i Oslo.




INNHOLD
Forord7
«Fram»9
«Maud»45
«Norge»190
«Veslekari»199



Oscar Wisting
16 ÅR MED
ROALD AMUNDSEN

GYLDENDAL NORSK FORLAG



OSCAR WISTING

16 ÅR MED
ROALD
AMUNDSEN



Minneutgaven
av
ROALD AMUNDSENS
OPDAGELSESREISER
4 bind med skinnrygg og =hjørner
Pris kr. 54.50
MINNEUTGAVEN omfatter 4 bind,
ett for hver av hans fire store
bedrifter: Nordvestpassasjen, Sydpolen,
Nordostpassasjen og Nordpolen.
Hvert av de fire bind er overdådig
rikt illustrert, delvis med nye og
ukjente billeder. Alt ialt bringer
verket henved 200 helsides
illustrasjoner, 8 farvebilag, samt et fyldig
kartmateriale.
Jeg lykønsker forlaget med denne vakre utgave, som er
vår store og merkelige landsmanns minne så fullt verdig,
og håber den må finne en stor utbredelse i vårt folk, og
mane norsk ungdom til dåd, og la den se at det fins andre
og større ting å kjempe for, enn innbyrdes krangel og strid.
Ærbødigst
Fridtjof Nansen
Efter avtale med Deres bokhandler kan De straks få hele
verket utlevert mens beløpet avbetales i månedlige avdrag.
—————————————————GYLDENDAL NORSK FORLAG



P. M. BYE &. CO. A/S


GYLDENDAL
NORSK FORLAG

