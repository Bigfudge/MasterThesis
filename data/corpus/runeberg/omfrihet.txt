JOHN STUART MILL
OM FRIHETEN
John Stuart Mill.
OM FRIHETEN

AV

JOHN STUART MILL

ÖVERSÄTTNING AV HJALMAR ÖHRVALL

ANDRA ÖVERSEDDA UPPLAGAN

Albert Bonniers förlag
Stockholm   ....  1917
STOCKHOLM

ALB. BONNIERS  BOKTRYCKERI  1917

Förord till första upplagan.

Ehuru Mills berömda avhandling »On liberty» redan
en gäng förut blivit överflyttad till vårt modersmål,Om Frihet av John Stuart Mill, översättning av F.
Berndtson, Helsingfors 1865. En av C. S. Warburg författad redogörelse
för Mills arbete förekom i »Svensk Månadsskrift för fri forskning»,
varjämte det utgör föremal för en av Buckles på svenska översatta,
smärre uppsatser. har
undertecknad vågat hålla före, att en ny tolkning av detta
arbete ej vore överflödig. Den gamla, i Helsingfors utgivna
översättningen är i Sverige föga känd och kan dessutom
svårligen anses vara verkställd med all den omsorg, som
ett så upphöjt original synes kräva. Utan att tro sig
hava övervunnit alla de icke obetydliga svårigheter, som
uppresa sig mot ett korrekt och ledigt återgivande av Mills
sammanträngda och något tunga stil, vet likväl översättaren
med sig, att han samvetsgrant bemödat sig att åstadkomma
en någorlunda lättläst och framför allt trogen översättning
av den snillrika undersökning i några av livets viktigaste
frågor, som i detta arbote finnes nedlagd av vårt århundrades
måhända störste tänkare. 
Av de mest kompetenta personer har »Friheten» blivit
förklarad för sin författares mästerstycke, och Mill själv
uttalar i sin autobiografi den förmodan, att den längre än
någon annan av hans skrifter skall bevara hans minne
hos eftervärlden. Att ett arbete av denna beskaffenhet
för det stora flertalet av vår bildade allmänhet fortfarande
är så gott som alldeles okänt har synts undertecknad vara
ett betänkligt missförhållande; och från denna synpunkt
vågar han hoppas, att hans översättning oaktat sina brister
skall lända till verkligt gagn. De som ännu tro, att
upplysning och framåtskridande kunna stå tillsamman med
andligt förmynderskap och tvång, skola här finna de
viktigaste grunder för att frångå denna sin uppfattning;
under det å andra sidan vårt lands många frihetsvänner
kunna hos Mill inhämta, vad de blott alltför ofta visat
sig vara i saknad av: en säker och fullständig insikt
rörande frihetens rätta område och begränsning. Och
över huvud taget tror översättaren, att varje läsare skall
bekräfta den erfarenhet, som han själv gjort, nämligen att
ett omsorgsfullt studium av Mills djupsinniga och likväl
så klara utredning icke blott medför den estetiska njutning,
som varje stort snilleverk erbjuder (framför allt må i detta
avseende påpekas den beundransvärda framställningen av
tanke- och yttrandefriheten i andra kapitlet), utan ock
åstadkommer  en   den  allvarligaste väckelse till eftertanke
och självprövning — en  uppfostrande  verkan sådan, som
endast få böcker förmå skänka.
Uppsala i september 1881.

Översättaren.


Förord till andra upplagan.

Sedan länge har Mills Friheten i svensk översättning
varit utsåld; det har då synts lämpligt att ge ut en ny,
reviderad upplaga av detta klassiska verk, vilket
obestridligen förtjänar vara i sin helhet tillgängligt för den svenska
allmänheten.Andra och tredje kapitlen finnas särskilt utgivna i Verdandis
småskriftserie n:r 15 och 59.

Mer än ett halvt sekel har förflutit, sedan Mills On
liberty utgavs för första gången (1859); och likväl utgör
detta arbete utan tvivel fortfarande den bästa utredning
av frihetens betydelse och rätta begränsning, som existerar,
och de grundsatserr, Mill i detsamma förfäktar, äga alltjämt
sin fulla giltighet. Att samhällenas fortgående utveckling
och organisation medfört ändrade förhållanden, varigenom
dessa grundsatsers tillämpning numera i vissa speciella 
fall rätteligen bör leda till i viss mån andra resultat, än
dem Mill framlägger i femte kapitlet (mera som exempel
för att belysa grundsatserna själva), är ganska rimligt;
och Mill själv skulle säkerligen, om han nu levde, vara
den förste att erkänna detta. Men i de flesta fall torde
även de av Mill anförda tillämpningarna ännu vara fullt
befogade.

Uppsala i januari 1917.

Översättaren.

—


OM FRIHETEN

FÖRSTA KAPITLET.
Inledning.

Föremålet för denna undersökning är icke den så
kallade »viljans frihet», vilken på ett så olyckligt sätt
blivit ställd såsom motsats till vad man med en lika
oriktig benämning kallat filosofisk nödvändighet, utan den
borgerliga eller sociala friheten: beskaffenheten av och
gränserna för det välde, som samhället rätteligen må
utöva över individen. Detta är en fråga, som man sällan
framställer och knappast någonsin i dess allmänna grunddrag 
avhandlar, men som dock, utan att man märker det,
är närvarande uti och har stort inflytande på tidens
praktiska meningsstrider och som säkerligen inom kort skall
visa sig bliva framtidens livsfråga. Långt ifrån att vara
ny har hon tvärtom i visa mening från äldsta tider
söndrat människosläktet; men i det kulturskede, vari de
mera civiliserade folken nu inträtt, framstår hon under
andra förhållanden och fordrar en särskild och grundligare
behandling.

Striden mellan frihet och makt är det mest 
förhärskande draget i de delar av historien, med vilka vi
tidigast blivit förtrogna, isynnerhet Greklands, Roms och
Englands. Men i forntiden fördes den mellan en eller
flere individer eller en klass å ena sidan och de styrande
å den andra. Begreppet frihet var då i allmänhet
liktydigt med skydd emot tyranniska styresmän. Dessa
ansågos (utom i några av Greklands stater) nödvändigt stå
i ett fientligt förhållande till det folk, de skulle styra.
Regeringen bestod antingen av en envåldshärskare eller
en hel stam eller kast, som erhållit sin makt genom arv
eller erövring, i alla händelser utan hänsyn till folkets
samtycke, och vars övervälde man ej vågade, kanske ej
ens ville trotsa, vilka åtgärder man än måste vidtaga mot
dess övergrepp. Dess makt betraktades som nödvändig,
men också som i hög grad farlig; som ett vapen, vilket
den lika väl kunde använda mot sina undersåtar som
mot yttre fiender. På det att samhällets svagare
medlemmar icke måtte bli ett rov för otaliga gamar, måste
de hålla sig till en av dem, starkare än de andra, som
hade till uppgift alt hålla dessa på avstånd; men emedan
gamarnas konung kunde vara lika begiven på att plundra
hjorden som de andra gamarna, var det icke mindre
nödvändigt att ständigt hålla sig beredda till självförsvar
mot hans näbb och klor. Medborgarnas mål var därför
att sätta gränser för den makt, som de maktägande
skulle tillåtas utöva över folket; och denna begränsning
var vad de menade med frihet. På två sätt försökte
man uppnå detta mål. För det första sökte man få
sig tillförsäkrade vissa förmåner, så kallade politiska
fri-och rättigheter, vilkas kränkande av den styrande man
ansåg som ett pliktbrott, vilket gjorde såväl direkt
motstånd som allmänt uppror berättigat. En annan och i
allmänhet senare utväg var införandet av konstitutionella
garantier, varigenom folkets samtycke eller samtycket av en
myndighet, som ansågs representera dess intressen, gjordes
till ett nödvändigt villkor för några av regeringens viktigare
funktioner. Vad angår inskränkningarna av det förra
slaget, så tvangs i de flesta europeiska länder småningom
de styrande till en viss grad att underkasta sig dem. Så
var icke förhållandet med inskränkningarna av det andra
slaget; och att ernå dessa eller, om de redan i någon
mån blivit vunna, utvidga dem, blev nu alla frihetsvänners
förnämsta strävan. Och så länge man var tillfreds med
att bekämpa en fiende med en annan och att låta sig
styras av en härskare på det villkor, att man mer eller
mindre finge sig tillförsäkrad vissheten om att vara
skyddad mot hans tyranni, sträckte man icke sina anspråk
längre.

Men det kom en tid i den mänskliga utvecklingens
historia, då man upphörde att betrakta som en
naturnödvändighet, att de styrande skulle utgöra en självständig
makt, vars intressen voro motsatta de styrdas. Det syntes
dessa senare mycket bättre, att statens olika funktionärer
skulle vara deras tjänare eller ombud, som de efter behag
kunde till- och avsätta. Endast på detta sätt, tycktes det
dem, kunde de vara fullt säkra på, att regeringens makt
ej skulle missbrukas till deras nackdel. Så småningom
blev uppfyllandet av dessa anspråk på styresmän, som
man själv kunde av- och tillsätta, det viktigaste föremålet
för det folkliga partiets bemödanden, varhelst ett sådant
parti förefanns; och genom dessa bemödanden åsidosattes
i anmärkningsvärd grad de föregående ansträngningarna
att begränsa de styrandes makt. Under fortgången av
denna strid för åstadkommandet av, att styrelsen skulle
utgå ur folkets fria, på bestämd tid återkommande val,
började nämligen några anse, att man fästat alltför stor
vikt vid begränsandet av styrelsens makt. Ett sådant
begränsande kunde synas vara av vikt gentemot styrelser,
vilkas intressen i allmänhet voro motsatta folkets. Det
som nu erfordrades vore, att styresmännen skulle bliva
till ett med folket; att deras intresse och vilja skulle
sammanfalla med folkets intresse och vilja. Nationen
behövde ju icke skyddas mot sin egen vilja. Det funnes
ingen fara för att den skulle förtrycka sig själv. Om de
styrande bleve verkligt ansvariga inför och lätt avsättliga
av folket, kunde ju detta våga anförtro dem en makt,
för vars rätta utövande folket självt kunde meddela
föreskrifter. Deras makt var blott folkets egen,
koncentrerad och i en form, lämplig för utövning. Detta sätt att
tänka, eller kanske rättare att känna, var för en
mansålder sedan vanligt bland Europas liberala, och på
kontinenten tyckes det ännu vara förhärskande bland dem. De,
som medgiva, att en regerings rättigheter i något avseende
böra begränsas (om man nämligen undantar sådana 
regeringar, som de anse icke böra finnas till), framstå
såsom lysande undantag bland kontinentens politiska
tänkare. Ett liknande åskådningssätt skulle kanske nu vara
rådande även i vårt land, om de förhållanden förblivit
oförändrade, som för en tid gynnade detsamma.

Men i politiska och filosofiska system såväl som hos
den enskilda människan avslöjar framgången fel och
ofullkomligheter, vilka i motsatt fall skulle hava undgått
uppmärksamheten. Den satsen, att folket icke behöver sätta
någon gräns för den makt, som det utövar över sig
självt, kunde synas självklar och obestridlig, så länge man
endast drömde om folkstyrelse eller läste om, hur den
existerat under en avlägsen forntid. Ej heller blev denna
sats nödvändigtvis rubbad genom sådana övergående
förvillelser, som t. ex. förekommo under franska
revolutionen, bland vilka de svåraste voro ett verk av ett fåtal
usurpatorer, och vilka i alla händelser icke kunde räknas
såsom en fortgående verkan av en demokratisk
samhällsordning, utan snarare såsom ett plötsligt och våldsamt
utbrott emot monarkisk och aristokratisk despotism. Med
tiden kom emellertid en stor del av jordytan att
innehavas av en demokratisk republik, som gjorde sig gällande
såsom en av de mäktigaste bland nationerna; och systemet
med vald och ansvarig styrelse blev föremål för sådana
iakttagelser och anmärkningar, som åtfölja ett stort,
existerande sakförhållande. Nu märkte man, att sådana
fraser som »självstyrelse» och »folkets makt över sig
självt» icke uttrycka sanna förhållandet. Det »folk», som

utövar makten, är icke alltid samma »folk» som det,
över vilket den utövas; och vad man kallar
»självstyrelse», innebär icke, att var och en styr sig själv, utan
att han styres av alla de övriga. Folkets vilja betyder
dessutom i verkligheten det talrikaste eller verksammaste
partiets vilja, majoritetens, eller deras, som lyckas bli
erkända som majoritet; följaktligen kan folket önska
undertrycka en del av sina medlemmar, och garantier
äro lika mycket av nöden mot detta som mot varje
annat maktmissbruk. Begränsningen av styrelsens makt
över individen förlorar således ingenting av sin vikt
därför, att innehavarna av makten äro lagligen ansvariga
inför samhället, d. v. s. inför det starkaste partiet
däruti. Detta åskådningssätt, vilket lika mycket tilltalade
tänkarnas förstånd som böjelserna hos de inflytelserika
klasser i de europeiska samhällena, mot vilkas verkliga
eller inbillade intressen demokratien är fientlig, hade
ingen svårighet att skaffa sig insteg; och i politiska
skrifter räknas numera »majoritetens tyranni» allmänt bland
de missförhållanden, mot vilka samhället bör vara på sin
vakt.

Majoritetens tyranni, liksom varje annat sådant, blev
i början och är ännu av den stora allmänheten fruktat,
isynnerhet för så vitt det utövas genom de offentliga
myndigheternas åtgärder. Men tänkande personer funno,
att när samhället självt är tyrannen (d. v. s. samhället i
sin helhet gent emot de olika individer, av vilka det är
sammansatt), äro dess medel att utöva tyranni ej inskränkta

till de handlingar, som det utför genom sina myndigheter.
Samhället kan och vill bringa sina befallningar till
verkställighet: och om det utfärdar dåliga föreskrifter i stället
för goda eller över huvud ger några föreskrifter alls för
sådana fall, uti vilka det ej borde blanda sig, utövar det
ett socialt tyranni, fruktansvärdare än många slag av
politiskt förtryck. Ty, ehuru detta tyranni i allmänhet ej
betjänar sig av så stränga straff som dessa, är det vida
svårare att undandraga sig, intränger mycket djupare i det
dagliga livet, och håller människoanden själv i slaveri.
Det är därför ej nog med skydd emot styrelsens tyranni:
vi behöva skydd även mot det tyranni, som den härskande
opinionen utövar, mot samhällets benägenhet att genom
andra än i lagen bestämda straff påtvinga annorlunda
tänkande dess egna åsikter och bruk såsom levnadsregler;
att motverka utvecklingen och om möjligt hindra
uppkomsten av varje egendomlighet, som ej är i
överensstämmelse med dess smak, och att tvinga alla karaktärer
att bilda sig efter det mönster, som det självt uppställt.
Det bör finnas en gräns för allmänna opinionens rätt att
blanda sig uti individens handlingar: att finna denna gräns
och skydda den mot intrång är lika nödvändigt för ett
gott samhällsskick som skydd mot politiskt övervåld.

Ehuru det icke är sannolikt, att denna sats skall
komma att i principen bestridas, är dock den praktiska
frågan, var man skall sätta den angivna gränsen — hur
man rätteligen skall ordna förhållandet mellan individens
självständighet och samhällets fordringar — ett område, på
vilket ännu nästan allting återstår att göra. Tillvaron skulle
icke vara av värde för någon människa, om alla andra
människors handlingsfrihet vore fullkomligt obegränsad.
Några regler för vårt uppförande måste därför uppställas,
i första rummet genom lag, men i många fall, vilka icke
äro lämpliga för lagbestämmelser, genom allmänna
meningen. Vilka dessa regler böra vara, är den viktigaste
frågan i mänskliga angelägenheter; men, om man
undantager några av de allra enklaste fallen, hör denna fråga
till dem, med vilkas lösning man har haft den minsta
framgången. Det har icke funnits två tidevarv och
knappast två länder, som besvarat den på samma sätt,
och det ena tidevarvets eller landets uppfattning därav
väcker förundran hos det andra. Och likväl hava
människorna i alla länder och tider lika litet misstänkt, att
någon svårighet vore förbunden med denna frågas lösning,
som om den rört ett ämne, varom människosläktet alltid
varit ense. De regler, som kommit att bibehålla sig hos
dem, hava synts dem självklara och självberättigade.
Denna alltför allmänna villfarelse är ett exempel på det
magiska inflytandet av vanan, vilken icke blott är, såsom
ordspråket säger, »den andra naturen», utan beständigt
blir tagen för att vara den första. Genom vanans makt
hindras uppkomsten av alla betänkligheter med avseende
på de levnadsregler, som människorna pålägga varandra,
och detta desto fullkomligare, ju mera ämnet hör till
dem, angående vilka man i allmänhet ej anser nödvändigt
att uppställa några skäl varken för andra eller för sig
själv. Människor äro vana att tro, och hava genom
några, som vilja gälla för filosofer, blivit befästade i den
tron, att deras känslor rörande ämnen av detta slag äro
bättre än förnuftsskäl och göra sådana onödiga. Den
grundsats, som i praktiken leder dem till deras åsikt om,
huru människornas handlingssätt bör regleras, är den i
varje människas själ inrotade föreställningen, att alla
andra borde vara skyldiga att handla så, som hon själv
eller de med henne liktänkande anse lämpligast. Ingen
enda gör klart för sig, att den ståndpunkt, från vilken
han dömer, endast är hans eget tycke. Men en åsikt
rörande andras uppförande, som ej är understödd av skäl,
kan endast räknas för en enskild persons smak; och om
skäl framställas, som blott bestå i ett hänvisande till en
liknande smak hos andra personer, så blir den ändå ej
annat än flera personers smak i stället för en endas. För
en vanlig människa är likväl hennes tycke, sålunda
understött, icke blott ett fullt tillfredsställande bevis, utan
vanligen det enda hon har att ge för sina åsikter angående
moral, anständighet och belevenhet, försåvitt de ej
uttryckligen stå skrivna i hennes religiösa trosbekännelse —
och tillika hennes förnämsta ledtråd även i uttydningen
av denna. Människornas åsikter om vad som är
berömvärt eller tadelvärt äro följaktligen påverkade av alla de
mångfaldiga orsaker, som hava inflytande på deras
önskningar angående andras uppförande, orsaker, som äro lika
talrika som de, vilka bestämma deras önskningar i varje
annat fall; någon gång förnuftet — en annan gång 
fördomar eller vidskepelse; än samhällsvänliga, än
samhällsfientliga känslor, missundsamhet, avundsjuka, övermod
eller inbilskhet, men för det allra mesta begär efter eller
omsorg om egen fördel — berättigad eller oberättigad
egennytta. Varhelst en härskande klass finnes, härröra
befolkningens sedliga begrepp till en del från den
klassens intressen och dess känsla av sin överlägsenhet. Det
moraliska förhållandet mellan spartaner och heloter,
plantageägare och negrer, furstar och undersåtar, adel och
ofrälse, män och kvinnor har till största delen skapats
av dessa klassintressen och känslor: och det
åskådningssätt, som sålunda uppkommit, återverkar i sin tur på
den härskande klassens medlemmar och deras moraliska
känslor med avseende på sitt inbördes förhållande. Där
å andra sidan en förut härskande klass har förlorat sitt
inflytande, eller där detta ogärna fördrages, får det rådande
moraliska föreställningssättet ofta karaktären av ett otåligt
missnöje med all överhöghet. En annan viktig grund för
bestämmandet av levnadsreglerna (både för det man bör
göra och för det man icke bör göra), och som vunnit
helgd genom lag eller allmänna opinionen, har varit
människornas slaviska undergivenhet för de åsikter, som de
ansett hysas av sina tillfälliga härskare eller sina gudar.
Ehuru till sitt väsen självisk, är denna undergivenhet ej
att anse som skrymteri: den framkallar fullt uppriktiga
känslor av avsky, den har kommit människor att bränna
trollkarlar och häxor. Bredvid så många lägre inflytelser
har naturligtvis samhällets allmänna och ögonskenliga
intressen haft en andel (och det en ganska stor) vid
bestämmandet av det moraliska åskådningssättet, likväl
mindre på grund av förnuftsskäl eller för sin egen skull
än såsom en följd av de sympatier och antipatier, vilka
uppstått ur dessa intressen; och sympatier och antipatier,
som hava litet eller intet att göra med samhällets intressen,
hava med lika så stor kraft gjort sig gällande vid
bestämmandet av de moraliska begreppen.

Det är således huvudsakligen de i samhället eller hos
någon mäktigare del därav härskande tyckena, som i
praktiskt avseende bestämt de regler, vilka fastställts till
allmän efterföljd under äventyr av lagens eller allmänna
meningens straff. Och de, som varit före sin tid i tankar
och känslor, hava i allmänhet lämnat detta sakförhållande
i principen oantastat, ehuru de nog kunnat råka i strid
därmed i några av dess enskildheter. De hava mera
sysselsatt sig med att avgöra, vad samhället bör gilla
eller ogilla, än med att besvara frågan, huruvida dess
gillande eller ogillande bör gälla som lag för individen.
De hava föredragit att söka förändra människornas
uppfattning rörande de särskilda frågor, i vilka de själva
varit kätterska, framför att göra gemensam sak med kättare
i allmänhet till försvar för friheten. Det enda fall, där
man mera allmänt intagit en högre ståndpunkt och sökt
bibehålla den med ihärdighet, är på den religiösa trons
område; ett i många hänseenden lärorikt förhållande, icke
minst såsom utgörande ett slående bevis för hur föga
ofelbar den så kallade »sedliga känslan» är; ty vad är väl
odium theologicum »Teologiskt  hat», teologernas hat till annorlunda tänkande.
Övers. hos en bigott men likväl uppriktig
person annat än en »sedlig känsla»? De, som först avkastade
den kyrkas ok, vilken kallade sig själv för den allmänna
(katolska), voro i allmänhet lika litet böjda för
fördragsamhet i religiösa frågor som denna kyrka själv. Men när
stridens hetta var över, utan att något parti vunnit
fullständig seger, och varje kyrka eller sekt måste nöja sig
med att bibehålla det område, som den redan innehade,
så voro minoriteterna, som nru insågo, att de icke hade
några utsikter att bli majoriteter, underkastade
nödvändigheten att hos dem, som de icke kunde omvända, åt sig
söka utverka rättigheten att hylla en avvikande lära. Det
är således nästan uteslutande på detta stridsfält, som
individens rättigheter gentemot samhället hava blivit
förfäktade med stöd av allmängiltiga grundsatser, och
samhällets fordran att få utöva myndighet över olika tänkande
öppet bestridd. De stora skriftställare, vilka världen har
att tacka för den religionsfrihet, som finnes, hava till
största delen försvarat samvetsfrihet såsom en obestridlig
rättighet och absolut förnekat, att en mänsklig varelse är
ansvarig inför andra för sin religiösa övertygelse. Så
naturlig är likväl ofördragsamhet för människorna, när det
gäller saker, om vilka de verkligen bekymra sig, att religiös
frihet knappast blivit förverkligad på något annat ställe än
där, varest religiös likgiltighet, som icke tycker om att
störas i sin ro genom teologiska trätor, lagt sitt ord i  
vågskålen. Nästan alla religiösa personer, även i de mest
frisinnade länder, erkänna fördragsamhetens plikt — med
tysta förbehåll. En vill tillåta avvikelser i vad som rör
kyrkans styrelse men icke i trosläran; en annan vill öva
tolerans mot vem som helst utom mot katoliker och
unitarier; en tredje mot var och en, som tror på den
uppenbarade religionen; ett fåtal utsträcker sitt förbarmande
något längre, men fordrar dock tro på Gud och på ett liv
efter detta. Varhelst flertalets tro ännu är oskrymtad och
levande, skall man finna, att det avstått endast obetydligt
av sin fordran på lydnad.

I följd av vissa egendomligheter i vår politiska historia
är i England lagens ok lättare än i något annat land i
Europa, ehuru måhända opinionens är tyngre. Man är
i anmärkningsvärd grad ömtålig för den lagstiftande eller
verkställande maktens inblandning uti individens
angelägenheter; icke så mycket på grund av någon tillbörlig
hänsyn till individens oberoende som till följd av den ännu
rådande vanan att betrakta styrelsens intressen såsom
motsatta allmänhetens. Majoriteten har ännu icke lärt att
i styrelsens makt se sin egen, i dess åsikter sina egna
åsikter. När den lärt sig detta, skall sannolikt individens
frihet bliva utsatt för intrång från styrelsens sida i lika
hög grad, som den nu är det från allmänna opinionens.
Men ännu finnas starka känslor, som skulle uppresa sig
mot varje försök från lagens sida att utöva kontroll över
individerna i frågor, uti vilka de hittills icke varit vana
därvid; och detta, med mycket liten hänsyn till, huruvida
frågan faller inom det tillbörliga området för laglig kontroll
eller icke; så att dessa känslor, som i det hela äro i hög
grad välgörande, i de fall, då de komma till utbrott, kanske
lika ofta äro oberättigade som berättigade. Det finnes i
själva verket ingen erkänd grundsats, enligt vilken området
för regeringens myndighet är utstakat. Folk dömer i enlighet
med sina personliga tycken. Några skulle gärna vilja förmå
regeringen att åta sig utförandet, närhelst de se, att
något gott kan uträttas eller något missförhållande kan
avhjälpas; under det andra föredraga att uthärda nästan
vilket socialt ont som helst, framför att antalet av de
mänskliga angelägenheter ökas, som äro underkastade
myndigheternas kontroll. Man ställer sig i varje särskilt
fall på den ena eller andra sidan i överensstämmelse med
beskaffenheten av sina åsikter i allmänhet eller av det
personliga intresse, som man har uti den sak, som det
blivit föreslaget, att styrelsen skall utföra; allt efter som
man tror, att styrelsen skall handla på det sätt, man själv
anser bäst, eller icke, men mycket sällan på grund av
någon stadgad åsikt om, av vilken beskaffenhet de
handlingar böra vara, som det med rätta tillkommer regeringen
att utföra. Och det synes mig, som om man i följd av
denna brist på en bestämd regel eller grundsats lika ofta
hade orätt på den ena sidan som på den andra; att man lika
ofta med orätt yrkar på regeringens ingripande som man
med orätt fördömer detsamma.

Syftet med denna avhandling är att uppställa en mycket
enkel grundsats, ägnad att bestämma gränserna för 
samhällets rättighet att utöva tvång och kontroll över individen,
vare sig att de medel, det därvid använder, bestå uti det
fysiska tvånget av lagbestämda straff eller uti det moraliska
trycket av den allmänna opinionen. Denna grundsats är,
att det enda ändamål, som berättigar människor att (såsom
individer eller korporationer) inblanda sig uti den enskildes
fria handlingar, är självförsvar. Det enda fall, då med
rätta myndighet kan utövas mot en medlem av ett
civiliserat samhälle mot hans vilja, är, då man avser att
förebygga oförrätt mot andra. Omtanken om hans eget bästa,
vare sig i fysiskt eller moraliskt avseende, är icke
tillräckligt bjudande. Han kan icke med rätta tvingas att
göra eller underlåta någonting på den grund, att detta
skulle vara bättre för honom, att det skulle göra honom
lyckligare, att det efter andras mening skulle vara klokt,
eller till och med rätt; sådant må vara goda skäl till att
göra honom föreställningar, att söka övertyga honom, att
övertala eller bedja honom, men icke till att tvinga honom
eller att göra honom något ont, om han handlar på annat
sätt. För att sådant skall vara berättigat, måste den
handling, varifrån man vill avhålla honom, vara sådan, att
den medför skada för någon annan. Endast för de
handlingar som röra andra är han skyldig samhället
räkenskap. I fråga om sådana, som endast röra honom själv,
bör hans oberoende med rätta vara absolut. Över sig
själv, sin egen kropp och själ, är individen oinskränkt
härskare.

Det torde knappt behöva anmärkas, att denna sats
endast kan tillämpas på mänskliga individer, som äro vid
mogen ålder och vid sina sinnens fulla bruk. Vi tala icke
om barn eller unga personer, vilka ännu ej uppnått den
ålder, som lagen må bestämma såsom mogenhetsåldern
för män och kvinnor. De, som befinna sig i det
tillstånd, att andra måste taga vård om dem, måste skyddas
emot sina egna handlingar lika väl som emot yttre
oförrätter. På samma grund måste vi utelämna ur räkningen
sådana outvecklade samhällen, där hela folket måste
betraktas såsom omyndigt. De svårigheter, som möta första
utvecklingen av ett framåtskridande på egen hand, äro så
stora, att det sällan är något val med avseende på medlen
att övervinna dem; och en härskare, som är genomträngd
av begär att förbättra sitt folk, är berättigad att använda
de medel, som leda till ett resultat, vilket kanske på
annat sätt vore omöjligt att uppnå. Despotism är ett
berättigat styrelsesätt, då det gäller barbarer, förutsatt att
ändamålet är deras förbättring, och att de använda medlen
leda till detta ändamål. Frihet är ett begrepp, som icke
har någon tillämpning på den ståndpunkt, där människorna
ännu icke äro mäktiga utveckling genom fritt och opartiskt
meningsutbyte. Till dess finnes intet bättre för dem än
blind lydnad för en Stora Mogul eller en Karl den Store,
om de äro nog lyckliga att finna en sådan. Men så snart
människorna hava kommit så långt, att de kunna förbättras
genom övertygande eller övertalning (en ståndpunkt, som
för länge sedan är uppnådd av alla de folk, med vilka
vi här behöva befatta oss), kan tvång, vare sig direkt eller
såsom straff för ohörsamhet, icke längre med rätta användas
såsom ett medel till deras eget bästa och är endast berättigat,
då det avser att skydda andra.

Jag bör kanske säga, att jag bortser från varje skäl,
som kunde tala för min åsikt, men som är hämtat från
idén om det abstrakt rätta såsom någonting oberoende av
nyttan. Jag sätter nyttan såsom högsta princip i alla etiska
frågor: men det måste vara nyttan i dess vidsträcktaste
bemärkelse, grundad på människans varaktiga intressen
såsom en i utveckling stadd varelse.Jfr St. Mill: Utilitarism, moralen grundad på lyckan och
nyttan som högsta princip.  Övers. av Hj. Öhrvall. Jag påstår, att dessa
intressen ej medgiva undertryckandet av individens frihet
genom något yttre medel, annat än i sådana fall, där
hans handlingar beröra andra personers intressen. Om
någon begår en handling, som kan skada andra, så är
detta uppenbarligen ett skäl att straffa honom genom lag,
eller, där lagliga straff ej lämpligen kunna användas, genom
allmänt ogillande. Det gives också en mängd handlingar
till andras bästa, vilka han rättvisligen kan tvingas att
utföra; till exempel att vittna inför domstol, att deltaga i
landets försvar eller i något annat gemensamt arbete, som
är nödvändigt för det samhälles bästa, vars beskydd han
åtnjuter; vidare att utföra vissa handlingar till enskildas
nytta, såsom att rädda en medmänniskas liv eller att
beskydda en till självförsvar oförmögen från misshandel;
allt handlingar, som det är en människas oavvisliga plikt
att utföra och för vilkas underlåtande hon därför av 
samhället kan ställas till ansvar. En person kan skada andra
ej blott genom sina handlingar utan även genom sin
overksamhet och i båda fallen är han skyldig dem
räkenskap. Det är sant, att det senare fallet fordrar en mycket
försiktigare behandling än det förra. Att ställa personen
i fråga till ansvar för den skada, han tillfogat andra, är
regeln; att göra honom ansvarig därför, att han ej
förhindrat ett ont, är, jämförelsevis talat, undantaget. Dock
finnes det många tillräckligt tydliga och viktiga fall, som
berättiga detta undantag. I alla sina yttre förhållanden är
individen ansvarig inför de personer, vilkas intressen stå
på spel, och, om så fordras, inför samhället såsom
deras beskyddare. Det finnes ofta starka skäl att ej ålägga
honom ett sådant ansvar, skäl som måste hava sin grund
i sakens egen beskaffenhet: antingen att det är sannolikt,
att individen i det i fråga varande fallet skall handla
bättre, om han lämnas åt sig själv, än om man söker
underkasta honom något slags yttre kontroll; eller att
försöket att utöva kontroll över honom skulle
åstadkomma något annat ont, större än det man vill förhindra.
När sådana skäl förbjuda ansvars åläggande, borde den
skyldiges eget samvete sätta sig på det tomma
domaresätet för att skydda deras intressen, som ej hava något
yttre skydd; och han borde döma sig själv så mycket
strängare, som han i detta fall ej kunnat ställas till ansvar
inför sina medmänniskor.

Men det finnes ett område, inom vilket samhället
såsom skilt från individen endast har ett indirekt om ens
något intresse, nämligen den del av en persons liv och
uppförande, som endast rör honom själv, eller, om den
rör andra, endast gör detta genom deras eget frivilliga och
öppna samtycke och delaktighet. När jag säger, att den
endast rör honom själv, menar jag direkt och i första
rummet; ty det, som rör honom, kan röra andra genom
honom; och de berättigade invändningar, som kunna göras
med avseende härpå, skola närmare behandlas i det
följande. Rätta området för den mänskliga friheten är således
följande: Den omfattar först och främst medvetandets
inre värld, krävande samvetsfrihet i den mest vidsträckta
mening; frihet i tankar och känslor; fullkomlig frihet i
åsikter och meningar angående alla ämnen, praktiska eller
spekulativa, vetenskapliga, moraliska eller teologiska. Frihet
att yttra och offentliggöra sina åsikter borde, kunde man
tycka, hänföras till en annan princip, såsom hörande till
den del av en individs handlingar, som rör andra; men
emedan den är av nästan lika stor vikt som själva
tankefriheten och till största delen vilar på samma grund som
denna, är den i praktiken oskiljaktig därifrån. För det
andra fordrar denna grundsats frihet i böjelser och
strävanden, frihet att inrätta sitt liv i överensstämmelse med
sin karaktär; att följa sin egen smak, då man själv svarar
för följderna, utan något hinder från ens medmänniskors
sida, så länge man ej skadar dem, även om de skulle
anse ens uppförande dåraktigt, förvänt eller oriktigt. För
det tredje följer av denna individens frihet, och inom
samma gränser: frihet till gemensamma förbindelser mellan
flere individer, d. v. s. frihet att sammansluta sig för
gemensamma ändamål, vilka ej medföra någon skada för
andra; förutsatt att de personer, som ingå i föreningen,
äro vid mogen ålder och ej tvungna eller bedragna.

Intet samhälle är fritt, hurudan dess styrelseform än
må vara, där ej i det stora hela dessa rättigheter hållas i
helgd; och intet samhälle är fullkomligt fritt, där de ej
fullständigt och obetingat tillämpas. Den enda frihet, som
förtjänar detta namn, är den att få eftersträva sitt eget
bästa på sitt eget sätt, så länge man ej berövar andra
deras, eller hindrar deras bemödanden att uppnå detsamma.
Var och en är själv sin bästa förmyndare, så väl i
kroppsligt som i andligt och intellektuellt avseende. Människorna
skola vinna mera genom att tillåta varandra att leva så,
som det synes var och en bäst, än genom att tvinga envar
att följa de övrigas smak.

Ehuru denna grundsats är allt annat än ny och kanske
t. o. m. för somliga synes vara en allmänt erkänd sanning,
så finnes det ingen, som så direkt står i strid med
riktningen av det härskande föreställningssättet och vanan.
Samhället har (efter sina insikter) gjort fullkomligt lika
stora ansträngningar för att förmå sina medlemmar att
rätta sig efter dess begrepp om enskild dygd, som att
i fråga om social förträfflighet påtvinga dem sina meningar.
Forntidens republiker ansågo sig berättigade att fastställa,
och de gamla filosoferna tillstyrkte, att den enskildes liv
helt och hållet skulle ordnas genom statens myndighet, på
den grund, att staten hade ett djupt intresse uti varje
dess medborgares kroppsliga och andliga utbildning; ett
åskådningssätt, som må hava varit berättigat i små stater,
omgivna av mäktiga fiender och i ständig fara att omstörtas
genom anfall utifrån eller inre oroligheter, och för vilka
till och med en kort period av slappad energi och
självbehärskning innebar en så stor fara, att de icke förmådde
invänta frihetens stadigvarande, välgörande verkningar. I
nyare tider har staternas större omfång och framför allt
skiljandet av den andliga myndigheten från den världsliga
— varigenom ledningen av människornas samveten blivit
lagd i andra händer än dem, som ordna deras världsliga
angelägenheter — förebyggt en så vidsträckt inblandning
av lagen uti det enskilda livets detaljer. Men den
allmänna opinionens gissel har svängts långt kraftigare mot
avvikelser från den härskande meningen i saker, som
endast röra individen, än någonsin mot dylika avvikelser
i vad som rört det allmänna; i det att religionen, vilken
är det mäktigaste av de element, som ingå i den moraliska
känslan, nästan alltid har behärskats antingen av
ärelystnaden hos en hierarki, som sökt att på alla områden
tillvälla sig kontroll över den enskildes handlingssätt, eller
ock av puritanismens ande. Och några av de moderna
reformatorer, som ställt sig i skarpaste opposition emot
förflutna tiders religiösa föreställningssätt, hava ingalunda
stått tillbaka för vare sig kyrkor eller sekter uti att
försvara det rättmätiga i andligt förmynderskap: isynnerhet
söker Comte uti sitt sociala system, sådant det framställes i
hans Système de politique positive, att upprätta en samhällets 
despotism över individen, vilken, om ock utövad snarare
genom moraliska än genom juridiska medel, betydligt
överträffar allt, som ingick i de samhällsideal, vilka uppställdes
av de strängaste tuktomästarna bland de gamla filosoferna.

Men även om man bortser ifrån enskilda tänkares
meningar, finnes det överallt i världen en tilltagande
böjelse att otillbörligt utsträcka samhällets välde över
individen både genom den allmänna opinionens och
lagstiftningens makt; och enär nu alla förändringar, som ske
i världen, i själva verket gå ut på att öka samhällets makt
och minska individens, så hör detta inkräktande icke till
de missförhållanden, som så småningom försvinna av sig
själva, utan det strävar tvärtom att tillväxa i allt
fruktansvärdare grad. Människornas benägenhet, de må nu vara
härskare eller medborgare, att uppställa sina meningar och
böjelser såsom regler för andras uppförande, understödes
så energiskt av några bland de bästa och av några bland
de sämsta av de känslor, som äro egendomliga för
människonaturen, att den knappast inskränkes av någonting
annat än brist på makt; och enär makten icke är stadd
i avtagande utan i tillväxande, måste vi såsom förhållandena
nu äro, såvida ej en stark damm av moralisk övertygelse
kan sättas emot detta onda, vänta oss att få se det ökas.

Det torde vara lämpligt för bevisningen alt vi, i stället
för att med ens gripa oss an med den allmänna sats vi
framställt till en början, inskränka oss till en särskild
användning därav, vari den uppställda grundsatsen om
också icke fullkomligt dock till en viss grad erkännes av
den rådande meningen. Jag menar tankefriheten; från
vilken den därmed besläktade friheten att i tal och skrift
uttrycka sina tankar är oskiljaktig. Ehuru dessa friheter
till betydlig utsträckning ingå uti alla de länders
samhällsmoral, vilka göra anspråk på att äga religiös fördragsamhet
och fria institutioner, så äro till äventyrs de teoretiska och
praktiska grunder, varpå de vila, icke så tydliga för det
allmänna medvetandet, icke så fullkomligt erkända ens av
många bland dem, vilka leda den allmänna meningen, som
man skulle kunna vänta. Dessa grunder hava, om de rätt
uppfattas, en mycket vidsträcktare tillämpning än på endast
en del av ämnet; och en utförlig undersökning av denna
del av frågan skall befinnas utgöra den bästa inledningen
till de återstående. De, för vilka ingenting av vad jag har
att säga kommer att erbjuda något nytt, skola, såsom jag
hoppas, förlåta mig, att jag uti ett ämne, vilket sedan tre
århundraden blivit så ofta avhandlat, vågar framlägga ännu
en undersökning.

*


ANDRA KAPITLET.

Om tanke- och yttrandefrihet.

Den tiden är, kan man väl hoppas, numera förbi,
då det var nödvändigt att försvara tryckfriheten såsom ett
skyddsmedel mot en usel och tyrannisk regering. Intet
bevis torde längre behöva uppställas mot det oriktiga uti,
att en lagstiftande eller verkställande myndighet, vars
intressen icke sammanfalla med folkets, skulle vara
berättigad att föreskriva detta åsikter eller att avgöra, till
vilka läror och bevis det bör tillåtas att lyssna. Denna
sida av saken har dessutom så ofta och med så mycken
framgång blivit behandlad av tidigare skriftställare, att vi
ej här behöva uppehålla oss därvid. Ehuru Englands lag
med avseende på tryckfriheten ännu i denna dag är lika
litet frisinnad som under huset Tudors tid, är det föga
fara för, att den verkligen skall tillämpas mot politiska
meningsyttringar, utom kanske under någon tillfällig panik,
då fruktan för uppror bringar ministrar och domare ur
fattningenDessa ord hade knappt blivit nedskrivna, förrän liksom för
att på det kraftigaste jäva dem, tryckfrihetsförföljelserna av år
1868 inträffade. Detta okloka angrepp på den offentliga
yttrandefriheten har likväl icke föranlett mig att ändra ett enda ord i
texten, och ej heller rubbat min övertygelse, att med undantag av
en och annan sådan panik, den tid, då böter och straff inskränkte
den politiska yttrandefriheten, är förbi uti vårt land. Ty för det
första fullföljdes icke åtalen; och för det andra var förföljelsen
noga taget icke av politisk natur. Den åtalade förbrytelsen bestod
icke uti någon kritik av samhällsinrättningar eller av de
styrandes personer eller handlingar, utan i spridandet av något, som
dömdes såsom en omoralisk lära, nämligen den, att mord på
tyranner är en berättigad handling.

Om bevisen uti denna skrift hava någon styrka, så bör det
råda den fullständigaste frihet att såsom ett uttryck för en etisk
övertygelse framställa och diskutera vilken åsikt som helst; den
må synas aldrig så omoralisk. Det kunde således vara överflödigt
och olämpligt att på detta ställe undersöka, huruvida nyssnämnda
lära förtjänar denna benämning. Jag skall nöja mig med att
påpeka, att den i alla tider inom moralläran varit en öppen fråga;
att en enskild medborgares handling, då han nedgör en brottsling,
som genom att ställa sig över lagen dragit sig undan lagens
straff och kontroll, har av hela folk och av många de visaste och
ädlaste människor blivit betraktad icke såsom ett brott, utan såsom
en handling av upphöjd dygd; och att den (berättigad eller icke)
ej har karaktären av mord, utan av borgerligt krig. När så är
förhållandet, anser jag, att en uppmaning därtill såsom sådan
visserligen i ett bestämt fall med rätta kan bli föremål för
bestraffning, men endast om en påtaglig handling har följt, och ett
sannolikt sammanhang kan påvisas mellan handlingen och
uppmaningen. Och till och med då är det icke en främmande styrelse,
utan den, som blivit angripen, som, i det den utövar självförsvar,
med rätta kan bestraffa anfall riktade mot dess egen tillvaro.; och i allmänhet taget är det i konstitutionella 
länder icke att befara, att regeringen, vare sig den är
fullständigt ansvarig inför folket eller icke, ofta skall
försöka att utöva kontroll över meningsyttringar — utom i
sådana fall, då den kan göra sig till verktyg för
allmänhetens ofördragsamhet. Låt oss därför antaga, att
styrelsen är fullkomligt ense med folket och aldrig tänker

OM  FRIHETEN

på att utöva något tvång, annat än i överensstämmelse
med vad den anser vara folkets önskan. Även under
denna förutsättning förnekar jag folkets rättighet att utöva
ett sådant tvång vare sig direkt eller genom styrelsen.
Själva denna makt är orättmätig. Den bästa styrelse har
lika liten rätt därtill som den sämsta. Den är lika farlig,
ja, till och med farligare, om den utövas i
överensstämmelse med den allmänna meningen, än om den utövas i
strid mot densamma. Om alla människor utom en hade
samma åsikt, och denna enda hade den motsatta, så
skulle de icke hava större rättighet att nedtysta denna
enda person, än han att nedtysta alla andra, om han
hade makt därtill. Vore det så, att en åsikt vore den
enskildes tillhörighet, utan betydelse för någon annan än
ägaren — vore således undertryckandet av en åsikt en
oförrätt blott mot en enskild person — då skulle det göra
någon skillnad, om en sådan orättvisa tillfogades ett
fåtal personer eller många. Men det särskilda onda,
som ligger i undertryckandet av en åsikt, består däruti,
att det är en stöld från hela mänskligheten, från
eftervärlden såväl som från samtiden; en stöld från dem,
som hysa en annan åsikt, i ännu högre grad än från
dem, som biträda den undertryckta. Ty om den
undertryckta åsikten är sann, så äro de förra berövade ett
tillfälle att utbyta villfarelse mot sanning; om den är
falsk, gå de miste om en nästan lika stor fördel,
nämligen den klarare insikt uti och livligare uppfattning
av sanningen, som är en följd av dess kamp mot
villfarelsen.

Vi skola i det följande undersöka och bevisa var för
sig följande tvenne satser: vi kunna aldrig vara vissa
om, att den åsikt, som vi söka undertrycka, är falsk;
och även om vi vore vissa därom, skulle dess
undertryckande likväl vara ett ont.

*

De, som söka undertrycka en åsikt, förneka
naturligtvis dess sanning. Men de äro icke ofelbara; de hava
ingen rätt att avgöra frågan å hela människosläktets vägnar
och att utestänga varje annan person från möjligheten
att själv bedöma den. Den, som förvägrar en annan att
lyssna till en mening, emedan ban är viss på, att den är
falsk, tager för givet, att hans egen visshet är detsamma
som absolut visshet. Att förhindra meningsutbyte är
att tillmäta sig själv ofelbarhet. Det förkastliga i ett
sådant tilltag må anses ådagalagt genom detta ofta anförda
skäl, som icke är det sämsta därför, att det är gammalt
och vanligt.

Till skada för människornas sunda omdöme har det
faktum, att de icke äro ofelbara, i praktiken långt ifrån
erhållit det inflytande på deras domslut, som man alltid i
teorien tillmäter detsamma. Ty ehuru var och en vet,
att han kan misstaga sig, är det endast få, som tänka på
nödvändigheten  av att vidtaga några försiktighetsmått mot
sin bristfällighet eller som medgiva möjligheten av, att
den åsikt, om vars sanning de känna sig vissa, måhända
just är ett av de misstag, för vilka de enligt sitt eget
medgivande äro utsatta. Enväldiga regenter och andra,
som äro vana vid oinskränkt lydnad, hava i de flesta fall
ett fullständigt förtroende till sin egen mening i nästan
alla frågor. Personer, som äro i den lyckligare ställningen
att understundom få höra sina åsikter motsagda och som
icke äro fullkomligt ovana vid att bliva rättade, när de
hava orätt, hysa denna obegränsade tillförsikt endast för
dem av sina åsikter, som delas av deras omgivning eller
av de personer, som de bruka rätta sig efter: ty i samma
mån de hysa ringa förtroende för sitt eget personliga
omdöme, stödja de sig vanligen med blind förtröstan på
»hela världens» eller »alla människors» ofelbarhet. Men
»alla människor», det vill för varje individ säga de
människor, med vilka han kommer i beröring: hans
parti, hans sekt, hans kyrka, hans samhällsklass. En
person, för vilken detta uttryck omfattar någonting så
vidsträckt som hans fosterland eller hans samtid, kan i
jämförelse härmed nästan anses såsom en frisinnad och
storslagen person. Ej heller rubbas hans tillit till denna
kollektiva auktoritet genom den tanken, att andra tider,
länder, sekter, kyrkor, klasser och partier hava tänkt
och ännu i dag tänka raka motsatsen till vad han tänker.
Åt sin »värld» överlåter han att svara för, att den har
rätt gentemot andra personers oliktänkande »världar»; och
det  bekymrar honom aldrig, att endast en tillfällighet har
bestämt, vilken av dessa talrika världar, som kommit att
bliva föremålet för hans tillit; och att samma orsaker,
som i London gjort honom till en av högkyrkans
bekännare, skulle hava gjort honom till buddaist eller konfutsian
i Peking. Och dock är det av sig självt lika uppenbart,
som någon bevisning kan göra det, att tidsåldrar icke
äro mera ofelbara än individer. Varje tidsålder har hyst
åsikter, vilka en följande tid har ansett ej blott falska,
utan rent av orimliga. Och lika visst som det är, att
mångfaldiga meningar, som en gång i tiden varit allmänt
antagna, förkastas av vår tid, lika visst är det, att många
åsikter, som nu allmänt hyllas, skola förkastas av en
kommande tid.

*

De inkast, som man sannolikt skall göra mot dessa
bevis, skola troligen framträda i ungefär följande form.
»Att man förbjuder spridandet av villfarelser innebär icke
större anspråk på ofelbarhet än vilken som helst annan
handling, som en offentlig myndighet utför efter eget
omdöme och på eget ansyar. Omdöme har givits människorna
för att av dem begagnas. Bör man väl förbjuda människorna
att begagna sitt omdöme därför, att det kan missbrukas?
När de söka hindra det, som de anse fördärvligt, så göra
de icke därmed anspråk på ofelbarhet, utan uppfylla blott
den plikt, som ålägger dem att handla efter sin uppriktiga
övertygelse, låt vara att denna möjligen är felaktig. Om
vi, därför att vår mening möjligen kan vara falsk, aldrig
någonsin skulle lägga den till grund för vårt handlingssätt,
skulle vi aldrig tillgodose våra intressen och aldrig
uppfylla våra plikter. Men en invändning, som kan göras
mot allt handlande, kan icke vara någon tillräcklig
invändning mot en särskild handling till skillnad från andra.
Det är de styrandes så väl som den enskildes plikt att
bilda sig så sanna åsikter som möjligt; att bilda sig dem
med omsorg och att aldrig tvinga dem på andra, förr än
de äro fullkomligt säkra på, att de hava rätt. Men har
en regering eller enskild person vunnit sådan visshet,
då är det icke samvetsgrannhet utan feghet att rygga
tillbaka för att handla efter sin åsikt och att tillåta meningar,
om vilkas farlighet för människosläktets välfärd i detta
eller ett kommande liv de äro uppriktigt övertygade, att
obehindrat utspridas, och detta på den grund, att andra
personer i mindre upplysta tider hava förföljt åsikter, som
nu anses såsom sanna. Vi böra visserligen, det är sant,
taga oss till vara för samma misstag, men styrelser och
nationer hava misstagit sig i andra saker, uti vilka de
onekligen med rätta utövat sin myndighet. De hava t. ex.
pålagt orättvisa skatter och fört orättfärdiga krig; men skola
vi därför icke pålägga några skatter alls eller icke föra
krig under några omständigheter? Enskilda personer såväl
som myndigheter böra handla efter bästa förmåga.
Därvid är icke fråga om absolut visshet, utan om tillräcklig
säkerhet för det praktiska livets behov. Vi böra och
måste antaga, att våra åsikter äro sanna, för att kunna
rätta vårt handlingssätt efter dem, och till något större
godtycke än så göra vi oss icke skyldiga, när vi förhindra
onda människor att fördärva samhället genom utspridandet
av meningar, som vi anse falska och fördärvliga.»

På allt detta svarar jag, att det senare är godtycke
i mycket högre grad. Det är en ofantlig skillnad mellan
att förutsätta å ena sidan, att en åsikt är sann på den
grund, att den icke blivit vederlagd, ehuru varje tillfälle
därtill lämnats öppet, och å andra sidan, att taga dess
sanning för given i avsikt att icke tillåta dess
vederläggande. Fullkomlig frihet för andra att motsäga och
vederlägga våra åsikter är just det villkor, som berättigar
oss att lägga dem såsom sanna till grund för våra
handlingar, och på intet annat sätt kan en varelse med
mänskliga själsförmögenheter få någon förnuftig visshet om, att
han har rätt.

Betraktar man den allmänna meningens historia, eller
människornas handlingssätt i allmänhet, kan man fråga sig:
varpå beror det, att den förra såväl som det senare icke
är sämre än den är? Visserligen icke på det mänskliga
förnuftets inneboende kraft; ty nittionio personer av
hundrade äro fullkomligt oförmögna att bedöma en sak,
som icke är självklar, och den hundrades förmåga är endast
relativ. De flesta utmärkta män under varje förgången
tid hava hyst många åsikter, som man nu vet vara falska,
och gjort och gillat mycket, som numera ingen skulle
vilja försvara. Hur kommer det sig då, att på det hela
taget förnuftiga åsikter och förnuftigt handlingssätt äro
övervägande bland  människorna? Om denna övervikt
verkligen förefinnes — och det måste den göra, för så vitt
icke människosläktets angelägenheter äro och alltid hava
varit i ett nästan förtvivlat tillstånd — så beror detta på
en egenskap hos människan, som är källan till allting,
som är aktningsvärt hos henne såsom förnuftig eller
moralisk varelse, nämligen den, att hennes fel kunna
rättas. Hon har förmåga att rätta sina misstag genom
meningsutbyte och erfarenhet. Icke genom erfarenhet
ensamt. Meningsutbytet måste tillkomma för att visa, hur
erfarenheten skall tolkas. Oriktiga åsikter och vanor giva
så småningom vika för fakta och bevis; men för att fakta
och bevis skola kunna göra någon verkan på förnuftet,
måste de framläggas för detsamma. Det är mycket få
fakta, som själva kunna förtälja sin historia utan
förklaringar, som göra deras mening tydlig. Då således hela
styrkan och värdet av det mänskliga omdömet beror på
denna enda egenskap, nämligen att det kan rättas, om det
är felaktigt, så kan man endast då fullt lita därpå, när
medel till dess rättande ständigt finnas till hands. I det
fall, att en persons omdöme verkligen förtjänar förtroende,
hur har det kommit därhän? Jo, emedan han tillåtit
andra människor granska hans mening och handlingssätt.
Emedan han haft för vana att lyssna till allt, som kunnat
sägas emot honom, och att draga nytta av det, som var
befogat däri, samt att klargöra för sig själv och kanske
även för andra falskheten av det, som var falskt. Emedan
han insett, att det enda sätt, varpå en människa kan
närma sig en fullständig kunskap om någonting, är att
höra det, som kan sägas därom av personer med de
mest skilda åsikter, och att sätta sig in i alla de sätt,
på vilka det kan uppfattas av de mest olika åskådningar.
Ingen vis man har någonsin förvärvat sin visdom på något
annat sätt; och det ligger i det mänskliga förståndets
natur att icke på något annat sätt kunna uppnå visdom.
Den fullständiga vanan att rätta och fullständiga sin åsikt
genom att jämföra den med andras är så långt ifrån att
orsaka tvivel och ovisshet vid åsiktens tillämpning i
praktiken, att den fastmer är den enda säkra grunden för ett
rättmätigt förtroende till densamma. Ty då någon äger
kännedom om allt, som mänskligt att döma kan sägas
emot honom, och har försvarat sin ställning mot alla
motståndare — då han vet med sig, att han sökt efter
motsägelser och svårigheter i stället för att undvika dem,
och att han ej utestängt något, som kunnat tjäna till frågans
belysning — då först har han rättighet att anse sitt
omdöme bättre än varje annan persons, vars åsikter ej
genomgått ett dylikt prov.

Det är icke för mycket begärt, att det som
människosläktets visaste medlemmar, de som äro mest berättigade
att lita på sitt eget omdöme, anse sig nödvändigt behöva
för att ernå en sådan tillit, det borde också den
blandning av ett fåtal visa och många dåraktiga individer,
som kallas allmänheten, underkasta sig. Den
ofördragsammaste av alla kyrkor, den romersk-katolska, tillåter
t. o. m., varje gång ett helgon skall kanoniseras, en s. k.
»djävulens advokat» att uppträda, och lyssnar tålmodigt 
på honom. Man kan icke medgiva, synes det, den
heligaste man ärebetygelser efter döden, förrän allt, som
djävulen kan anmärka emot honom, blivit upptaget till
granskning. Till och med Newtons lagar skulle icke
åtnjuta ett så oinskränkt förtroende, som de nu göra, om
det icke vore tillåtet att diskutera dem. De åsikter, som
vi lita på allra mest, grunda sin visshet helt och hållet
på den ständiga uppfordran till hela världen att bevisa
dem vara ogrundade. I fall denna uppfordran icke
antages, eller om den antages, men försöken misslyckas, så
äro vi ännu långt ifrån visshet; men vi hava gjort det
bästa, som människoförståndets närvarande ståndpunkt
tillåter. Vi hava icke försummat någonting för att giva
sanningen en möjlighet att uppnå oss; och om
meningsutbyte fortfarande står öppet, kunna vi hoppas att, så
framt en sannare åsikt gives, den skall varda funnen, så
snart människoförståndet förmår fatta den. Och under
tiden kunna vi trösta oss med att hava närmat oss så
nära intill sanningen, som det är möjligt efter våra
förhållanden. Detta är den grad av visshet, som är möjlig
att uppnå för ofullkomliga varelser, och det enda sättet
att uppnå den.

*

Eget nog medgiva nu somliga det berättigade i kravet
på fritt meningsutbyte, men motsätta sig, att detta krav
»drives till ytterlighet». De inse ej, att för så vitt
skälen för dessa fordringar icke vore giltiga i alla fall,
skulle de ej vara det i något. Det är besynnerligt, att de
ej märka, att de göra anspråk på ofelbarhet, då de väl
medgiva, att fritt meningsutbyte borde tillåtas i alla sådana
frågor, som kunna vara tvivelaktiga, men angående någon
särskild grundsats eller lära anse, att den ej bör få
diskuteras, emedan den är så viss, det vill säga, emedan
de äro vissa om, att den är viss. Att kalla en sats viss,
så länge det finns någon, som skulle vilja bestrida dess
riktighet, om han finge tillåtelse därtill, är att antaga, att
vi själva och de med oss liktänkande äro ofelbara domare,
som kunna döma utan att höra båda parterna.

I vår tid — vilken man skildrat såsom »utblottad
på tro, men bävande för tvivlet» — då människorna
känna med sig, icke så mycket att deras åsikter äro sanna,
som att de ej veta, huru de skulle reda sig dem förutan,
grundar man den fordran, att dessa åsikter böra skyddas
från att offentligt angripas, icke så mycket på deras
sanning som på deras vikt för samhället. Det finnes,
påstår man, somliga trossatser, som äro så nyttiga för att
icke säga så oundgängliga för samhällets välfärd, att det
lika mycket är styrelsens plikt att upprätthålla dem som
att skydda vilket som helst av samhällets övriga intressen.
Man säger, att i fall, som äro så trängande och som
så uppenbart ligga inom området för styrelsens
pliktutövning, behöver den ej vara ofelbar för att anse sig
berättigad, ja, förpliktad att handla på grund av sin egen
mening, understödd av den rådande opinionen. Det påstås
också ofta och tänkes ännu oftare, att endast onda 
människor kunna önska att rubba dessa nyttiga och
hälsosamma trossatser; och att det ej kan vara något ont uti
att hindra sådana människor i deras åtgöranden och att
förbjuda sådant, som endast dylika skulle vilja göra.
Personer med denna uppfattning göra berättigandet av
inskränkningar i yttrandefriheten till en fråga, icke om lärornas
sanning utan om deras nytta, och smickra sig med att
på detta sätt undgå beskyllningen att göra sig själva till
ofelbara domare över olika meningar. Men de, som äro
till freds härmed, märka ej, att anspråket på ofelbarhet
härigenom endast flyttas från ett område till ett annat.
Även en åsikts nytta kan bli föremål för olika åsikter.
Den kan vara lika omtvistad, lika mycket bli föremål för
diskussion, och kräva diskussion lika mycket som åsikten
själv. För att bestämt avgöra, att en åsikt är skadlig,
måste man vara ofelbar i lika hög grad som för att
avgöra, att den är falsk, så framt icke den åsikt man
fördömer har haft fullt tillfälle att försvara sig. Det är
omöjligt att tillåta en kättare att förfäkta nyttan eller
oskadligheten av sin åsikt, på samma gång, som man
förbjuder honom att försvara dess sanning. En åsikts sanning
är en del av dess nytta. Och vi vilja veta, huruvida det
är önskvärt eller icke, att en mening skall bli trodd,
är det väl möjligt att därvid ej göra avseende på,
huruvida den är sann eller ej? Enligt den mening, som
hyllas, icke av de sämsta utan av de bästa människor,
kan ingen åsikt, som är motsatt sanningen, vara verkligt
nyttig. Och kan man väl hindra personer från att 
framställa denna invändning, då man vill belägga dem med
ansvar därför, att de förneka en lära, som man försäkrar
dem vara nyttig, men som de tro vara falsk? De, som
hylla de allmänt antagna åsikterna, underlåta aldrig att
draga all möjlig fördel av denna invändning. Man skall
aldrig finna, att de behandla frågan om nyttan såsom
helt och hållet oberoende av frågan om sanningen. Tvärtom,
det är framför allt just emedan deras lära är »sanningen»,
som de anse kunskapen därom eller tron därpå så
oundgänglig. Man kan aldrig åstadkomma någon klar
utredning av frågan om en åsikts nytta, så länge ett så
avgörande skäl (som att åsikten i fråga är »sanningen»)
endast får användas på den ena sidan men icke på den
andra. Och när lagen eller allmänna opinionen icke tillåter,
att sanningen av en åsikt underkastas meningsutbyte, så
äro de i själva verket fullkomligt lika ofördragsamma
gentemot ett förnekande av åsiktens nytta. Det enda
medgivande de göra är, att åsikten möjligen icke är absolut
nödvändig eller att det icke är en positiv förbrytelse att
förkasta den.

För att fullständigare belysa, huru skadligt det är, att
man förbjuder uttalandet av vissa åsikter därför, att man
själv förkastat dem, torde det vara önskvärt, att vi
tillämpa vårt resonemang på några konkreta fall; och jag
väljer då framför andra dem, som äro minst gynnsamma
för mig — det vill säga sådana, i vilka skälen mot
yttrandefrihet både med avseende på sanningen och nyttan anses
starkast. Antag, att den åsikt, man anfallit, är tron på
Gud och ett liv efter detta, eller någon av de allmänt
antagna, moraliska grundsatserna. Att strida på ett sådant
område innebär en stor fördel för en obillig motståndare;
ty han skall säkert säga (och mången, som icke önskar
vara obillig, skall säga det inom sig): »är det dessa läror,
som ni icke anser tillräckligt vissa för att ställas under
lagens skydd? Är tron på Gud en sådan mening, att ni
påstår, att man gör anspråk på ofelbarhet, om man känner
sig viss därpå?» Må det tillåtas mig att anmärka, att
det icke är det, att man känner sig viss på en mening
(den må nu vara vilken som helst), som jag kallar ett
anspråk på ofelbarhet, utan att man företar sig avgöra
frågan för andra, utan att tillåta dem att höra, vad som
kan sägas från motsatta sidan. Ett sådant tilltag ogillar
och bestrider jag lika bestämt, om det också gjordes till
föremål för mina heligaste övertygelser. Huru säkert än
någon må vara övertygad icke blott om falskheten utan
om de farliga konsekvenserna av en åsikt — icke blott
om de farliga konsekvenserna utan (för att nyttja uttryck,
vilka jag eljes ogillar) om åsiktens osedlighet och gudlöshet,
så tillskriver han sig likväl ofelbarhet, ifall han vid
förfäktandet av denna sin enskilda åsikt, vore den än
understödd av hans fäderneslands och hans samtids allmänna
omdöme, hindrar motståndaren att försvara sin mening.
Och det är så långt ifrån, att detta anspråk på ofelbarhet
är mindre förkastligt eller mindre farligt därför, att åsikten
kallas omoralisk eller gudlös, att det fastmer i detta fall
varder allra mest ödesdigert. Ty det är just i sådana
fall, som människorna i förflutna tider hava begått dessa
förfärliga misstag, vilka uppväcka eftervärldens förvåning
och avsky. Det är i sådana fall, där vi uti historien finna
minnesvärda exempel på, att lagens arm har använts för
att utrota de bästa män och de ädlaste åsikter; med en
beklagansvärd framgång vad personerna beträffar, ehuru
några av åsikterna liksom på hån hava upplevat att bli
åberopade till försvar för ett liknande förfarande mot
sådana personer, som avvika från dem eller från den
antagna tolkningen av dem.

Man kan knappast för ofta erinra om, att det en gång
fanns en man vid namn Sokrates, vilken råkade i en
minnesvärd kollision med den lagliga myndigheten och
den då rådande, allmänna opinionen. Denne man, som
var född på en tid och i ett land, som överflödade av
stora personligheter, har av dem, vilka bäst kände både
honom och hans tid, blivit framställd för oss såsom den
ädlaste människa, som då levde; och vi veta, att han var
huvudmannen och förebilden för alla följande sedelärare,
upphovsmannen till så väl Platos höga ingivelser som
Aristoteles' skarpsinniga utilitarism, vilka utgöra de båda
källådrorna till såväl etisk som varje annan filosofi. Denne
erkände mästare för alla de utmärkta tänkare, som sedan
levat — vars rykte ännu växer efter mer än två tusen år
och fullt ut uppväger alla övriga namn, som gjorde hans
fädernestad ryktbar — denne man blev dödad av sina
landsmän, sedan han blivit lagligen dömd för gudlöshet
och osedlighet. För gudlöshet, emedan han förnekade de

gudar, som erkändes av staten; hans åklagare försäkrade
till och med, att han icke trodde på några gudar alls.
För osedlighet, därför att han genom sin lära och
undervisning »förförde ungdomen». Dessa anklagelser fann
domstolen grundade (och det är all anledning att tro, att
den menade ärligt) och dömde den man, som sannolikt
gjort sig mer förtjänt om mänskligheten än någon annan
av sina samtida, att avlivas som en förbrytare.

Låt oss övergå från detta exempel på laglig
orättvisa till det enda, vars omnämnande efter domen över
Sokrates icke skulle bilda en antiklimax: till den händelse,
som ägde rum på Golgata för mer än aderton hundra år
sedan. Den man, som på dem, vilka bevittnade hans
levnad och lära, gjorde ett sådant intryck av sedlig storhet,
att aderton följande århundraden hava vördat honom såsom
den allsmäktige i egen person, blev skymfligt förd till
döden — varför? För hädelse! Människorna icke blott
misskände sin välgörare; de togo honom för raka
motsatsen till vad han var och behandlade honom såsom
hade han just varit ett sådant vidunder av gudlöshet, som
de nu själva anses för på grund av sitt handlingssätt mot
honom. De känslor, varmed människorna nu betrakta
dessa beklagansvärda domar (isynnerhet den senare), göra
dem ytterst orättvisa i sitt omdöme om deras olyckliga
upphovsmän. Dessa voro, efter allt vad man vet, icke dåliga
människor, icke sämre än människor i allmänhet äro
snarare tvärtom. De voro män, som i fullt mått eller
något därutöver innehade sin tids och sitt folks religiösa,
moraliska och patriotiska känslor: just det slags människor,
som i alla tider, vår egen inbegripen, hava all utsikt att
genomvandra sin levnad tadelfria och aktade.
Översteprästen, som rev sönder sina kläder, då han hörde de ord
uttalas, som enligt hans folks uppfattning inneburo den
värsta förbrytelse, var efter all sannolikhet fullkomligt lika
uppriktig i sin fasa och avsky, som hela samlingen av
vördade och fromma män nu äro i sina religiösa och
moraliska känslor. Många av dem, som nu rysa över hans
handlingssätt, skulle hava gjort alldeles som han, om de
levat på hans tid och varit födda judar. De rättrogna
kristna, som hysa den föreställningen, att de, som stenade
de första martyrerna till döds, måste hava varit sämre
människor än de själva äro, borde komma ihåg, att en av
dessa förföljare var — Paulus.

Låt oss tillägga ännu ett exempel, det mest slående
av alla, såframt ett felsteg är ägnat att göra större
intryck, i samma mån som den person, som begått det,
är vis, och ädel. Om någonsin en regent haft anledning
att anse sig såsom den bäste och mest upplyste av sina
samtida, så var det den romerske kejsaren Marcus
Aurelius Antoninus. Oinskränkt härskare över hela den
civiliserade världen ådagalade han genom hela sitt liv icke
blott den mest obefläckade rättrådighet, utan även, vad
mindre kunde väntas av hans stoiskaStoikerna voro forngrekiska filosofer, som utmärkte sig
genom en sträng sedelära, främmande för alla vekare känslor, förakt
för smärtan och jämnmod i alla livets skiften. Övers. uppfostran, det


ömmaste hjärta. De få felgrepp, som tillskrivas honom,
betraktas alla såsom beroende på en för långt driven
efterlåtenhet, och hans skrifter, den antika andens högsta
etiska produkter, avvika knappast märkbart om ens något
från det, som är mest egendomligt för Kristi läror. Denne
man, som var en bättre kristen i allt, utom i ordets
dogmatiska betydelse, än snart sagt var och en av de till
namnet kristna härskare, som regerade efter honom,
förföljde kristendomen. Ehuru han stod på höjden av sin
tids utveckling och hade ett klart, ofjättrat förstånd och
en karaktär, som kom honom att av sig själv i sina
skrifter upptaga det kristna idealet, kunde han likväl icke
inse, att kristendomen var ett gott och icke ett ont för
den värld, mot vilken han kände sig hava så stora plikter.
Han visste, att det dåvarande samhället befann sig uti ett
beklagansvärt tillstånd. Men han insåg också, eller trodde
sig inse, att sådant det nu var, hölls det tillsamman och
hindrades från förfall genom tron på och vördnaden för
de antagna gudarna. Han ansåg det som sin plikt såsom
härskare att skydda samhället från att falla sönder, och
han kunde icke förstå, genom vilka nya band det skulle
kunna sammanhållas, om de gamla söndersletos. Den nya
religionen syftade ögonskenligen att upplösa dessa band.
För så vitt det således icke var hans plikt att antaga denna
religion, ansåg han det vara sin skyldighet att
undertrycka den, och då de kristnas gudalära icke syntes
honom sann eller av gudomligt ursprung, då denna
besynnerliga historia om en korsfäst gud icke föreföll honom
trovärdig, och då han icke kunde förutse, att ett system,
som uppgav sig helt och hållet vila på en grund, som
tycktes honom så fullkomligt otrolig, skulle varda det
medel till återupprättelse, som det i alla händelser sedan
har visat sig vara, så understödde denne, den mildaste och
älskvärdaste av filosofer och härskare, förföljelserna mot
de kristna i den allvarliga övertygelsen, att han därvid
uppfyllde en helig plikt. Detta synes mig vara en av de
mest tragiska företeelserna i hela historien. Det är bittert
att tänka, huru helt olika kristendomen skulle hava
gestaltat sig i världen, om den kristna tron hade blivit
antagen till statsreligion under Marcus Aurelius' hägn i
stället för under Konstantins. Men det skulie vara lika
orättvist som stridande mot sanningen att förneka, att
icke Marcus Aurelius, när han straffade kristendomens
predikande, hade på sin sida vartenda ett av de skäl, som
kunna anföras till försvar för straffandet av
kristendomsfientliga läror. Ingen kristen är fastare övertygad om,
att ateismen är en falsk och samhällsupplösande lära, än
Marcus Aurelius var övertygad om, att så var fallet med
kristendomen; han, som av alla, vilka då levde, torde
hava varit den, som bäst kunde bedöma densamma. Så
framt icke någon av dem, som gilla, att förkunnandet av
åsikter belägges med straff, vill smickra sig med, att han
är visare och bättre än Marcus Aurelius — att han djupare
inträngt i sin tids visdom och på förståndets vägnar är
mera överlägsen sina samtida, att han är allvarligare uti
sitt sökande efter sanningen och mera uppriktigt hängiven
den sanning han funnit, så må han avstå från att för sig
och mängden i förening göra samma anspråk på
ofelbarhet, som Marcus Aurelius gjorde med så  ödesdigra
följder.

*

Då religionsfrihetens motståndare inse omöjligheten av
att med några som helst skäl, vilka icke på samma gång
skulle rättfärdiga Marcus Aurelius, försvara användandet
av straff för undertryckande av irreligiösa läror, medgiva
de stundom, när de hårt angripas, riktigheten av denna
konsekvens och säga med d:r Samuel Johnson, att
kristendomens förföljare voro i sin fulla rätt; att förföljelse är ett
eldprov, som sanningen bör genomgå och alltid lyckligt
genomgår, enär lagliga straff i längden äro maktlösa emot
sanningen, ehuru de understundom på ett välgörande sätt
äro verksamma emot skadliga villfarelser. Denna metod
att försvara religiös ofördragsamhet är tillräckligt märklig
för att icke böra lämnas utan avseende.

En teori, som yrkar, att sanningen med rätta må
förföljas, därför att förföljelse icke förmår göra den någon
skada, kan icke beskyllas för uppsåtlig fientlighet mot
antagandet av nya sanningar; men desto mer förkastligt
är dess sätt att behandla de personer, vilka mänskligheten 
har att tacka för dessa sanningar. Att upptäcka för
världen något, som är av stor vikt och varom man förut
var okunnig, att ådagalägga, att man har tagit miste i
någon livsfråga i andligt eller materiellt avseende, är väl 
den största tjänst, som en människa över huvud kan göra
sina medbröder; och i vissa fall, såsom i fråga om de
första kristna eller reformatorerna, är den enligt dem,
vilka tänka som d:r Johnson, att anse såsom den
kostligaste gåva, som kunde tilldelas människorna. Men att
upphovsmännen till så storartade välgärningar vedergälldes
med martyrskap, att deras lön blev att behandlas som
de grövsta brottslingar, det var enligt denna åsikt icke en
beklagansvärd villfarelse och olycka, för vilken
mänskligheten borde kläda sig i säck och aska, utan sakernas
normala och rätta ordning. Den, som förkunnar en ny
sanning, borde i enlighet med denna åsikt behandlas på
samma sätt, som vid lokrernasEtt folkslag i det gamla Grekland.Övers.  lagstiftning framställaren
av ett nytt lagförslag, vilken måste stå med en snara om
halsen för att kunna ögonblickligen strypas, om
folkförsamlingen efter att hava hört hans skäl, icke genast på
stället antog hans förslag. De som försvara detta sätt att
behandla sina välgörare, kunna icke antagas sätta stort
värde på själva välgärningen. Och jag tror, att denna
uppfattning endast förekommer bland det slags
människor, som anse, att nya sanningar må hava varit
önskvärda förr i världen, men att vi numera hava nog
av dem.

Men i själva verket är det talesättet, att sanningen
alltid triumferar över förföljelsen, en av dessa angenäma
villfarelser, vilka den ene upprepar efter den andre, tills
de slutligen övergå till ordspråk, men som motsägas 
av all erfarenhet. Historien överflödar av exempel på,
att sanningen blivit undertryckt genom förföljelse. Om
den också icke kan undertryckas för evigt, så kan den
likväl tillbakahållas under århundraden. Så t. ex., för att
endast tala om religiösa åsikter, frambröt reformationen
åtminstone tjugu gånger före Luther, men blev undertryckt.
Arnold av Brescia blev undertryckt. Fra Dolcino blev
undertryckt, Savonarola blev undertryckt. Albigenserna
blevo undertryckta. Likaså waldenserna, lollarderna och
hussiterna. Och även efter Luthers tid hade förföljelsen
framgång, varhelst man fullföljde den. I Spanien, Italien,
Flandern, Österrike blev protestantismen utrotad; och det
är mycket sannolikt, att den skulle hava rönt samma öde
i England, om drottning Maria hade fått leva eller
drottning Elisabet dött. Förföljelsen har alltid segrat, utom
där kättarnas parti varit för starkt för att kunna med
tillräcklig kraft förföljas. Ingen förnuftig person lär kunna
draga i tvivel, att kristendomen skulle hava kunnat utrotas
i det romerska väldet. Den utbredde sig och blev
härskande, emedan förföljelserna endast voro tillfälliga,
endast varade under korta tider, vilka omväxlade med
långa mellanrum, under vilka kristendomen nästan ostört
fick utbreda sig. Det är ett slags maklig känslosamhet
att tro, att sanningen, blott emedan den är sanning, har
en inneboende kraft att betvinga fängelse och bål, som
lögnen saknar. Människorna äro ofta lika nitiska i lögnens
försvar som i sanningens, och påläggandet av tillräckligt
stränga, lagliga eller sociala straff skall i allmänhet vara
nog för att hejda bådas utbredande. Den verkliga fördel,
som sanningen äger, består däruti, att om en åsikt är
sann, så kan den undertryckas en, två eller många gånger,
men under tidernas lopp skall det i allmänhet finnas
personer, som upptäcka den på nytt, tills slutligen dess
återuppträdande infaller under en tiderymd, då den genom
gynnsamma omständigheter undgår förföljelse så länge, att
den hinner göra tillräckliga framsteg för att kunna motstå
alla kommande försök att undertrycka den.

*

Man skall måhända säga, att de, som framställa nya
åsikter, numera icke dömas till döden; vi äro icke som
våra fäder, vilka dräpte profeterna, vi till och med
uppresa gravvårdar åt dem. Ja, det är visserligen sant, att
vi icke längre döma kättare till döden, och att det
straff-mått, som nutidens tänkesätt möjligen skulle medgiva
även mot de mest fördärvliga åsikter, är icke tillräckligt
för att utrota dem. Men låtom oss icke smickra oss med,
att vi därför äro fria ens från den skamfläcken, att
förföljelser av detta slag kunna anställas med lagens tillhjälp.
Ännu kvarstå i lagen straff för vissa åsikter eller
åtminstone för deras uttalande Svenska tryckfrihetslagens § 3 mom. 2 belägger ännu (1917)
med böter eller fängelse »förnekelse av en Gud och ett liv efter
detta eller av den rena evangeliska läran», när det sker i tryckt skrift.
I muntligt föredrag är sådan förnekelse strafflös. Övers.; och ännu i vår tid är 
deras tillämpande icke så utan exempel, att det på
minsta sätt är otroligt, att de en dag kunna återupplivas
till sin fulla kraft. Vid sommartinget år 1857 i
grevskapet Cornwall i England blev en olycklig man, som var
känd för ett oförvitligt levnadssätt, dömd till 21 månaders
fängelse för det han yttrat och på en port skrivit några
ord, som angrepo kristendomen. Inom en månad därefter
blevo vid Old Bailey två personer vid två särskilda
tillfällen förvägrade att vara jurymän och den ene av dem
förolämpad av domaren och en av advokaterna, emedan
de ärligt förklarade, att de icke hade någon religiös tro;
och en tredje, en utlänning, förvägrades på samma grund

Den nyss anförda förnekelseparagrafen tillämpades senast den
26 maj 1888, då ansvarige utgivaren av tidningen Socialdemokraten,
Hjalmar Branting, i Stockholm dömdes till 150 kronors böter och i
juni samma år, då Viktor E. Lennstrand i Örebro dömdes till 250
kronors böter, vilket senare straff i Svea hovrätt (hovrättsrådet
Widströms division) skärptes till 3 månaders fängelse. Båda domarna
fastställdes i högsta domstolen. Det förra åtalet föranstaltades av
statsrådet J. H. Lovén, det senare av justitieministern Axel
Bergström. — En redogörelse för den mängd hädelsemål, upplösningar
av sammankomster, förbud mot föredrags hållande m. m., som under
80talet ägde rum i vårt land, skulle bli alltför vidlyftig. Här må
endast i korthet anföras, att August Strindberg blev åtalad för
hädelse år 1884, men frikändes av juryn; justitieminister var N. H.
vult von Steyern. Ensamt Lennstrand blev 4 gånger åtalad för
hädelse i tryckt skrift (alla gångerna frikänd av juryn) och 5 gånger
för hädelse i muntliga föredrag. L. dömdes till 6 månaders
fängelse. År 1908 dömdes O. Ljungdahl efter hädelseparagrafen till
3 månaders fängelse för ett föredrag om »Bibelgudens moral», och
samma år likaledes professor Knut Wicksell till 2 månaders fängelse
för »gäckeri med Guds heliga ord» i ett föredrag om sagan om
Jesu övernaturliga börd. Justitieminister var då G. A. Petersson.

Övers.

rättvisa gent emot en tjuv. Detta skedde i kraft av den
lagbestämmelsen, att ingen person må tillåtas vittna inför
domstol, som ej bekänner sig tro på en gud (en gud
vilken som helst är tillfyllest) och ett liv efter detta; vilket
är detsamma som att förklara sådana personer stående
utom lagen och uteslutna från domstolarnas skydd. Icke
nog med att de själva saklöst kunna plundras och mördas,
om inga andra eller endast med dem liktänkande äro
närvarande; utan även andra personer kunna utsättas för
detsamma, i fall bevisningen beror på de förras
vittnesmål. Detta stadgande är grundat på den förutsättningen,
att en ed är utan betydelse, då den avlägges av en person,
som ej tror på ett kommande liv. Men en dylik
uppfattning bevisar mycken obekantskap med historien — ty
det är ett historiskt faktum, att i alla tider funnits ett
stort antal fritänkare, som utmärkt sig genom
rättskaffenshet och redlighet — och den kan icke gillas av någon,
som har den minsta aning om, hur många bland de
personer, vilka åtnjuta största anseende i världen såväl för
sina dygder som för sina talanger, äro kända åtminstone
av sina närmaste som fritänkare. Stadgandet motsäger
sig dessutom självt och uppriver sin egen grundval. Under
föregivande av, att ateister måste vara lögnare, gillar det
nämligen sådana ateisters vittnesbörd, som icke dra sig
för att ljuga, och förkastar deras, som hellre än att säga
en osanning trotsa det tadel, som åtföljer det offentliga
bekännandet av en föraktad tro. Ett lagstadgande, som
sålunda motsäger sig självt, kan endast vidmakthållas såsom 
ett uttryck av hat, en kvarleva av förföljelse; en
förföljelse, som därtill har den egendomligheten, att just det,
varigenom man utsätter sig för densamma (nämligen att
man vill vara sann och ärlig), tydligt bevisar, att man icke
förtjänar den. Såväl lagbestämmelsen som den grundsats,
varpå den vilar, är knappt mindre förnärmande för de
rättrogna än för fritänkarna. Ty om den, som ej tror på
ett liv efter detta, nödvändigt är en lögnare, så följer
därav, att de, som tro därpå, endast av fruktan för helvetet
avhållas från lögn (om de eljest avhållas därifrån). Vi
vilja icke göra denna lags upphovsmän och försvarare den
orättvisan att förmoda, att de hämtat denna uppfattning
av kristlig dygd ur sitt eget medvetande.

Detta är nu visserligen blott obetydliga kvarlevor av
förföljelse och bör uppfattas icke så mycket som bevis
på förföljelselust som fastmer som ett exempel på en
mycket vanlig svaghet hos engelsmännen, som kommer
dem att finna ett dåraktigt nöje uti att söka bevara en
dålig grundsats, ehuru de i själva verket ej längre äro
nog dåliga att önska dess tillämpning i praktiken. Men
olyckligtvis ligger i det allmänna tänkesättets närvarande
beskaffenhet ingen säkerhet för, att den frånvaro av svårare
former av laglig förföljelse, som under den sista
mansåldern ägt rum, allt framgent skall få fortfara. Nu för
tiden störes sakernas vanliga gång lika ofta genom försök
att återuppliva ett gammalt ont som genom bemödanden
att införa ett nytt gott. Vad man nu yves över såsom ett
tecken till religionens återupplivande, är alltid hos 

småsinnade och obildade själar lika mycket ett återupplivande
av skenheligheten; och där ett kraftigt frö till
ofördragsamhet ligger kvar uti allmänhetens känslor, såsom fallet
är med medelklassen hos oss, behövs det ej mycket för
att egga människor till verklig förföljelse mot sådana
personer, som de egentligen aldrig upphört att anse förtjänta
därav.En kraftig varning kan hämtas från tilldragelserna vid
tiden för Sepoyupproret i Indien. I den blandning av vår
nationalkaraktärs sämsta egenskaper, som då framträdde, intog religiös
förföljelselusta ett framstående rum. Fanatiska och hycklande prästers
utgjutelser från predikstolen må vara oförtjänta av uppmärksamhet;
men viktigare är, att huvudmännen för det evangeliska partiet
förklarade såsom sin grundsats för hinduers och muhammedaners
styrande, att man icke borde av allmänna medel lämna understöd åt
skolor, där bibeln icke läses, och såsom en nödvändig följd härav
icke låta några offentliga ämbeten beklädas av andra än verkliga
eller föregivna kristna. Man berättar, att en understatssekretarare
uti ett tal, som han den 12 nov. 1857 höll till sina valmän, yttrat,
att »den brittiska styrelsens fördragsamhet med deras tro (ett
hundrade millioner brittiska undersåtars tro), med den vidskepelse, som
de kallade religion, hade haft den verkan att fördröja det brittiska
namnets tillväxt och att hindra kristendomens välgörande
utbredning ... Fördragsamhet vore en hörnsten för detta lands religiösa
frihet; men man borde icke missbruka detta dyrbara ord. Så, som
han förstode det, innebure det fullkomlig frihet för alla: fri
religionsutövning för alla kristna, vilkas religion vilade på samma
grund. Den innefattade fördragsamhet med alla bekännelser och
sekter av kristna, vilka trodde pd den ende återlösaren.» Jag
önskar fästa uppmärksamheten på det faktum, att en person, som
ansetts värdig att under en frisinnad regering bekläda ett högt
ämbete uti detta lands styrelse, uttalar den åsikten, att alla, som
icke tro på Kristi gudom, stå utom fördragsamhetens råmärken.
Vem kan efter detta vanvettiga uttalande överlämna sig åt den
illusionen, att religiös förföljelse har försvunnit för att aldrig
återkomma? Ty det är just detta — det är de åsikter och 
känslor, människorna i allmänhet hysa gentemot dem,
som icke erkänna de trosläror, vilka de anse nödvändiga —
som åstadkommer, att vårt land icke är ett hemvist för
religiös frihet. Sedan lång tid tillbaka ligger den
huvudsakliga olägenheten av de lagliga straffen däruti, att de
skärpa den sociala skammen. Det är den sociala skammen,
som är allra mest verksam; och så verksam är den, att
uttalandet av åsikter, som samhället fördömer, är mycket
mindre vanligt hos oss än i många andra länder det öppna
förkunnandet av läror, som medföra risken av lagliga
straff. Över alla andra personer än sådana, vilkas
ekonomiska omständigheter göra dem oberoende av andras
välvilja, utövar den allmänna meningen i detta fall lika
stort inflytande som lagen; ty man kan lika gärna sitta i
fängelse som vara utesluten från möjligheten att förvärva
sitt livsuppehälle. De, som äro ekonomiskt oberoende och
som icke begära någon gunst av de maktägande eller av
samfund eller av staten, hava ingenting annat att befara
av uttalandet av vilken åsikt som helst, än att man skall
tänka och tala illa om dem; och för att fördraga detta
borde icke fordras något synnerligt hjältemod. Det finnes
intet skäl, att till förmån för sådana personer vädja till
medlidandet. Men ehuru vi icke numera tillfoga olika
tänkande så mycket ont, som fordom var vanligt, skada
vi oss måhända själva lika mycket som någonsin genom
vårt sätt att behandla dem. Sokrates blev dödad, men
den sokratiska filosofien steg upp som solen på
himlavalvet och spred sitt ljus över andens hela värld. Kristna
blevo kastade för vilddjuren, men den kristna kyrkan
uppväxte till ett högt och lummigt träd, som snart höjde sig
över de äldre och mindre kraftiga och kvävde dem i sin
skugga. Vår nuvarande rent sociala ofördragsamhet dödar
ingen, utrotar inga åsikter, men kommer folk att dölja
dem eller åtminstone att avhålla sig från varje kraftig
ansträngning för deras utbredande. Hos oss pläga kätterska
åsikter under ett årtionde eller en mansålder varken vinna
eller förlora mark i märkbar grad. De flamma aldrig upp
högt och vidsträckt utan fortfara att kola och pyra inom
de trånga kretsar av tänkare och forskare, bland vilka de
uppstå, utan att någonsin belysa människors allmänna
angelägenheter med vare sig ett sant eller ett falskt sken.
Och på detta sätt vidmakthålles ett sakernas tillstånd,
som för vissa sinnen är mycket tillfredsställande. Ty
därigenom bevaras, utan att man behöver tillgripa den
obehagliga åtgärden att bötfälla eller fängsla någon
människa, alla härskande meningar till det yttre orubbade,
under det att likväl sådana kättare, som äro behäftade
med den sjukdomen att tänka, icke äro absolut förvägrade
att bruka sitt förnuft. Ett bekvämt sätt att hålla fred i
tankens värld och att åstadkomma, att allt fortfar att gå i
de gamla spåren! Men priset för detta andliga
fredstillstånd är den fullständiga uppoffringen av allt moraliskt
mod hos människorna. Ett tillstånd, under vilket en stor
del av de mest verksamma och forskande andarna finna
det rådligast att hålla de allmänna grundsatser, varpå de
stödja sina övertygelser, gömda inom sig, och bemöda sig
att uti de uttalanden, som de rikta till allmänheten, så
vitt möjligt jämka sina slutledningar efter förutsättningar,
som de inom sig förkasta — ett dylikt tillstånd är icke
ägnat att framkalla de öppna och orädda karaktärer, de
logiska, helgjutna andar, som en gång utgjorde den
tänkande världens prydnad. Det slags människor, som man
kan vänta att finna under ett dylikt tillstånd, äro antingen
sådana, som fullkomligt ansluta sig till de gängse
meningarna, eller ock hycklare, vilkas bevisning i alla viktiga
frågor är avsedd för deras åhörare, men icke är den, som
har övertygat dem själva. De, som undvika detta alternativ,
göra det genom att inskränka sina tankar och intressen
till sådana saker, om vilka man kan tala utan att råka in
på grundsatsernas område; med andra ord, till obetydliga,
praktiska angelägenheter, vilka skulle kunna ordna sig av
sig själva, om blott människoanden bleve starkare och
finge en mera vidsträckt synkrets, och vilka aldrig förrän
då skola komma i riktig ordning. Och under tiden
försummas det, som ensamt kan stärka och vidga
människoanden, nämligen fri och djärv forskning i de högsta
ämnen.

De, i vilkas ögon denna kättarnas tillbakadragenhet
icke synes vara ett ont, borde i första rummet besinna,
att den nödvändiga följden därav är, att aldrig någon ärlig
och grundlig diskussion av kätterska åsikter äger rum;
och att sådana åsikter, som icke skulle hålla stånd vid
en dylik diskussion, ingalunda försvinna, om de också
ej spridas. Men det är icke de kätterska andarna, som
lida mest genom bannlysandet av alla spörsmål, som icke
mynna ut i »renläriga» slutsatser. Den största skadan
tillfogas dem, som icke äro kättare, och vilkas hela
andliga utveckling hämmas, vilkas förnuft kuvas av fruktan
för kätteri. Vem kan beräkna, huru mycket världen
förlorar därigenom, att en mängd lovande intelligenser
ej hava nog stark karaktär för att väga fullfölja en
dristig, kraftig och självständig tankegång, så framt den
leder dem till något, som kunde anses ogudaktigt eller
omoraliskt? Bland dem kan man stundom finna personer
med stor samvetsgrannhet och med en skarp och förfinad
tankeförmåga, men som förnöta sitt liv med att genom
sofismer söka vederlägga ett förnuft, som de icke kunna
bringa till tystnad, och som uttömma sitt snilles hjälpkällor
på försök att bringa sitt samvetes och sitt förnufts
fordringar i överensstämmelse med den ortodoxa läran; vilket
måhända till slut ändå icke lyckas dem. Ingen kan vara
en stor tänkare, som icke erkänner, att en tänkares första
plikt är att följa sitt förnuft, till vilka slutsatser det än
må leda honom. Sanningen vinner mera till och med
genom villfarelsen hos en person, som med tillbörligt
studium och förberedelse tänker på egen hand, än genom
de riktiga åsikterna hos sådana, som endast hysa dem,
emedan de icke stå ut med att tänka själva.

Men det är icke uteslutande, ja, icke ens i första
rummet för att dana stora tänkare, som tankefrihet är av
nöden. Den är lika mycket eller till och med än mera
oundgänglig för att människor i allmänhet skola kunna
sättas i stånd att uppnå den grad av andlig utveckling,
varav de äro mäktiga. Det har funnits och torde komma
att finnas enskilda stora tänkare även under tillstånd av
allmän andlig träldom. Men det har under ett sådant
tillstånd aldrig funnits och skall aldrig komma att finnas
ett andligen livskraftigt folk. Närhelst ett folk under
någon period har närmat sig ett sådant tillstånd, har detta
skett därigenom, att fruktan för kätterskt tänkande för någon
tid varit undanröjd. Men där det råder en tyst
överenskommelse, att grundsatser icke få bli föremål för
meningsutbyte, där diskussionen av de viktigaste frågor, som kunna
sysselsätta mänskligheten, betraktas som avslutad, där
kunna vi icke vänta att finna denna höga grad av allmän
andlig verksamhet, som gjort vissa perioder av historien
så märkvärdiga. Aldrig hava, där man undflytt striden
om de ämnen, som äro stora och viktiga nog för att
uppväcka hänförelse, människornas sinnen blivit satta i rörelse
ända från botten, och sådana impulser givits, som stundom
höjt även personer av medelmåttigt förstånd till en
ståndpunkt, som är värdig tänkande varelser. På det senare
hava vi ett exempel i förhållandena i Europa under den
id, som följde omedelbart på reformationen; ett annat,
ehuru begränsat till kontinenten och till de mera bildade
klasserna, i de filosofiska rörelserna under senare hälften
av 1700-talet; och ett tredje av ännu kortare varaktighet
i den andliga jäsningen i Tyskland under den
Göthe-Fichteska tiden. Dessa perioder äro mycket olika med
avseende   på   de särskilda åsikter, som under var och en
av dem utvecklades; men de äro lika däruti, att under
alla tre auktoritetens ok var brutet. Under dem alla
hade ett gammalt andligt tyranni blivit avskaffat, utan att
något nytt ännu trätt i dess ställe. De impulser, som
under dessa tre perioder gåvos, hava gjort Europa till vad
det nu är. Varje särskild förbättring, som vunnit insteg
i människornas sinnen eller i samhällsförhållandena, kan
tydligt spåras tillbaka till någon av dem. Sedan någon
tid ser det ut, som om dessa impulser i det närmaste
hava uttömt sin kraft; och vi kunna icke vänta oss någon
ny, förrän vi åter hävda vår andliga frihet.

*

Låt oss övergå till andra delen av beviset och i
det vi lämna å sido den förutsättningen, att någon av de
härskande meningarna kan vara falsk, i stället antaga, att
de äro sanna, och undersöka, på vad sätt dessa meningar
sannolikt skola uppfattas, om deras sanning icke får fritt
och öppet granskas. Huru ovillig än en person, som har
en fast övertygelse, torde vara att medgiva, att hans åsikt
möjligen kan vara falsk, skall han likväl måhända inse,
att huru sann åsikten än må vara, kommer den, så vida
den icke grundligt, ofta och frimodigt får diskuteras, att
omfattas som en död dogm, icke som en levande
sanning.

Det finnes en klass av människor (lyckligtvis numera
icke så talrik som fordom), som tycka att det är nog, om en
person obetingat går in på, vad de anse såsom sant, även
om han icke har någon som helst kännedom om grunderna
för åsikten eller skulle kunna med framgång försvara
den ens mot de ytligaste angrepp. Om sådana personer
en gång lyckas få sin tro antagen på grund av auktoritet,
så tänka de naturligtvis, att ingenting gott men väl
åtskilligt ont skulle följa därav, att dess fria diskuterande
tillätes. Där deras inflytande har överhand, göra de det
nästan till en omöjlig sak, att de härskande meningarna
förkastas med förstånd och överläggning, ehuru de
fortfarande kunna förkastas fort och oförståndigt. Ty
att helt och hållet utestänga meningsutbyte är sällan
möjligt, och när det en gång får insteg, äro sådana
trosföreställningar, som icke grunda sig på övertygelse, färdiga
att giva vika för den svagaste tillstymmelse till bevis.
Men även om man också bortser från denna möjlighet
— om man antager, att den sanna åsikten kvarbliver i
medvetandet som en fördom, en tro, oberoende av varje
bevis och otillgänglig därför — så ligger det i öppen dag,
att detta icke är det sätt, varpå sanningen bör omfattas
av ett förnuftigt väsende. Det är icke att känna sanningen.
Sanningen på detta sätt omfattad är blott en övertro
mera, som händelsevis är fästad vid ord, vilka uttala en
sanning.

Om människornas förstånd och omdöme böra odlas
— något som åtminstone protestanterna icke förneka —
huru kunna väl dessa förmögenheter lämpligare övas hos
var och en än genom en undersökning av de frågor, som
röra honom så nära, att det anses nödvändigt för honom
att uti dem hava en mening? Om det finnes något,
som mer än allt annat bidrager till förståndets uppodlande,
så är det i sanning förvärvandet av kunskap om
grunderna för de åsikter, man själv äger. Vilken åsikt än
personer må hysa i frågor, uti vilka det är av yttersta
vikt, att man har en riktig åsikt, böra de vara i stånd att
bemöta åtminstone de vanligaste inkasten.

»Men,» torde någon säga, »man kan lära dem
grunderna för deras åsikter. Det är icke nödvändigt, att
meningar blott mekaniskt eftersägas, därför att man aldrig
hört dem bestridas. Personer, som lära geometri, inprägla
icke blott lärosatserna i sitt minne, utan lära jämväl att
förstå bevisen; och det skulle vara oförnuftigt att påstå, att
de måste vara okunniga om grunderna för de geometriska
sanningarna därför, att de aldrig höra någon bestrida
eller söka vederlägga dem.» Utan tvivell En dylik
undervisning är tillräcklig i ett sådant ämne som matematik,
där ingenting alls kan sägas till försvar för en falsk åsikt.
Det är egendomligt för de matematiska sanningarna, att
alla skälen äro till förmån för den ena sidan. Där finnas
inga invändningar och inga svar på invändningar. Men i
alla frågor, där olikhet i åsikter är möjlig, beror sanningen
på ett utslag, som fälles mellan två grupper av stridiga
skäl. Till och med inom naturvetenskaperna äro alltid
flere förklaringar av samma företeelse möjliga, t. ex. en
geocentrisk teori vid sidan av den heliocentriska, flogiston
vid sidan av syre.Den geocentriska teorien antager, att solen och planeterna
röra sig omkring jorden, den heliocentriska, att jorden och de
övriga planeterna röra sig omkring solen. — Den flogistiska teorien
lärde, att kroppar vid förbränning förlora ett gasformigt ämne
(flogiston), som förut fanns uti dem; den nyare åsikten antager, att
i stället en kemisk förening med syrgas därvid äger rum. Övers. Man måste uppvisa, varför denna
ena teorien ej kan vara den sanna, och förr än detta
blivit uppvisat, och vi inse, på vad sätt det har skett,
förstå vi icke grunderna för vår mening. Och om vi vända
oss till frågor, som äro oändligt mycket mera invecklade
än de nyss anförda, till moraliska, religiösa, sociala och
praktiska frågor, bestå tre fjärdedelar av bevisen för
varje bestridd mening i ett vederläggande av de skäl,
som synas tala till förmån för någon därifrån avvikande
åsikt. Forntidens näst störste talare, Cicero, har meddelat
oss, att han alltid studerade sin motståndares sak med
lika stor, om icke större iver än sin egen. Det, som
Cicero sålunda använde såsom ett medel att vinna
framgång inför rätta, borde efterliknas av var och en, som
forskar på något område i avsikt att komma till sanningen.
Den, som endast känner till sin egen synpunkt i en sak,
känner den föga. Hans skäl kunna möjligen vara goda,
och kanske har ingen förmått att gendriva dem. Men
om han å sin sida är lika mycket ur stånd att vederlägga
skälen för den motsatta åsikten, om han icke ens vet,
vilka de äro, då har han ingen anledning att föredraga
den ena åsikten framför den andra. Det förnuftigaste han
kunde  göra  vore att uppskjuta att fälla något omdöme i 
frågan. Om han icke nöjer sig därmed, ledes han
antingen av auktoritetstro eller antager, såsom människor
i allmänhet göra, den åsikten, för vilken han känner den
största böjelsen. Och det är icke ens nog, att han får
höra motståndarens skäl av sina lärare, i det skick de
framställa dem och åtföljda av vad de erbjuda som
vederläggning. Detta är icke rätta sättet att låta motståndarens
skäl komma till sin rätt och få honom att fullt inse, vad
de innebära. Han bör få tillfälle att höra dem framställas
av personer, som verkligen tro på dem; som försvara dem
på allvar och därvid göra det yttersta de förmå. Han
måste lära känna dem i deras mest antagliga och
övertygande form; han måste känna hela tyngden av de
svårigheter, som en sann uppfattning av saken har att möta
och övervinna. I annat fall skall han aldrig kunna sätta
sig i verklig besittning av den del av sanningen, som
bemöter och undanrödjer dessa svårigheter. Nittionio bland
hundrade av vad man kallar personer med uppfostran
befinna sig i denna belägenhet, även om de kunna tala
vitt och breit för sina meningar. Det är möjligt, att deras
åsikt är sann, men med hänsyn till vad de verkligen veta
om den, kunde den lika gärna vara falsk. De hava aldrig
satt sig in i de personers uppfattning, som tänka olika
med dem, och övervägt, vad sådana personer skulle hava
att säga; och följaktligen känna de i själva verket icke
den lära, som de bekänna. De känna icke till de delar
därav, som förklara och försvara de övriga; de
resonemang, som visa, att en sak, som skenbart strider mot en
annan, låter sig därmed förena, eller att av två till
utseendet starka skäl det ena och icke det andra bör
föredragas. För alla de delar av sanningen, som äro de
avgörande och bestämma en sakkunnig persons omdöme,
äro de främmande; och ingen känner dessa delar, som
icke opartiskt och fördomsfritt har hört båda parterna och
bemödat sig att se bådas skäl i den starkaste belysning.
Så väsentligt är detta för en verklig insikt i moraliska
och allmänt mänskliga spörsmål, att om en viktig sanning
icke har några vedersakare, så måste man föreställa sig,
att sådana finnas och att förse dem med de starkaste
skäl, som den skickligaste »djävulens advokat» skulle
kunna tänka ut.

Låt oss antaga, att en fiende till tankefriheten för
att försvaga styrkan av detta bevis skulle invända, att det
ingalunda är nödvändigt, att folk i allmänhet få veta och
förstå allt, som av filosofer och teologer kan sägas för
eller emot deras åsikter. Vanligt folk behöver alls icke
vara i stånd att avslöja en fyndig motståndares alla
misstag och felslut. Det är alldeles tillräckligt, att det
alltid finnes någon, som är i stånd att bemöta dem, så att
ingenting, som skulle kunna missleda okunniga personer,
kvarstår ovederlagt. Personer med medelmåttigt förstånd,
vilka blivit undervisade om de viktigaste grunderna för de
sanningar, som inskärpts hos dem, böra lita på auktoritet
för resten och göras uppmärksamma på, att de varken
hava kunskaper eller förmåga nog för att besegra alla
svårigheter, som kunna uppställas, utan böra nöja sig med
vissheten om, att alla invändningar, som man gjort, blivit
vederlagda eller kunna vederläggas av dem, som blivit
särskilt undervisade för detta ändamål.

Även om man åt denna uppfattning gör det yttersta
medgivande som de kunna fordra, vilka hava de minsta
anspråken på det mått av insikt uti en sanning, som bör
åtfölja tron därpå, så äro likväl skälen för fritt
meningsutbyte i intet avseende försvagade. Ty även enligt denna
åsikt böra ju människorna hava någon förnuftig säkerhet
för, att alla invändningar blivit på ett tillfredsställande
sätt vederlagda; men hur skola de kunna vederläggas, om
det, som tarvar vederläggning, icke får uttalas? Eller hur
kan man veta, att vederläggningen är tillfredsställande,
om vedersakarna icke få något tillfälle att försvara den
motsatta meningen? I alla händelser måste ju åtminstone
filosoferna och teologerna, vilkas uppgift är att bemöta
inkasten, göra sig förtrogna med dessa i deras mest
besvärande form, även om sådant icke är nödvändigt för
allmänheten; och detta kan icke ernås med mindre,
än att de få fritt uttalas och framställas i den
gynnsammast möjliga dager. Den katolska kyrkan har ett eget
sätt att gå till väga vid denna vanskliga uppgift. Hon
drar en skarp gräns emellan sådana personer, som
tilllåtas antaga troslärorna på grund av övertygelse, och
sådana, som måste antaga dem på god tro. Hon
medgiver visserligen ingendera klassen något val med avseende
på det, som skall antagas, men hon både tillåter och
uppmuntrar prästerna, åtminstone sådana bland dem, till
vilka hon kan hysa fullt förtroende, att sätta sig in uti
motståndarnas inkast för att kunna besvara dem, och att
för detta ändamål läsa kätterska böcker. För lekmän
medgives icke detta annat än efter särskilt tillstånd, som
är svårt att erhålla. Denna lära erkänner således, att
kunskap om kättarnas åsikter är nyttig för lärarna, men
finner likväl utan självmotsägelse lämpligt att förvägra alla
andra sådan kunskap; och giver sålunda åt »eliten» mera
andlig odling, ehuru icke större andlig frihet än åt massan.
Genom detta påfund lyckas hon ernå det slags andliga
överlägsenhet, som hennes avsikter kräva. Ty, ehuru
odling utan frihet aldrig har skapat en stor och frisinnad
ande, så kan den likväl åstadkomma en fyndig advokat
för en sak. Men i protestantiska länder är denna utväg
avskuren, ty protestanterna påstå (åtminstone i teorin), att
ansvaret för vars och ens religiösa övertygelse måste bäras
av honom själv och ej får kastas på lärarna. Emellertid
är det i våra dagar omöjligt att utestänga obildade
personer från sådana skrifter, som läsas av de bildade. Om
mänsklighetens lärare skola kunna få kännedom om allt,
som de önska veta, så måste det vara tillåtet att utan
inskränkning skriva och offentliggöra vad som helst.

*

Om nu de skadliga verkningarna av bristen på fri
diskussion (under förutsättning av, att de antagna meningarna
äro sanna) vore inskränkta till, att personer lämnas i
okunnighet om grunderna för dessa meningar, så kunde
man tycka, att detta är, om också ett intellektuellt, dock
icke något moraliskt ont, och att det icke förminskar
värdet av dessa åsikter i fråga om deras inflytande på
karaktären. Men det är ett faktum, att vid frånvaro av
meningsutbyte förgätas icke blott grunderna till en lära,
utan även själva dess mening. De ord, som förkunna den,
uppväcka icke längre de idéer, eller i alla händelser endast
somliga av de föreställningar, som de ursprungligen
framkallade. I stället för en varm övertygelse och en levande
tro kvarstå endast ett antal fraser, bibehållna genom vanan.
Den friska kärnan är borta och blott skalet återstår. Man
kan icke nog allvarligt studera och begrunda de viktiga
kapitel uti människosläktets historia, som upptagas och
utfyllas av detta faktum.

Det belyses detta faktum, av erfarenheten om nästan
alla etiska lärors och religiösa trosbekännelsers historia.
Dessa läror och bekännelser äro fulla av innehåll och liv
för dem, som givit dem upphov, eller för upphovsmännens
omedelbara lärjungar. Deras mening fortfar att kännas
med oförminskad styrka eller uppnår till och med ännu
fullare medvetenhet, så länge man strider för att giva
läran eller bekännelsen övermakt över andra trosläror.
Slutligen blir hon antingen härskande, blir »den allmänna
meningen», eller också hejdas dess framsteg; hon
bibehåller det område, hon vunnit, men upphör att spridas
vidare. När ettdera av dessa resultat uppnåtts, blir striden
mattare och dör småningom bort. Trosläran har nu vunnit 
en ställning såsom en allmänt antagen mening eller
åtminstone en tillåten sekts eller fraktions åsikt. De, som
hylla den, hava i allmänhet ärvt, icke antagit densamma;
och övergång från en sådan troslära till en annan sker
endast undantagsvis samt utgör i mycket ringa mån
föremål för bekännarnas tankar. I stället för att såsom i
början ständigt vara på sin vakt antingen för att försvara
sig mot hela världen eller för att bringa hela världen på
sin sida, hava de slagit sig i ro, och, om de kunna undgå
det, varken lyssna de till inkast emot sin tro, eller oroa
oliktänkande, om sådana finnas, med försök att hävda dess
företräden. Från denna tidpunkt kan man vanligen datera
avtagandet av en trosläras livaktighet. Vi höra ofta, huru
religionslärare av alla bekännelser beklaga sig över
svårigheten att i sina åhörares sinnen upprätthålla en så livlig
uppfattning av den sanning, de till namnet bekänna, att
den genomtränger deras känslor och inverkar bestämmande
på hela deras leverne. Så länge trosläran ännu kämpade
för sin tillvaro, klagade man icke över sådana svårigheter.
Till och med de ringare kämparna visste och kände då,
vad de stredo för, insågo olikheterna mellan deras och
andras bekännelser. Vid detta skede i varje troaläras
tillvaro fanns det många, som hade utfört dess grundsatser
i alla tankens former, övervägt och betraktat dem från
alla viktiga synpunkter, erfarit hela den inverkan på
karaktären, som tron på denna lära kunde framkalla hos
ett av henne helt och hållet genomträngt sinne. Men när
den övergått till en nedärvd tro, som mottages passivt,
icke aktivt — då man icke längre i samma grad som i
början tvingas att använda sin kraft på de spörsmål, som
trosläran föranleder, uppstår småningom en växande böjelse
att av trosläran glömma allt utom formlerna och att lämna
den ett slappt och dött bifall, liksom om dess antagande
på god tro befriade från nödvändigheten att göra den
levande i medvetandet eller att pröva den genom personlig
erfarenhet. Och slutligen upphör den nästan helt och hållet
att hava något som helst inflytande på människornas
inre liv. Då inträffa de fall, som i vår tid äro så talrika,
att de nästan utgöra flertalet, där trosläran liksom stannar
utom själen och gör den hård och oemottaglig för alla
andra inflytelser på våra högsta formögenheter. Den visar
sin makt genom att hindra varje djup och levande
övertygelse att få insteg, och uträttar själv intet för förstånd
eller hjärta, om ej att stå där som skiltvakt för att hålla
dem båda tomma.

I vilken grad lärosatser, som i sig själva voro
ägnade att göra det djupaste intryck på själen, kunna
begravas däri såsom döda trosartiklar utan att förverkligas
i föreställning, känsla eller förstånd, därpå har man ett
exempel uti det sätt, varpå flertalet bekännare nu omfatta
kristendomens läror. Med kristendomen förstår jag här
detsamma, som alla kyrkor och sekter mena därmed,
nämligen de läror och grundsatser, som innehållas i Nya
Testamentet. Dessa betraktas såsom heliga och antagas
såsom lagar av alla, som bekänna sig till kristendomen.
Och  likväl  är  det  knappt för mycket att påstå, att icke
en kristen av tusen inrättar eller bedömer sitt handlingssätt
efter dess lagar. Den måttstock, han rättar sig efter, är
hans nations, hans klass', hans sekts vanor. Han har
således å ena sidan en samling av etiska grundsatser,
vilka han tror att en ofelbar visdom förlänat honom,
såsom regler för hans leverne, och å den andra sidan
en mängd alldagliga meningar och vanor, som till en
viss grad överensstämma med somliga av dessa
grundsatser, i mindre grad med andra och rent av stå i strid
med ännu andra av dem, och som på det hela taget utgöra
en sammanjämkning av den kristna trosläran med det
världsliga livets intressen och inflytelser. Den förra ägnar
han sin hyllning, de senare sin verkliga lydnad. Alla
kristna tro, att de fattiga och ringa och de, som lida
förföljelse av världen, äro saliga; att det är lättare för en
kamel att gå genom ett nålsöga, än för en rik man att
inkomma i himmelriket; att de icke skola döma, på det
att de icke må varda dömde; att deskola alls intet svärja;
att de skola älska sin nästa så som sig själva; att om
någon tager deras mantel, skola de giva honom kjorteln
med; att de icke skola sörja för morgondagen; att om
de vilja varda fullkomliga, så skola de sälja allt vad de
äga och giva åt de fattiga. Och de hyckla icke när de
säga, att de tro dessa saker. De tro dem verkligen så,
som människorna tro allt, som de städse hört berömmas
och aldrig motsägas. Men är det fråga om den levande
tro, som bestämmer vårt handlingssätt, så tro de på dem
jämnt upp så mycket, som det är brukligt att handla efter
dem. Satserna sådana de stå där äro tjänliga att slå
motståndare med; och det förstås, att de om möjligt
framställas såsom skäl för vad helst personer göra, som de
anse berömligt. Men om någon ville påminna dessa
människor om, att samma satser fordra en oändlighet av saker,
som de aldrig ens tänkt på att göra, så skulle han därpå
ingenting annat vinna än att bli räknad bland dessa föga
omtyckta personer, vilka lägga an på att vara bättre än
annat folk. Trossatserna hava intet inflytande på vanliga
bekännare, äro icke en makt i deras själar. Man har av
gammal vana en viss vördnad för deras ordalydelse, men
ingen känsla, som kan göra dem levande i sinnet. Och
när det gäller handling, ser man sig omkring efter A eller
B för att erfara, huru långt man bör gå uti att lyda
Kristus.

Vi kunna vara förvissade om, att förhållandet bland
de första kristna icke var sådant utan ett helt annat.
Hade det varit som nu, skulle kristendomen aldrig uppväxt
från en obetydlig sekt bland de föraktade judarna till det
romerska väldets religion. När deras fiender sade: »se,
hur de kristna älska varandra» (en anmärkning, som
sannolikt ingen skulle göra numera), hade dessa säkerligen
en mycket livligare känsla av, vad deras tro innebar, än de
någonsin sedan haft. Detta är sannolikt huvudorsaken till,
att kristendomen nu gör så små framsteg i att utsträcka
sitt område och ännu efter aderton århundraden nästan
uteslutande är inskränkt till européerna och deras
avkomlingar. Och bland de strängt religiösa, som taga sina
läror på allvar och fästa större betydelse vid dem, än folk
i allmänhet gör, händer det vanligen, att den del av deras
troslära, som sålunda är jämförelsevis levande för deras
sinnen, är den, som förskriver sig från Luther, Calvin
eller Knox eller någon annan sådan person, som står deras
egen karaktär mycket närmare. Vad Kristus lärt har
däremot endast en passiv tillvaro i deras sinnen, och
åstadkommer knappast någon annan verkan än den, som
blotta åhörandet av så kärleksfulla och milda ord medför.
Det finnes utan tvivel många skäl, varför de läror, som
äro utmärkande för en sekt, bibehålla mera livaktighet än
de, som äro gemensamma för alla sekter, och varför
religionslärarna göra sig större möda att hålla de förras
betydelse vid liv. Men en orsak är tydligen den, att dessa
utmärkande läror äro omtvistade och oftare måste försvaras
mot uppenbara vedersakare. När ingen fiende längre är
inom synhåll, insomna både lärare och lärjungar på
sin post.

Detsamma gäller i allmänhet taget om alla
traditionella läror — sådana, som innehålla vishets- och
levnadsregler, lika väl som moral och religion. I varje språk
och litteratur finnas en mängd allmänna satser om livet,
både om vad det är, och hur man däri bör uppföra sig;
satser, som var och en känner till, var och en upprepar
eller åhör med bifall, och vilka betraktas som erkända
sanningar, men vilkas betydelse de flesta först då lära
inse, när erfarenheten — vanligen en smärtsam erfarenhet
— gjort dem till en verklighet för dem.  Huru ofta händer
det icke, att smärtan av någon oförutsedd olycka eller
missräkning kommer en person att uti sitt minne återkalla
något ordspråk eller allmänt talesätt, som han känt sedan
barndomen och vars mening skulle hava bevarat honom
från denna olycka, om han någonsin förut hade förstått
den så, som han nu gör. Härtill finnas visserligen andra
orsaker än frånvaron av meningsutbyte: många sanningars
mening kan icke till fullo förstås, förrän personlig
erfarenhet gjort dem till vår egendom. Men även dessas
mening skulle hava blivit mycket bättre insedd och det,
som blivit insett, mycket djupare inpräglats i själen, om
människor vore vana vid att höra skäl uppställas för och
emot en sak av personer, som förstå den. Människornas
olyckliga böjelse att upphöra att tänka över det, som
de icke längre tvivla på, är orsaken till hälften av
deras misstag. En samtida författare uttrycker sig ganska
träffande, då han talar om ten avgjord åsikts djupa
sömn».

Huru? torde någon fråga, är då frånvaron av
enstämmighet ett oeftergivligt villkor för sann kunskap? Är det
nödvändigt, att en del av människosläktet skall framhärda
i villfarelse, för att andra skola sättas i stånd att uppnå
sanningen? Måste en troslära upphöra att vara verklig
och levande, så snart den blivit allmänt antagen, och är
aldrig en sats fullkomligt insedd och förstådd, så framt
icke något tvivel därpå kvarstår? Så snart människorna
enhälligt antagit en sanning, måste då denna sanning gå
under i deras inre? Man har hittills trott, att 
upplysningens högsta mål och skönaste resultat skulle vara att
mer och mer ena människorna i kännedomen om alla
viktiga sanningar; skall då upplysningen räcka blott så
länge, som den ännu icke fullbordat sitt verk? Skola
stridens frukter gå förlorade, så snart segern blivit
fullständigt vunnen?

Jag påstår icke något sådant. Under mänsklighetens
framåtskridande skall antalet av de lärosatser, vilka icke
längre omtvistas eller betvivlas, ständigt tillväxa; och
människosläktets lycka skulle nästan kunna mätas efter antalet
och vikten av de sanningar, som nått de stadium, att de
lämnas oantastade. Att i den ena punkten efter den andra
varje allvarlig strid upphör, är ett nödvändigt skede uti
en menings stadgande; ett stadgande, som är lika
välgörande, om meningen är sann, som farligt och
olycksbringande, om den är falsk. Men ehuru denna småningom
skeende förminskning av meningsskiljaktighetens område
är nödvändig i detta ords båda bemärkelser, i det den är
på en gång oundviklig och oundgänglig, så är det därför
icke sagt, att alla dess följder måste vara välgörande.
Förlusten av ett så viktigt hjälpmedel till en verklig och
levande uppfattning av sanningen, som det, vilket ligger i
nödvändigheten av att ständigt vara redo att förklara den
för och försvara den mot vedersakare, är visserligen icke
tillräcklig att uppväga vinsten av dess allmänna erkännande
men innebär dock ett icke obetydligt avdrag från denna
vinst. Där man icke längre äger denna fördel, vore det
enligt min åsikt önskvärt, att våra lärare försökte att
skaffa en ersättning därför; att de vidtoge någon anordning
för att göra frågans svårigheter lika klara och levande för
lärjungens medvetande, som om de framkastades emot
honom av någon för hans omvändelse ivrande kämpe för
den motsatta åsikten.

Men i stället för att söka utfinna nya metoder för
detta ändamål har man låtit de metoder gå förlorade, som
man fordom ägde. Den sokratiska dialektiken, på vilken
vi hava ett så storartat exempel uti Platons dialoger, var
en metod av detta slag. Det var egentligen en negativ
diskussion om filosofiens och livets stora frågor, som med
fulländad skicklighet var inrättad i det syftet att övertyga
vem som helst, som endast tillägnat sig den härskande
meningens allmänna talesätt, att han icke förstod saken,
att han hittills icke fäst någon bestämd mening vid de
läror, han bekände; på det att han, när han blev varse
sin okunnighet, skulle finna den väg, varpå han kunde
ernå en fast övertygelse, grundad på en klar uppfattning
av såväl lärornas mening som av bevisen för dem.
Disputationerna i medeltidens skolor hade ett liknande
ändamål. De åsyftade, att man skulle kunna försäkra sig om,
att lärjungen förstod sin egen mening och (såsom en
nödvändig förutsättning härför) den motsatta åsikten, och
sålunda kunde försvara den förra och vederlägga den senare.
Dessa disputationer hade emellertid det obotliga felet, att
de grundsatser, på vilka man stödde sig, voro hämtade
från auktoriteter, icke ur förnuftet; och även såsom övning
för förståndet voro de i varje avseende underlägsna den
mäktiga dialektik, som utbildade förståndet hos Sokrates'
lärjungar. Men den moderna bildningen har båda slagen
att tacka för vida mer, än man vanligen är böjd att
medgiva; och den nuvarande uppfostringsmetoden har intet,
som i minsta mån ersätter någondera. En person, som
erhåller all sin undervisning av lärare eller ur böcker,
undgår kanske frestelsen att låta sig nöja med det, som
han sålunda fått inpluggat, men han nödgas icke att höra
båda parterna. I följd härav träffar man även bland
tänkare ganska sällan sådana, som känna båda sidornas
åsikter. Och den svagaste delen av det, som var och en
säger till försvar för sina åsikter, är den, varmed han
avser att bemöta invändningar. Det är en vana nu för
tiden att tala föraktligt om negativ kritik — d. v. s. den,
som uppvisar bristerna i teorier och missförhållanden i
det praktiska livet utan att framställa positiva sanningar.
En sådan negativ kritik skulle visserligen vara torftig nog
såsom slutresultat; men såsom ett medel att uppnå positiv
kunskap eller en övertygelse, som är värd detta namn,
kan den icke skattas nog högt. Och till dess människorna
åter systematiskt övas i en sådan negativ kritik, skall det
finnas blott ett fåtal stora tänkare och över huvud taget
en låg intellektuell ståndpunkt inom alla forskningsgrenar
utom matematik och naturvetenskap. I inga andra ämnen
förtjäna någons meningar namnet kunskap, så vida han icke,
antingen förmådd därtill av andra eller självmant, genomgått
samma andliga process, som skulle hava varit oundviklig,
ifall han hade utkämpat en meningsstrid  med verkliga
motståndare. Hur oförnuftigt är det då icke att, när det
av sig självt erbjudes oss, lämna å sido det, som är så
oundgängligt och så svårt att åstadkomma, ifall det saknas.
Om det således finnes personer, vilka bestrida en härskande
åsikt, eller skulle göra det, om det tillätes dem av lagen
och allmänna meningen, så böra vi tacka dem därför,
uppmärksamt lyssna till dem, och glädja oss över, att
någon vill göra för oss, vad vi annars själva med mycket
större besvär borde söka åstadkomma, om vi fäste någon
vikt vid fastheten och livaktigheten av vår övertygelse.

*

Det återstår ännu att tala om en av huvudorsakerna
till att meningsskiljaktighet är nyttig och skall så förbli,
ända till dess människosläktet har uppnått en grad av
andlig utveckling, som för närvarande synes vara oändligt
avlägsen. Vi hava hittills betraktat endast tvenne
möjligheter: att den rådande meningen kan vara falsk och
följaktligen någon annan mening sann; eller att den rådande
meningen är sann, i vilket fall en konflikt med den
motsvarande villfarelsen är av väsentlig vikt för en klar
uppfattning och livlig känsla av dess sanning.

Men det finnes ett tredje fall, som är vanligare än
något av de förra, nämligen då stridiga meningar, i stället
för att vara den ena sann och den andra falsk, dela
sanningen sinsemellan så, att den kätterska åsikten är ägnad
att fullständiga den sanning, varav den antagna åsikten
endast innehåller en del. Gängse åsikter om saker, som
icke äro direkt påtagliga för några sinnen, äro ofta
sanna, men innehålla sällan eller aldrig hela sanningen.
De äro en del av sanningen, stundom en större, stundom
en mindre del, men överdrivna, förvrängda och skilda
från de sanningar, av vilka de borde åtföljas och
begränsas. Kätterska meningar å andra sidan höra
vanligen till de undertryckta och försummade sanningar, vilka
slitit de band, som hållit dem bundna, och antingen söka
att förlikas med den sanning, som kan ligga uti det
allmänna föreställningssättet, eller sätta sig upp däremot med
lika stort anspråk på ofelbarhet, som om de innehölle hela
sanningen. Det senare fallet har hittills varit det vanliga,
ty ensidighet har alltid varit regel bland människorna och
mångsidighet undantag. Vid ett omslag i allmänna
meningen stiger därför vanligen en del av sanningen tillbaka,
då en annan framträder. Till och med framsteg, som
skulle lägga en ny sanning till de gamla, sätta för det
mesta endast en ofullständig sanning i stället för ett annan
sådan; och förbättringen består huvudsakligen däruti, att
det nya fragmentet av sanning är mera behövligt, mera
lämpat efter tidens krav än det, som det ersätter. Och
då de härskande åsikterna, även om de vila på en sann
grund, äro så ofullständiga, så borde varje åsikt, som
innehåller något av den del av sanningen, som en härskande
mening förbiser, betraktas såsom dyrbar, huru bristfällig
och förvirrad den än må vara för övrigt. Ingen, som lugnt
bedömer mänskliga angelägenheter, borde finna någon 
anledning att harmas över, att de, som bringa till vår
kännedom sanningar, dem vi i annat fall skulle hava förbisett,
förbise några av dem, som vi inse. Snarare skall han
betänka, att så länge den allmänt erkända sanningen är
ensidig, är det mera önskvärt än eljest, att även den icke
erkända sanningen har ensidiga försvarare. Ty sådana
äro vanligen de mest energiska och de som hava största
utsikten att draga en motsträvig uppmärksamhet till det
korn av vishet, som de framställa, såsom vore det hela
sanningen.

När sålunda t. ex. under 1700-talet nästan alla bildade
och alla de av de obildade, som leddes av de förra, voro
försjunkna i beundran för den så kallade civilisationen och
för den moderna vetenskapens, litteraturens och filosofiens
under, och då de i sitt överskattande av olikheten mellan
samtidens och forntidens människor invaggade sig i den
tron, att hela skillnaden var till deras egen fördel, så
var det med en särdeles välgörande verkan, som
Rousseaus paradoxer slogo ned som bomber mitt ibland dem,
skingrade den kompakta massan av ensidiga åsikter och
tvungo dess spillror att återförena sig i en bättre form
med upptagande av nya beståndsdelar. Icke därför, att
de härskande åsikterna på det hela taget voro fjärmare
från sanningen än Rousseaus. Tvärtom, de voro henne
närmare, de innehöllo mera positiv sanning och mycket
mindre villfarelse. Men det fanns i Rousseaus läror en
betydlig mängd av just de sanningar, som den härskande
opinionen saknade; dessa hava förts med uti åsikternas
ström och utgöra den avlagring, som ligger kvar, sedan
floden sjunkit undan. Att enkelhet i levnadssättet är av
högt värde, att ett konstlat sällskapslivs tvång och hyckleri
har ett demoraliserande inflytande, äro tankar som aldrig
utslocknat i odlade sinnen, sedan Rousseau utgav sina
skrifter; och de skola i sin tid utöva sin tillbörliga verkan,
ehuru de för närvarande behöva hävdas lika väl som
någonsin, och hävdas med handling, ty ord hava i denna
sak nästan uttömt sin verkan.

I fråga om politiken anser man redan allmänt, att
både ett parti för upprätthållande av den bestående
ordningen och ett parti för framåtskridande och reform äro
nödvändiga förutsättningar för ett sunt samhällstillstånd; tills
endera har utvidgat sin andliga synvidd därhän, att det på
samma gång blir ett ordnings- och framstegsparti, som
förstår skilja emellan det, som bör bevaras, och det, som
bör förkastas. Vartdera av dessa partier härleder sin
nytta från det andras bristfälligheter; men det är till stor
del oppositionen från motpartiet, som håller dem båda
inom sunda och förnuftiga gränser. Så framt icke de
meningar, som hylla demokrati och aristokrati,
förmögenhet och jämlikhet, samarbete och konkurrens, lyx och
umbärande, socialism och individualism, frihet och disciplin
och alla andra stående motsatser uti det praktiska livet,
uttalas lika fritt och förfäktas och försvaras med lika
skicklighet och kraft, är det ingen utsikt, att båda elementen
skola erhålla sitt tillbörliga inflytande; den ena vågskålen
skall alltid nödvändigt gå upp, när den andra sjunker. I
det praktiska livet är sanningen i så hög grad en fråga
om förlikning av motsatser, att endast få personer äro nog
skarpsinniga och opartiska att genom en dylik jämkning
närma sig det rätta; och detta måste ernås genom den
våldsamma processen av ett fälttåg mellan stridande, som
fäkta under fientliga baner. Om uti någon av de nyss
uppräknade, öppna frågorna endera åsikten har bättre
anspråk på icke blott att föredragas utan att uppmuntras
och understödjas, så är det den, som för tillfället råkar
tillhöra minoriteten. Ty det är denna åsikt, som vid
ifrågavarande tillfälle representerar de försummade intressena,
den del av mänsklig lycka, som är i fara att icke tillgodoses
som sig bör. Jag vet, att i vårt land ingen ofördragsamhet
utövas mot lika tänkande i de flesta av dessa frågor. Jag
har anfört dem för att genom talrika och erkända exempel
visa allmängiltigheten av den satsen, att endast genom
meningsskiljaktighet är det under människosläktets
nuvarande tillstånd någon utsikt för sanningens alla sidor att
bliva tillgodosedda. Om personer finnas, som bilda ett
undantag från världens skenbara enhällighet i någon fråga,
så är det alltid sannolikt, att, även om världen har rätt,
de, som avvika, hava någonting att säga, som är värt
att höras av de övriga, och att sanningen skulle förlora
något genom deras tystnad.

Man skall måhända invända: »Men några allmänt
antagna grundsatser, isynnerhet uti de högsta och viktigaste
frågor, äro mera än halvsanningar. Den kristna sedeläran
till exempel är hela sanningen i fråga om moralen, och
om någon förkunnar en moral, som avviker därifrån, så är
han helt och hållet på villovägar.»

Som detta fall i praktiskt hänseende är det viktigaste
av alla, så kan intet lämpa sig bättre för en prövning av
den allmänna grundsatsen. Men innan vi undersöka,
vad den kristna sedeläran är eller icke är, är det
nödvändigt att bestämma, vad som menas med uttrycket
den kristna sedeläran. Om man därmed menar Nya
Testamentets sedelära, så förundrar det mig, att någon,
som erhållit sin kunskap därom direkt ur denna bok, kan
antaga, att den gav sig ut för eller var ämnad att innefatta
en fullständig sedelära. Evangelierna hänföra sig alltid
till en förut befintlig sedelära och inskränka sina
föreskrifter till de punkter, där denna borde rättas eller
ersättas genom mera omfattande och högre. De uttrycka
sig därjämte i mycket allmänna ordalag, ofta omöjliga att
tolka efter bokstaven och som besitta snarare poesiens eller
vältalighetens förmåga att göra intryck än en lagstiftnings
noggrannhet. Att därur upprätta en etisk lärobyggnad har
aldrig varit möjligt utan att man tagit Gamla Testamentet till
hjälp, som visserligen har ett detaljerat system, men ett
system, som i många avseenden är barbariskt och avsett
för barbariska folk. Paulus, en förklarad fiende till detta
judarnas sätt att tolka och fullständiga mästarens lära,
hänför sig likaledes till en förut befintlig sedelära,
nämligen grekernas och romarnas; och hans råd till de kristna
äro i betydlig mån ett försök att lämpa sig efter denna,
till och med i den utsträckning, att han öppet gillar
slaveriet.I brevet till Filemon.Övers.
 Det som kallas kristen, men hellre borde heta
teologisk moral, är icke Kristus' och apostlarnas verk, utan
har ett mycket senare ursprung. Den har småningom blivit
uppbyggd av den katolska kyrkan under de fem första
århundradena, och ehuru den icke obetingat antagits av
protestanterna, har den dock blivit mycket mindre förändrad
av dem, än man kunde vänta. I allmänhet hava de nöjt
sig med att skära bort de tillägg, som blivit gjorda under
medeltiden, och varje sekt har ersatt dem med nya tillägg,
lämpade efter sin tid och sina böjelser. Att
människosläktet står i en stor tacksamhetsskuld till denna sedelära
och dess första förkunnare, är jag den siste att vilja förneka;
men jag drar icke i betänkande att påstå, att den i många
viktiga punkter är ofullständig och ensidig, och att, så framt
ej idéer och känslor, vilka äro främmande för densamma,
hade inverkat på utvecklingen av det europeiska livet och
karaktären, skulle de mänskliga angelägenheterna nu befinna
sig i ett vida sämre tillstånd än som är fallet. Den
kristna moralen (nämligen vad man kallar så) bär helt och
hållet prägeln av en reaktion; den är till stor del en
protest emot hedendomen. Dess ideal är snarare negativt
än positivt; passivt snarare än aktivt; oskuld snarare än
storsinthet; ett avhållande från det onda snarare än ett
ihärdigt uppsökande av det goda. Man har träffande
anmärkt, att i dess föreskrifter budet »du skall icke»
otillbörligt överväger budet »du skall». I sin fasa för sinnligheten 
har den gjort askesenSjälvplågeri, späkning.Övers. och sedan, genom en så småningom
skeende jämkning av denna, laguppfyllelsen till sin avgud.
Den framhåller hoppet om saligheten och fruktan för helvetet
såsom rätta och tjänliga bevekelsegrunder för ett dygdigt
liv. I detta avseende står den långt under de bästa av
forntidens sedeläror, och den gör allt vad den kan för
att giva sedligheten en i grunden självisk karaktär, i det
den skiljer varje människas pliktkänsla från hennes
medmänniskors intressen, utom för så vitt egennyttiga
bevekelsegrunder bjuda henne att se dem till godo. Den är
huvudsakligen en lära om passiv lydnad; den inskärper
undergivenhet för alla faktiskt bestående myndigheter, vilka
vi visserligen icke böra lyda, när de ålägga oss något,
som religionen förbjuder, men mot vilka vi dock icke
böra göra motstånd, än mindre uppror, även om de
tillfoga oss aldrig så stora orättvisor. Och under det att
plikter mot samhället i de bästa hedniska folks moral
intaga ett oproportionerligt stort rum och otillbörligt
inkräkta på individens rättmätiga frihet, så är uti den rent
kristna etiken hela detta område av förpliktelser knappt
omnämnt eller erkänt. Det är i Koranen,Muhammedanernas bibel.  Se Verdandis småskr. n:o 3,
Herman Almkvist, Koranen.Övers. icke i Nya
Testamentet, som vi läsa följande sats: »En härskare, som
sätter en person till en syssla, då det uti hans rike finnes
en annan person, som är dugligare därtill, syndar emot
Gud och emot staten.» Den lilla hänsyn, som enligt våra 
nuvarande seder tages till idén om plikter mot det
allmänna, härrör från grekiska och romerska, icke från
kristna källor; liksom ock i det enskilda livets moral —
vad som kan finnas av själsstorhet, högsinthet, personlig
värdighet och till och med hederskänsla, härrör från
den rent mänskliga, icke religiösa sidan av vår uppfostran
och aldrig skulle hava kunnat växa upp ur moraliska
grundsatser, enligt vilka den enda förtjänst, som öppet
erkännes, är lydnad.

Jag påstår lika litet som någon, att dessa brister med
nödvändighet vidlåda den kristna sedeläran, på vilket sätt
hon än må uppfattas, eller att de många uti ett
fullständigt moralsystem oundgängliga satser, som hon saknar,
icke skulle kunna låta förena sig med henne. Ännu mindre
skulle jag vilja påstå detta om Kristus' egna läror och
föreskrifter. Jag tror, att Kristus' ord äro allt, som de,
för så vitt jag kan förstå, voro ämnade att vara; att de
icke äro oförenliga med något, som en omfattande moral
fordrar; att allt, som är förträffligt i moraliskt avseende,
kan inläggas uti dem, utan att man gör mera våld på
deras ordalag än var och en gjort, som sökt ur dem
uppbygga ett praktiskt system av levnadsregler. Men det
är i fullkomlig överensstämmelse härmed att antaga, att
de endast innehålla, och voro avsedda att innehålla, en del
av sanningen; att många viktiga delar av den högsta
sedlighet icke tillgodoses eller ens åsyftas i de läror av
kristendomens stiftare, som traditionen bevarat, och att
de blivit fullkomligt åsidosatta i det moralsystem, som den
kristna kyrkan upprättat på grundvalen av dessa läror.
Om det förhåller sig så, är det efter min åsikt ett stort
misstag att framhärda uti försöket att i den kristna läran
finna de fullständiga regler för vårt handlingssätt, vilka
dess upphovsman blott ville hävda och uppliva, men endast
delvis själv framställa. Jag tror, att denna ensidiga
uppfattning är på väg att bliva ett stort ont i praktiskt
hänseende, därigenom att den i hög grad försvagar verkan av
den moraliska undervisning och uppfostran, som åtskilliga
personer nu omsider bemöda sig om att åstadkomma.
Jag fruktar högeligen, att om man söker utbilda sitt
förstånd och sina känslor efter en uteslutande religiös
förebild och lämnar å sido dessa världsliga mönster (som de
må kallas i brist på ett bättre namn), vilka förut ägde
bestånd vid sidan av den kristna sedeläran och
kompletterade henne, i det de mottogo något av hennes ande och
i henne ingöto något av sin, så skall resultatet bliva, och
är redan nu, en låg, krypande och slavisk karaktär,
vilken, hur den än må underkasta sig det, som den anser
vara den högsta viljan, likväl är oförmögen att höja sig
till eller med sympati omfatta föreställningen om den
högsta godheten. Jag tror, att andra etiska system än de,
som kunna härledas från uteslutande kristna källor, måste
äga bestånd vid sidan av den kristna etiken för att
åstadkomma mänsklighetens moraliska pånyttfödelse; och att
det kristna systemet icke utgör något undantag från den
regeln, att, så länge människoförnuftet är ofullkomligt,
sanningens intresse fordrar tillvaron av olika meningar.
Det är icke nödvändigt, att man behöver ringakta de
moraliska sanningar, som kristendomen innehåller, därför
att man upphör att ringakta dem, som den icke innehåller.
Där en sådan fördom eller ensidighet förefinnes, är den
utan gensägelse ett ont; men ett ont, som vi icke alltid
kunna hoppas att undgå, utan måste betrakta såsom priset
för ett ovärderligt gott. Mot de anspråk på att vara hela
sanningen, som en del av sanningen gör, bör och måste
man emellertid protestera; och om en reaktionär impuls
skulle göra dem, som protestera, i sin tur orättvisa, så
må denna ensidighet beklagas, men måste fördragas. Om
de kristna vilja lära fritänkare att vara rättvisa emot
kristendomen, så borde de själva vara rättvisa mot
fritänkarna. Det kan icke lända sanningen till något gagn
att blunda för det faktum, som är känt av alla, vilka
hava den ringaste kunskap om litteraturhistorien, att en
gtor del av de ädlaste och mest värdefulla, etiska lärdomar
hava skänkts oss icke blott av män, som ej kände, utan
även av män, som kände och förkastade den kristna
läran.

Jag vill icke påstå, att även den mest oinskränkta
frihet uti att framställa alla möjliga åsikter skulle göra
slut på olägenheterna av religiöst eller filosofiskt
sektväsende. Om personer med inskränkt förstånd allvarligt
omfatta en sanning, så kan man vara viss på, att den
skall komma att förfäktas och i många hänseenden
efterlevas så, som om ingen annan sanning funnes till i
världen, eller åtminstone ingen, som kunde begränsa
eller modifiera den förra. Jag vet ganska väl, att alla
åsikter hava en benägenhet att bliva ensidiga, och att
denna benägenhet icke kan avhjälpas även genom det
friaste meningsutbyte, utan till och med ofta ökas och
tillväxer därigenom, i det att sanningar, som borde hava
insetts men ej blivit insedda, förkastas med desto större
häftighet, emedan de framställts av personer, vilka man
betraktar som motståndare. Men det är icke på
lidelsefulla partigängare utan på lugnare och mera opartiska
åskådare av striden, som denna brottning av olika meningar
utövar sin välgörande verkan. Icke uti den våldsamma
striden mellan delar av sanningen, utan uti det tysta
undertryckandet av dess ena hälft, ligger det onda, som
man bör frukta. Det finnes alltid hopp, då personer
nödgas höra båda partierna; det är, då de endast lyssna
till den ena parten, som villfarelser stelna till fördomar
och sanningen själv upphör att hava sanningens verkan,
i det den genom överdrift förvandlas till osanning. Och
alldenstund få själsegenskaper äro mera sällsynta än den
domareförmåga, som kan fälla ett rättvist utslag mellan
två parter, av vilka blott den ena har någon advokat till
sitt försvar, så har sanningen utsikt att segra endast i den
mån varje sida därav, varje mening, som innehåller någon
del av sanningen, icke blott finner försvarare, utan även
försvaras så, att den kan göra sig hörd.

* 

Vi hava nu visat, att tanke- och yttrandefrihet är
nödvändig för mänsklighetens andliga välfärd (på vilken
all annan välfärd beror), och det på fyra särskilda grunder,
som vi vilja i korthet sammanfatta:

För det första: Vi kunna icke veta, om icke den
åsikt, som undertryckes, möjligen är sann; att förneka
detta är att göra anspråk på ofelbarhet.

För det andra: Även om den undertryckta åsikten
skulle vara en villfarelse, kan den innehålla och innehåller
mycket ofta en del av sanningen; och eftersom den
allmänna eller härskande meningen i en fråga sällan eller
aldrig omfattar hela sanningen, är det endast genom kampen
mellan motsatta meningar, som den ofullständiga sanningen
har någon utsikt att fullständigas.

För det tredje: Till och med om den rådande meningen
skulle vara icke blott sanning utan hela sanningen, så
skall den, så framt icke dess kraftiga och allvarliga
bekämpande tillåtes och verkligen äger rum, hos de flesta,
som antaga den, endast bliva ett slags fördom, enär man
icke förstår eller frågar efter dess förnuftiga grunder.

Och icke blott detta utan, för det fjärde, åsikten själv
kommer då i fara att gå förlorad eller bliva maktlös och
berövad sitt livgivande inflytande på karaktär och
handlingssätt; dogmen övergår till en rent yttre bekännelse, som
icke förmår verka något gott, utan endast hindrar en
verklig och innerlig övertygelse att växa upp ur förnuft
eller personlig erfarenhet.

*


Innan vi lämna frågan om tankefriheten, torde det
vara lämpligt att med några ord bemöta dem, som
visserligen medgiva, att uttalandet av vilken mening som helst
bör tillåtas, men endast- på det villkor, att det sker på
ett hovsamt sätt, och att gränserna för ett ärligt
meningsutbyte icke överskridas.

Mycket kunde sägas om möjligheten av att bestämma,
var dessa gränser i så fall borde dragas. Om det skulle
betraktas sora avgörande, att de, vilkas mening man anfaller,
anse sig förnärmade, så visar, som jag tror, erfarenheten,
att detta äger rum, så ofta anfallet är kraftfullt och
verksamt, och att varje motståndare, som anfaller dem häftigt,
och som de hava svårt att bemöta, synes dem vara en
oförsynt motståndare, isynnerhet om han visar värme för
sin sak. Men ehuru denna anmärkning är mycket viktig i
praktiskt avseende, går den helt och hållet upp uti ett
annat, mycket viktigare inkast. Det sätt, varpå en åsikt
förfäktas, kan utan tvivel, även om åsikten är sann, vara
mycket klandervärt och må i så fall med rätta strängt
tadlas. Men de viktigaste överträdelserna i detta avseende
äro av den beskaffenhet, att det är nästan omöjligt att
leda dem i bevis, annat än då någon tillfälligtvis själv
förråder sig. De svåraste felen äro sofistisk bevisning,
undanhållande av fakta och skäl, förvrängning av
sakförhållanden eller misstydning av den motsatta åsikten.
Men allt detta utföres, även i sin svåraste form, så ofantligt
ofta i fullkomligt god tro av personer, vilka icke anses
åsom okunniga eller oskickliga, att det sällan är möjligt
att på tillräckliga grunder med gott samvete stämpla en
dylik falsk framställning såsom ens moraliskt straffvärd;
och ännu mindre bör lagen blanda sig uti detta slags
polemiska företeelser.

Vad åter angår det, som vanligtvis anses allra mest
oförsvarligt i en diskussion, nämligen användandet av
skymford, sarkasmer, personliga förolämpningar och dylikt, så
skulle avlysandet av dessa vapen förtjäna mera sympati,
om man någonsin föresloge att förbjuda dem lika mycket
på båda sidor. Men vad man önskar är endast att
inskränka deras användning mot den härskande meningen.
Gentemot minoritetens mening åter kunna de icke blott
användas utan allmänt ogillande, utan förskaffa i allmänhet
den, som nyttjar dem, beröm för redligt nit och rättmätig
förtrytelse. Och dock, vilken skada deras användande än
må medföra, är den störst, när de brukas emot den
jämförelsevis försvarslöse; och vilken den oberättigade fördel
än må vara, som kan dragas av detta sätt att förfäkta en
åsikt, tillfaller den nästan uteslutande de härskande
meningarna. Den svåraste oförrätt av detta slag, som kan
begås under en meningsstrid, är att brännmärka den, som
försvarar den motsatta åsikten, såsom en dålig och omoralisk 
människa. För tillvitelser av detta slag äro särskilt
de utsatta, som hysa en misshaglig åsikt. Ty de äro i
allmänhet få till antalet oeh hava obetydligt inflytande,
och ingen annan än de själva är synnerligen intresserad
av att se till, att rättvisa göres dem. Men det ligger i
sakens natur, att bruket av detta vapen är förnekat dem, 
som anfalla en härskande åsikt; ty de kunna aldrig
använda det utan att skada sig själva och, även om de
kunde det, skulle de därigenom endast försämra sin sak.
I allmänhet kunna aldrig meningar, som äro motsatta de
allmänt antagna, göra sig hörda, med mindre än att de
uttryckas i utsökt hovsamma ordalag och med det mest
sorgfälliga undvikande av onödiga förnärmelser; och från
denna regel kunna de knappast någonsin ens i ringa mån
avvika utan att förlora mark. Däremot avskräcker ett
obegränsat tadel från den härskande meningens sida på
ett mycket verksamt sätt folk från att antaga avvikande
åsikter och lyssna till dem, som framställa sådana. I
sanningens och rättvisans intresse vore det därför av
långt större vikt att inskränka det senare användandet
av nedsättande ordalag än det förra. Om man vore
nödsakad att välja, så vore det t. ex. mycket viktigare att
förhindra sårande angrepp mot otron än mot religionen. Men
det ligger i Öppen dag, att lag och myndigheter icke böra
göra några som helst inskränkningar å någondera sidan.
Den allmänna meningen däremot borde uttala sin dom
efter omständigheterna i varje särskilt fall; så att den
ogillar var och en, vilkendera sidan han än må tillhöra,
som i sitt uppträdande brister i ärlighet eller ådagalägger
illvilja, skenhelighet eller ofördragsamhet, och efter
förtjänst hedrar envar, han må hysa vilken åsikt som helst,
som har nog lugn att inse och nog heder att erkänna,
vad hans motståndare och deras meningar i verkligheten
äro, utan att överdriva något till deras skada och utan
att undanhålla något, som talar eller kan anses tala till
deras fördel. Häri består den offentliga diskussionens
sanna moral; och om den också ofta kränkes, så gläder
jag mig likväl åt den tanken, att många finnas, som i stor
utsträckning iakttaga den, och ännu flera, som
samvetsgrant sträva att närma sig densamma.

—

<chapter name="Tredje kapitlet. Om individualitetens betydelse för det
allmänna bästa.">
TREDJE KAPITLET.

Om individualitetens betydelse för det
allmänna bästa.

I det föregående har jag visat, att var och en bör
äga rättighet att utan någon inskränkning bilda och uttala
sina åsikter; och jag har ådagalagt, huru fördärvliga
följderna bli såväl uti intellektuellt som moraliskt hänseende,
om icke denna frihet erkännes eller i händelse av
motstånd erövras. Låt oss nu undersöka, huruvida icke på
samma grunder var och en också bör ha rätt att handla
i överensstämmelse med sina åsikter — att tillämpa dem
i sina levnadsförhållanden, utan något vare sig fysiskt
eller moraliskt hinder från hans medmänniskors sida, så
länge risken och faran endast kan drabba honom själv.
Detta sista förbehåll är naturligtvis oeftergivligt. Ingen
kan begära samma frihet för handlingar som för åsikter.
Tvärtom, även åsikter förlora sin karaktär av ostrafflighet,
när de uttalas under sådana förhållanden, att de direkt
verka som uppmaning till en brottslig handling. En sådan
åsikt t. ex. som att spannmålshandlare uthungra de fattiga,

eller att enskild egendom är stöld, bör få passera oantastad,
om den endast sprides i tryck, men den må med rätta
bestraffas, om den muntligt uttalas till en uppretad folkhop,
som samlat sig framför en spannmålshandlares bostad, eller
om den i form av proklamation utdelas i en dylik hop.
Handlingar av vad slag som helst, vilka utan någon
berättigad orsak skada andra, kunna och måste i viktigare
fall med nödvändighet underställas det allmänna ogillandets
kontroll och fordra i nödfall aktivt ingripande. Så till
vida måste individens frihet begränsas, att han ej äger
rättighet att skada andra. Men om han tager sig till
vara för att komma andras rättigheter för nära och för
att störa andra i vad som rör dem, men handlar i
enlighet med sina åsikter och böjelser i saker, som röra
honom ensam, så äro samma skäl, vilka bevisade
tankefrihetens berättigande, också tillräckliga att ådagalägga, att
han bör tillåtas att obehindrat omsätta sina åsikter i
handling på sin egen risk. Att människorna icke äro ofelbara,
att deras sanningar till största delen äro halva sanningar,
att samstämmighet i åsikter ej är önsklig, så framt den
ej är resultatet av den mest fullständiga och fria
jämförelse mellan motsatta meningar, att således
meningsskiljaktighet ej är att anse som ett ont, utan tvärtom
som ett gott, intill dess nämligen människosläktet har
vunnit en vida större förmåga, än det för närvarande äger,
att se och utforska sanningens alla sidor: allt detta är
grundsatser, vilka lika väl kunna tillämpas på människors
handlingar som på deras åsikter. Lika nyttigt som det
är, att skiljaktiga meningar förefinnas, så länge
människosläktet är ofullkomligt, lika nyttigt är det, att man
försöker olika sätt att leva, att fritt utrymme lämnas för
olikheter i karaktären, för så vitt icke någon oförrätt
tillfogas andra, och att värdet av olika sätt att leva prövas
genom erfarenhet, så snart någon anser tjänligt att
försöka ett sådant. Med ett ord, det är önskvärt, att uti
saker, som icke omedelbart röra andra, individuell
självständighet gör sig gällande. Där icke en persons egen
karaktär, utan andras vanor äro rättesnöret för hans
handlingssätt, där saknas en av de väsentligaste
beståndsdelarna i mänsklig lycka, ja, själva huvudvillkoret för
individuellt och socialt framåtskridande.

*

Den största svårigheten vid genomförandet av denna
grundsats torde ligga icke i utfinnandet av medel för att
vinna ett erkänt mål, utan i de flesta människors
likgiltighet för just detta mål. Om man insåge, att individens
självständiga utveckling är en väsentlig del av hans lycka;
att den icke endast har lika stor betydelse, som det man
betecknar med uttrycken civilisation, undervisning,
uppfostran, kultur, utan är en nödvändig del av och villkor
för allt detta, så vore det icke någon fara för, att
friheten skulle underskattas, och uppdragandet av gränsen
mellan individens frihet och samhällets myndighet skulle
icke erbjuda någon synnerlig svårighet. Men olyckan är,
att individens självständighet i det allmänna föreställningssättet 
knappast erkännes hava något inneboende värde
eller förtjäna något avseende för dess egen skull.
Flertalet, som är till freds med de vägar, på vilka människorna
nu vandra (ty det är ju på dem, som de kommit till sin
nuvarande ståndpunkt), kan icke inse, varför dessa vägar
icke skulle vara goda nog för alla och envar; och vad
mera är, uti de flesta moraliska och sociala reformatorers
ideal spelar icke individuell självständighet någon roll, utan
betraktas snarare med misstroende såsom ett besvärligt
och motsträvigt hinder för det allmänna antagandet av
det, som dessa reformatorer efter sitt omdöme anse vara
bäst för människosläktet. Få personer utom Tysklands
gränser förstå ens meningen av den lära, vilken den både
som lärd och statsman så framstående Wilhelm von
Humboldt utvecklat i ett av sina verk, nämligen »att människans
ändamål, det vill säga det, som föreskrives oss av
förnuftets eviga och oföränderliga bud, icke det, som
obestämda och övergående önskningar ingiva oss, är den högsta
och mest harmoniska utveckling av våra själsförmögenheter 
till ett fullkomligt och sammanhängande helt», och
att följaktligen det mål, »mot vilket varje människa
oavbrutet bör sträva och vilket i främsta rummet de
böra taga till ögonmärke, som vilja utöva inflytande
på sina medmänniskor, är själsförmögenheternas och
utvecklingens självständighet»; att härtill två saker
erfordras, nämligen »frihet och olikhet i levnadsförhållanden» 
och att på detta sätt alstras »självständig kraft 
och mångfaldig omväxling», vilka förena sig till
»originalitet».Wilhelm von Humboldt, Ideen zu einem Versuch, die
Grenzen der Wirksamkeit des Staats zu bestimmen.

Men huru litet än människor äro vana vid en sådan
lära som Humboldts, och huru överraskande det än må
förefalla dem, att någon sätter så stort värde på
individualiteten, är det emellertid klart, att det härvid blott är
fråga om en gradskillnad. Ingen vill väl uppställa som
något ideal, att man uteslutande bör söka efterlikna andra.
Ingen skulle vilja förneka, att var och en har rätt att
låta sitt levnadssätt och sina enskilda handlingar bära
prägeln av hans egna åsikter och skaplynne. Å andra
sidan skulle det vara oförnuftigt att begära, att folk borde
leva så, som om världen icke hade lärt något, förrän de
kommo dit, och som om erfarenheten ännu icke hade
ådagalagt någonting rörande fördelarna av vissa
levnads-och handlingssätt framför andra. Ingen nekar, att
människor i ungdomen böra undervisas och uppfostras så, att
de lära känna och göra sig till godo de resultat, som den
mänskliga erfarenheten vunnit. Men att på självständigt
sätt tolka och använda erfarenheten utgör just en till full
utveckling kommen människovarelses företrädesrättighet
och bestämmelse. Det tillhör honom själv att utforska,
i vad mån denna erfarenhet rätteligen bör tillämpas på
hans egna omständigheter och hans karaktär. Andra
personers traditioner och seder äro till en viss grad bevis
på, vad deras erfarenhet lärt dem; såsom sannolika bevis 
därpå bör han fästa tillbörligt avseende vid dem. Men
för det första kan det hända, att deras erfarenhet varit
för inskränkt, eller att de måhända tolkat den oriktigt,
och för det andra kan deras tolkning, om den också är
riktig, vara olämplig för honom. Sedvanor äro till för
vanliga förhållanden och för vanliga karaktärer; men hans
förhållanden och karaktär äro kanske ovanliga. Och för
det tredje: ehuru sedvanorna både kunna vara goda såsom
sådana och passande för honom, så skall likväl det, att
han följer en sed blott såsom sed, icke framkalla eller
utveckla hos honom någon av de egenskaper, som särskilt
tillhöra människans företräden. Människans förmåga av
uppfattning, omdöme, urskillning, intellektuell verksamhet
och t. o. m. moralisk överlägsenhet övas endast i det
hon gör ett val. Den, som gör någonting endast därför
att det är vanligt, gör intet val. Han får ingen övning
varken i att avgöra eller att åstunda vad som är bäst.
De intellektuella och moraliska krafterna utvecklas liksom
kroppskrafterna endast genom övning. När en person
utför en handling endast därför att andra göra så, tagas
hans förmögenheter lika litet i anspråk, som då han tror
något endast därför, att andra tro det. Om skälen för en
åsikt icke äro bindande för hans eget omdöme, så stärkes
icke detta utan skall sannolikt försvagas därigenom, att
han antager åsikten; och om bevekelsegrunderna till en
handling icke överensstämma med hans känslor och
karaktär, göra de endast (där det icke är fråga om
vänskap o. s. v. för andra eller hänsyn till deras rätt) hans 
känslor  och   karaktär  tröga   och   försoffade   i   stället för
livliga och energiska.

Den som låter »världen» eller sitt hörn av världen
utstaka sin levnadsplan, har icke behov av någon annan
förmåga än förmågan att efterapa. Men den, som själv
utstakar sin bana, tar i anspråk alla sina förmögenheter.
Han måste använda iakttagelseförmåga för att se,
eftertanke och omdöme för att förutse, ihärdighet för att
samla materialier för avgörandet, urskillning för att besluta
och, då han har beslutat, fasthet och självbehärskning för
att fullfölja sitt beslut. Och dessa egenskaper behöver
och utvecklar han jämnt upp i den mån, som han
bestämmer sitt handlingssätt i överensstämmelse med sitt eget
omdöme och sina egna känslor. Det är möjligt, att han
kan ledas in på en god väg och avhållas från dåliga, utan
något av allt detta; men hurudant blir då hans värde som
människa? Det är i själva verket icke blott vad
människorna göra, som är av vikt, utan också huru de äro
beskaffade, som göra det. Bland de människoverk, på
vilkas fullkomnande och förskönande vårt liv med rätta
går ut, är utan tvivel människan själv det förnämsta. Om
det vore möjligt att få hus uppförda, säd odlad, fältslag
utkämpade, rättegångar utförda, kyrkor uppbyggda och
böner lästa med maskin — genom automater i form av
människor — så skulle det vara stor skada, om man
satte dessa automater i stället för t. o. m. de män och
kvinnor, som för närvarande bebo de mera civiliserade
delarna av jorden, och vilka tvivelsutan blott äro 
förkrympta prov på, vad naturen kan och skall frambringa.
Men människonaturen är icke en maskin, som kan byggas
efter en modell och sättas att utföra precis ett
föreskrivet arbete, utan ett träd, som behöver växa och
utveckla sig åt alla håll i överensstämmelse med riktningen
av de inneboende krafter, som göra det till en levande
varelse.

Man skall sannolikt medgiva, att det är önskvärt,
att personer göra bruk av sitt förnuft, och att det är
bättre att på ett förståndigt sätt följa sedvanor, ja, t. o. m.
att någon gång på ett förståndigt sätt avvika från dem än
att blint och rent mekaniskt fasthänga vid dem. Man
medgiver till en viss grad, att vårt förstånd bör vara vårt
eget; men man är icke lika villig att medgiva, att även
våra önskningar och drifter böra vara våra egna, och att
ägandet av drifter, och starka sådana, innebär något annat
än en fara och en snara. Och likväl tillhöra begär och
drifter lika mycket en fullkomlig mänsklig varelse, som
trosmeningar och självbehärskning. Starka drifter äro
farliga, endast när de icke tillbörligt motvägas; d. v. s.
när somliga begär och böjelser utvecklas i sin fulla styrka,
under det andra, vilka samtidigt borde hålla jämna steg
med dem, förbli svaga och overksamma. Det är icke
därför, att personer hava starka begär, som de handla
illa; det är emedan deras samveten äro svaga. Men
starka drifter äro icke av naturen förbundna med ett
svagt samvete. Snarare tvärtom. Att en person har
starkare och mera olikartade känslor och begär än en

annan, betyder blott, att han har mer av människonaturens
råämne och därigenom är mäktig kanske av mer ont men
säkert av mera gott. Starka drifter äro blott ett annat
namn på energi. Energi kan användas illa, men mera
gott kan alltid frambringas av en energisk natur än av en
svag och overksam. De, som äga mest naturlig känsla,
äro alltid de, vilkas odlade känslor kunna starkast
utvecklas. Samma stora mottaglighet för yttre intryck, som
gör de personliga drifterna livliga och starka, är också
den källa, varur den mest hängivna kärlek till dygden och
den strängaste självbehärskning härflyter. Det är genom
att odla dessa, som samhället på en gång gör sin plikt
och skyddar sina intressen, icke genom att bortkasta det
ämne, varav hjältar bildas, emedan det icke förstår sig
på att bilda dem. En person, vars begär och drifter äro
hans egna — äro uttrycket för hans egen natur, sådan
den blivit bildad och modifierad genom hans egen
självständiga utveckling, — är vad man kallar en person med
karaktär. En person åter, vars drifter och begär icke äro
hans egna, har ingen karaktär, icke mer än en ångmaskin
har karaktär. Om hans drifter, på samma gång de äro
hans egna, också äro starka och behärskas av en kraftig
vilja, så har han en kraftfull karaktär. Den som tror,
att man icke bör gynna självständighet i drifter och begär,
måste även mena, att samhället icke har behov av starka
naturer — att det icke har någon fördel av att äga många
medlemmar med karaktär — och att en hög medelnivå
av viljekraften icke är önskvärd.

På samhällets tidigare utvecklingsstadier kunde det
hända och hände också stundom ofta, att dessa krafter
hade för stort övertag över den makt att ordna och
begränsa dem, som samhället då innehade. Det har funnits
en tid, då individens självständighet och egenmäktighet
var alltför stor, och då den sociala principen hade en
hård kamp att bestå mot dem. Svårigheten bestod då
uti att bringa män med starka kroppar och själar att
underkasta sig några lagar, som ålade dem att lägga band
på sina drifter. För att övervinna denna svårighet gjorde
lagen och den styrande makten (på samma sätt som
påvarna i sin strid mot kejsarna) anspråk på välde över
hela människan, i det de fordrade att få övervaka den
enskildes hela liv för att därigenom styra hans karaktär,
till vars tyglande samhället ej funnit något annat
verksamt medel. Nu däremot har samhället fått makt över
individualiteten; och den fara, som nu hotar mänskligheten,
är ej ett övermått av personliga drifter och personlig
överlägsenhet, utan en brist därpå. Förhållandena äro
betydligt ändrade sedan den tid, då lidelserna hos dem,
som voro mäktiga genom sin ställning eller personliga
begåvning, ständigt voro upproriska mot lagar och
förordningar och måste tyglas med starka band, för att människor
inom deras maktområde skulle kunna njuta någon den
minsta säkerhet. I vår tid lever var oeh en från samhällets
högsta till dess lägsta klasser nästan såsom under ett
fientligt och fruktat förmynderskap. Icke endast i det, som
rör andra, utan också i sådana frågor, som uteslutande röra
den enskilde eller familjen, gör man sig icke den frågan:
vad föredrager jag? — eller: vad passar bäst för mitt
skaplynne och mina böjelser? — eller: vad skulle giva
det bästa och ädlaste hos mig fritt spelrum och komma
det att växa och utvecklas? I stället frågar man sig:
vad passar bäst för min samhällssällning? — huru göra
vanligen personer av min klass och mina
förmögenhetsvillkor? — eller ännu sämre: huru göra personer, som
stå över mig i samhällsställning och förmögenhetsvillkor?
Jag menar icke att man vid detta val föredrager det, som
är brukligt, framför att följa sin egen böjelse. Det faller
aldrig någon in att hava böjelse för annat än det, som
är brukligt. Sålunda böjes även själen under oket. Till
och med i sådant, som man gör för sitt nöje, tänker
man i första rummet på det allmänna bruket. Man tycker
om i skock; man väljer endast bland sådana saker, som
vanligtvis brukas; egendomlighet i smak och excentricitet
i vanor undflys nästan såsom brott; tills man slutligen
genom att aldrig följa sin egen natur icke har någon
natur att följa. De mänskliga förmögenheterna bliva på
detta sätt försvagade och förkrympta; man blir oförmögen
att känna livlig åtrå eller omedelbar glädje och saknar i
allmänhet fullkomligt självständiga åsikter och känslor,
som man med rätta kan kalla sina egna. Är det nu
önskvärt eller icke att människonaturen befinner sig i ett
sådant tillstånd?

Enligt kalvinismen är det så. Enligt denna
livsåskådning är den egna viljan människosläktets största synd.
Allt det goda mänskligheten är mäktig innefattas i
lydnaden. Man har intet val; så skall du handla och icke
annorlunda. »Det som ej är plikt, är synd.» Eftersom
den mänskliga naturen är i grund fördärvad, gives det
ingen frälsning för någon, förr än denna natur är dödad
i honom. För den, som omfattar denna lära, kan det ej
synas som en olycka, om någon av de mänskliga
förmögenheterna, färdigheterna och anlagen undertryckes.
Människan behöver ingen annan förmåga än den att kunna
underkasta sig Guds vilja, och om hon använder några
av sina färdigheter till något annat ändamål än att så
mycket verksammare utföra denna förmodade vilja, så
vore det bättre för henne att vara dem förutan. Detta
är kalvinismens åsikt; och den hyllas i en något mildare
form av många, som icke anse sig för kalvinister.
Skillnaden består endast däri, att de giva en mindre sträng
tydning av denna så kallade Guds vilja. De påstå Guds
vilja vara, att människorna må följa vissa av sina böjelser;
naturligtvis ej på det sätt de själva föredraga, utan såsom
en handling av lydnad, det vill säga, på det sätt, som
genom auktoritet föreskrives; och en nödvändig följd härav
är, att sättet blir detsamma för alla.

Man hyser för närvarande en stor förkärlek för denna
trångbröstade livsåskådning i en eller annan dylik försåtlig
form, och för den vanställda och förtorkade karaktärstyp,
som den gynnar. Många äro utan tvivel övertygade om,
att det just är sådana bundna och förkrympta varelser,
som skaparen ämnat oss att vara; alldeles så som många
hava ansett, att träd äro mycket vackrare, då de klippas
i form av bollar eller djurfigurer, än sådana, som naturen
gör dem. Men om det hör till religionen att tro, att
människan är skapad av ett gott väsende, så är det mera
förenligt med denna tro att anse, att detta väsende gav
människan alla hennes förmögenheter, på det att de skulle
odlas och utvecklas, men icke för att de skulle
undertryckas och utrotas; och att skaparen finner välbehag uti
varje steg, varmed hans skapade varelser närma sig det
ideal, som finnes hos dem nedlagt, och uti varje
utveckling av deras formögenheter, vare sig det gäller att tänka,
handla eller njuta. Det finnes en den kalvinistiska
alldeles motsatt typ för mänsklig förträfflighet, enligt vilken
människonaturen anses vara oss given till andra ändamål
än för att blott underkuvas. »Hednisk självhävdelse»
utgör en beståndsdel av människovärdet lika såväl som
»kristlig självförnekelse».Sterlings' Essays. Det finnes ett grekiskt ideal
av självutveckling, med vilket de platonska och kristna
idealen av självbehärskning låta förena sig, men som de
icke kunna ersätta. Det må vara bättre att vara en John
Knox än en Alkibiades; men bättre än båda delarna är
att vara en Perikles; och en Perikles skulle ej heller,
om vi hade en sådan i våra dagar, sakna några av de
goda egenskaper, som utmärkte John Knox.

Det är icke genom att utjämna till likformighet allt
individuellt hos sig, utan genom att odla och utveckla det
inom de gränser, vilka betingas av andras rättigheter och

intressen, som människan blir ett ädelt och skönt föremål
för betraktelsen; och liksom verket tager intryck av deras
karaktär, som utföra det, så blir på samma sätt det
mänskliga livet rikt, omväxlande och livligt, ger ymnigare näring
åt höga tankar och upphöjda känslor, och stärker det
band, som förenar individen med samhället, genom att
göra förbindelsen oändligt mycket mera värdefull. I samma
mån som individualiteten utvecklas, får var och en större
värde för sig själv, och är därigenom i stånd att bliva av
större värde för andra. Hans egen tillvaro blir mera livfull,
och när det är mera liv i delarna, blir det så även i den
massa, som av dem bildas. Det band, som fordras för
att hindra starkare naturer att inkräkta på andras
rättigheter, kan visserligen icke undvaras; men härför finnes
rik ersättning, även ur själva utvecklingens synpunkt. De
medel till utveckling, som individen förlorar, då han hindras
från att genom intrång i andras rättigheter tillfredsställa
sina böjelser, skulle vanligen hava vunnits på bekostnad
av andra personers utveckling. Och även för honom själv
gives det full ersättning i den bättre utveckling av hans
sociala egenskaper, som blir möjliggjord genom detta band
på hans själviska egenskaper. Därigenom att man tvingas
till sträng rättvisa mot andra, utvecklas de känslor och
förmögenheter, som ha andras bästa till föremål. Men
tvång i sådant, som ej gäller andras väl utan endast
deras tycken, framkallar inga egenskaper av värde, om
man undantager den karaktärsstyrka, som utvecklas under
kampen mot tvånget. Om man underkastar sig detta tvång,
försvagar och förslöar det hela vår natur. För att giva
vars och ens natur fritt spelrum är det nödvändigt, att
olika personer skola tillåtas att leva på olika sätt. I samma
mån, som denna frihet har tillämpats i varje särskild
tidsålder, har den tidsåldern gjort sig förtjänt av eftervärldens
uppmärksamhet. Till och med despotismen åstadkommer
icke sina svåraste verkningar, så länge den lämnar
individualiteten frihet att utveckla sig; men allt, som
undertrycker individualiteten, är despotism, det må för övrigt
kalla sig med vad namn som helst, och vare sig det giver
sig ut för att genomföra Guds vilja eller människors
befallningar.

*

Sedan jag nu ådagalagt, att individualitet är det samma
som utveckling och att det endast är individualitetens
odling, som åstadkommer eller kan åstadkomma väl
utvecklade mänskliga varelser, så kunde jag här sluta min
bevisföring; ty vad mera eller bättre kan man säga om
någonting, som rör mänsklighetens förhållanden, än att
det bringar människorna närmare det bästa, de kunna
bliva? Eller vad värre kan man säga om någonting, än
att det hindrar dem därifrån? Likväl skola dessa skäl
utan tvivel icke vara tillräckliga att övertyga dem, som
bäst behövde övertygas; och det är därför nödvändigt att
bevisa, att dessa utvecklade mänskliga varelser kunna
vara till någon nytta för de outvecklade — att visa för
dem, som icke önska frihet och icke skulle vilja göra
bruk därav, att de på något sätt, som de själva förmå
uppskatta, skola få ersättning för, att de tillåta andra att
utan hinder göra bruk av sin frihet.

Jag skulle då först och främst vilja påstå att de
möjligen kunna lära något av dem. Ingen lär väl förneka,
att originalitet spelar en viktig roll i de mänskliga
angelägenheterna. Det behöves alltid icke blott personer, som
upptäcka nya sanningar och uppvisa, att det som en gång
var sanning icke längre är sant, utan också sådana, som
införa nya seder och giva exempel på ett mera upplyst
levnadssätt, en finare urskillning och ädlare smak. Detta
torde väl icke kunna bestridas av någon, som ej anser,
att världen redan i alla avseenden har uppnått fullkomlighet.
Det är sant, att icke alla äro lika skickliga att lämna ett
sådant exempel: det finnes jämförelsevis få personer, vilkas
levnadssätt, om det följdes av andra, skulle visa sig
medföra någon förbättring av de härskande vanorna. Men
dessa få äro jordens salt; utan dem skulle människolivet
bliva en stillastående pöl. Det är dessa, som införa det
goda, som icke förut funnits; det är också de, som hålla
vid liv det goda, som redan finnes. Om också intet nytt
funnes att göra, skulle därför det mänskliga förståndet ej
längre behövas? Skulle det vara ett skäl för dem, som
utföra de gamla göromålen, att glömma bort, varför de
göras och utföra dem som boskap och ej som tänkande
mänskliga varelser? Till och med de bästa åsikter och
vanor röja en alltför stor benägenhet att nedsjunka till
slentrian; och om det ej alltid funnes personer, vilkas
alltjämt uppträdande originalitet hindrade grundvalarna för
dessa åsikter och vanor att bliva blott och bart traditionella,
så skulle en sådan död massa ej kunna motstå det minsta
tryck av någonting verkligt livskraftigt, och det skulle ej
längre vara någon säkerhet för att ej civilisationen skulle
dö ut liksom i det byzantinska kejsardömet. Snillrika
personer utgöra visserligen endast ett litet fåtal, och så
skall det väl alltid komma att bli; men för att ej gå miste
om detta fåtal, är det nödvändigt att bevara åt dem den
jordmån, i vilken de kunna utvecklas. Snillet kan ej
andas fritt annat än i en atmosfär av frihet. Snillrika
personer äro, det ligger i sakens natur, mer egenartade
än annat folk — och följaktligen mindre ägnade att
utan skada för sin självständighet inpressas i någon av
det fåtal former, som samhället tillhandahåller för att
bespara sina medlemmar besväret att själva utbilda sin
karaktär. Om de av brist på mod låta sig inpressas i
någon av dessa former och sålunda låta dem av sina
förmögenheter, vilka icke kunna utvecklas under tvånget,
förbliva outvecklade, så skall samhället hava ringa båtnad
av deras genialitet. Hava de däremot en stark karaktär
och bryta sina fjättrar, så bliva de en skottavla för
samhället, som ej lyckats neddraga dem till vardagsmänniskor,
och de bliva till ett varnande exempel utpekade såsom
»vilda», fantastiska och dylikt. Det är ungefär, som om
någon skulle klaga över, att ej Niagara flyter lika lugnt
inom sina bräddar som en holländsk kanal.

Jag har med sådant eftertryck framhållit snillets
betydelse och nödvändigheten av att låta det fritt utveckla
sig både i tanke och handling, emedan jag väl vet, att
om än ingen förnekar detta i teorien, så äro likväl de
flesta i praktiken fullkomligt likgiltiga därför. Folk anser
i allmänhet snillet för någonting förträffligt, om det sätter
en person i stånd att skriva ett anslående poem, eller att
måla en vacker tavla. Men i dess verkliga betydelse såsom
originalitet i tanke och handling nekar visserligen ingen
att det är värt beundran, men de flesta tänka dock i sitt
sinne, att man gott kunde vara det förutan. Olyckligtvis
är detta alltför naturligt, för att man skulle förvånas
däröver. Just originalitet är någonting, vars nytta
vardagsmänniskorna icke kunna förstå. De kunna icke inse, vad
gagn de kunna hava därav; och huru skulle detta också
vara möjligt? Om de insågo, vad den kan göra för dem,
skulle den ej längre vara originalitet. Den första tjänst,
som originaliteten måste göra dem, är att öppna deras
ögon. När detta en gång fullständigt har skett, kunna de
själva hava en utsikt att bliva originella. Till dess borde
de komma ihåg, att ännu ingenting har uträttats, som ej
någon varit den förste att göra, och att allt det goda, som
finnes, är originalitetens frukter; och de borde vidare vara
nog blygsamma att tro, att det ännu finnes mycket att
förbättra, och söka lära sig inse, att de äro i desto större
behov av originalitet, ju mindre de själva äro medvetna
om detta behov.

Sanna förhållandet är, att huru stor vördnad man än
må uttala eller till och med hysa för verklig eller förment
andlig överlägsenhet, så visar sig likväl överallt en allmän
benägenhet att göra medelmåttan till den härskande makten
bland människorna. Under gamla tiden, medeltiden och
även, ehuru i mindre grad, under den långa
övergångsperioden ifrån feodaltiden till närvarande tid, var individen
i sig själv en makt; och, ifall han hade antingen
framstående egenskaper eller en hög samhällsställning, en
ansenlig makt. Numera försvinna individerna bland
mängden. I politiska frågor till exempel är det nästan en
trivialitet att säga, att det är allmänna opinionen, som styr
världen. Den enda makt, som förtjänar detta namn, är
massornas, och regeringarnas, så länge de göra sig till
verktyg för massornas böjelser och instinkter. Detta gäller
lika väl i det enskilda livets moraliska och sociala
förhållanden som i offentliga angelägenheter. Det är
visserligen ej överallt samma lager i samhället, vars åsikter
utgöra den s. k. allmänna opinionen. I Amerika är det
hela den vita befolkningen; i England huvudsakligen
medelklassen. Men det är alltid en massa, det vill säga en
kollektiv medelmåttighet. Och, vad som är en ännu
viktigare nyhet, massorna hämta numera ej sina åsikter
från kyrkans eller statens styresmän, från synliga ledare
eller ur böcker. Deras tänkande utföres åt dem av män,
vilka i hög grad likna dem själva och vilka efter
ögonblickets ingivelse tala till dem eller i deras namn genom
tidningspressen. Det är icke min mening att beklaga detta
förhållande. Jag vill icke påstå, att någonting bättre vore
förenligt  med  den  låga  ståndpunkt, på vilken 
människoanden för närvarande befinner sig. Men detta hindrar icke,
att en styrelse bestående av medelmåttor måste vara en
medelmåttig styrelse. Ingen maktägande demokrati eller
talrik aristokrati har någonsin vare sig i sina politiska
handlingar, eller i de åsikter, de egenskaper eller den
sinnesriktning, som den alstrat, höjt eller kunnat höja sig
över medelmåttan, annat än försåvitt den suveräna massan
har låtit sig ledas av de råd och inflytelser, som lämnats
den av den ende eller de få högre begåvade och
insiktsfulle; något, som den också i sina bästa dagar alltid har
gjort. Uppslaget till allt stort och ädelt kommer
nödvändigt från enskilda personer; vanligtvis ursprungligen
från en enda. Vardagsmänniskans heder och berömmelse
är, att hon visar sig i stånd att följa detta uppslag, att
allt vist och ädelt väcker genljud i hennes inre, och att
hon låter sig föras därtill med öppna ögon. Jag vill
härmed ej försvara det slags »hjältedyrkan», som ropar sitt
bifall åt den starke, snillrike mannen, då han med våld
bemäktigat sig världens styrelse och tvingar mänskligheten
att mot sin vilja följa hans bud. Allt vad han kan begära
är frihet att få utpeka vägen. Makt att tvinga andra in
därpå är icke endast oförenlig med de övrigas frihet och
utveckling, utan också fördärvlig för den starke själv. Det
synes emellertid, som om den rätta motvikten mot detta
förhållande, nämligen att medelmåttan allt mer blir
allrådande, skulle vara den allt tydligare utpräglade
självständigheten hos dem, som stå på utvecklingens högre
trappsteg. Det är isynnerhet under dylika omständigheter,
som sådana sällsynta individer, i stället för att avskräckas
därifrån, tvärtom borde uppmuntras att handla annorlunda
än mängden. Förr i tiden skulle detta ej hava varit någon
fördel, så framt de icke handlade ej allenast annorlunda,
men också bättre än de övriga. I vår tid är blotta exemplet
av självständighet, blotta vägrandet att böja sig under
vanan i sig självt en välgärning. Just emedan allmänna
opinionens tyranni är sådant, att det gör personlig
excentricitet till ett brott, är det önskvärt att personer äro
excentriska, på det att detta tyranni må kunna störtas.
Excentricitet har alltid funnits till överflöd, där det varit
gott om starka karaktärer, och måttet av excentricitet i
ett samhälle har vanligen stått i direkt förhållande till
det mått av snille, själsstyrka och moraliskt mod, som där
funnits. Att så få numera våga vara excentriska betecknar
just yar tids förnämsta fara.

Jag har sagt, att det är av vikt att lämna det största
möjliga spelrum åt osedvanliga saker, på det att tiden
må kunna utvisa, vilka av dessa som äro lämpliga att
antagas till sedvanor. Men självständighet i handling utan
hänsyn till sedvanor förtjänar uppmuntran icke blott för
den utsikt, som därigenom öppnas, att bättre
handlingssätt och sedvanor, som mera förtjäna efterföljd, skola
uppstå; ej heller är det endast personer begåvade med en
avgjord andlig överlägsenhet, vilka hava ett rättmätigt
anspråk att få inrätta sitt levnadssätt efter sin egen smak.
Det finnes intet skäl, varför alla människors tillvaro skall
ordnas efter ett och samma, eller ett begränsat antal
mönster. Så snart en person är i besittning av en
någorlunda försvarlig grad av sunt förstånd och erfarenhet, är
hans eget sätt att inrätta sitt liv det bästa; ej därför, att
det i och för sig är bäst, utan därför, att det är hans
eget. Mänskliga varelser äro icke såsom får; och icke en
gång får äro varandra fullkomligt lika. En person kan
ej få en rock eller ett par stövlar, som passa åt honom,
så framt de icke äro gjorda särskilt åt honom, eller han
har ett helt magasin att välja ur; och är det månne
lättare att förse honom med ett passande levnadssätt än
med en passande rock; eller äro människorna mera lika
varandra i hela sin fysiska och andliga daning än i
skapnaden av sina fötter? Om det också endast vore därför,
att personer hava olika smak, så vore detta orsak nog
att ej försöka bilda dem efter ett mönster. Men olika
personer fordra också olika villkor för sin andliga
utveckling, och lika litet, som alla olika sorters växter kunna
trivas i samma slags fysiska luftkrets och klimat, kunna olika
människor leva ett sunt liv i samma moraliska atmosfär.
Samma saker, som för en person kunna gynna
utvecklingen av hans högre natur, kunna vara ett hinder för en
annan. Samma levnadssätt kan för den ene vara en
hälsosam eggelse, som håller hela hans förmåga till
verksamhet och njutning i bästa ordning, medan det för den
andre utgör en odräglig börda, som hämmar och kväver
allt högre liv. Så stor är skillnaden hos människorna med
avseende på deras olika sätt att njuta och att lida, så

olika den verkan, som olika fysiska och moraliska krafter
utöva på dem, att, såframt det icke finnes en motsvarande
olikhet i deras levnadssätt, skola de varken åtnjuta sin
rättmätiga del av lycka, ej heller nå den grad av andlig,
moralisk eller estetisk utveckling, varav deras natur är
mäktig. Varför skall då den allmänna opinionens
fördragsamhet inskränka sig till endast sådan smak och sådana
levnadssätt, som tilltvungit sig bifall genom mängden av
anhängare? Det finnes visserligen intet samhälle (om man
undantar några munkordnar), där ej en viss skiljaktighet i
smak är medgiven; man kan utan klander tycka om eller icke
tycka om att ro, att röka, att idka musik, att spela schack,
att spela kort eller att sysselsätta sig med studier eller
gymnastiska övningar; emedan det om var och en av dessa
saker gäller, att både de, som tycka om den, och de, som
icke tycka om den, äro alltför talrika för att kunna
undertryckas. Men den man och ännu mer den kvinna, som
kan anklagas för att göra »det, som ingen annan gör»,
eller att icke göra »det, som var och en gör», blir föremål
för lika många nedsättande anmärkningar, som om han
eller hon begått en allvarsam moralisk förbrytelse. Man
måste äga en titel, eller något annat tecken till rang inom
samhället, eller ock stå i ynnest hos personer av rang
för att, utan att löpa fara att förlora den aktning, man
åtnjuter, kunna i någon män tillåta sig den lyxen att
handla, som man själv vill. Jag upprepar: »i någon mån»;
ty den, som i någon större grad tillåter sig dylika friheter,
befarar något ännu värre än ofördelaktiga omdömen —
han utsätter sig för att bliva förklarad sinnessjuk och att
berövas sin egendom till förmån för sina släktingar.Det ligger någonting både föraktligt och fruktansvärt i det
sätt varpå sedan några år en person lagligen kan förklaras oskicklig
att själv sköta sina affärer, och efter hans död hans testamentariska
förordnanden om sin förmögenhet kunna åsidosättas, om blott den
senare räcker till att betäcka rättegångskostnaderna, vilka utgå ur
själva förmögenheten. De minsta detaljer i hans dagliga liv
framdragas, och om däri finnes något, som, uppfattat och framställt av
det mest inskränkta förstånd, ej förefaller fullkomligt vardagligt,
så framlägges detta inför juryn såsom bevis på vanvett och ofta
med framgång; ty jurymännen äro föga, om ens något, mindre
simpla och okunniga än vittnena; under det domarena, med denna
ytterliga brist på människokännedom, som man städse förvånas över
att finna hos engelska jurister, ofta bidraga att missleda dem. Dessa
processer tala volymer om hopens åsikter och känslor med avseende
på den mänskliga friheten. Långt ifrån att sätta något värde på
individualitet — långt ifrån att akta den enskildes rätt att i
likgiltiga saker följa sina egna åsikter och böjelaer, kunna domare
och jurymän ej ens fatta, att en person i besittning av sitt förstånd
kan önska sig en sådan frihet. Då man förr i tiden föreslog att
bränna ateister, brukade barmhärtiga personer ifrågasätta, om det
ej vore bättre att instänga dem på ett dårhus; det borde icke
förvåna oss, om vi nu finge uppleva något sådant och sedan höra
gärningsmännen berömma sig av, att de i stället för att anställa
religionsförföljelser hade antagit ett så mänskligt och kristligt sätt
att behandla dessa olyckliga — icke utan en tyst tillfredsställelse
över, att dessa därigenom fått sin förtjänta lön.

Det finnes ett drag uti den allmänna opinionens
nuvarande riktning, som är särskilt ägnat att göra den
ofördragsam mot varje tydligare framträdande av personlig
självständighet. Folk i allmänhet har icke blott ett
medelmåttigt förstånd utan också medelmåttiga böjelser. De
hava inga tycken eller önskningar, som äro nog starka
att  kunna förmå dem att företaga någonting ovanligt, och


de kunna följaktligen ej förstå dem, som hava sådana, utan
räkna dem till det slags obändiga och överspända
karaktärer, vilka de äro vana att se ned på med ringaktning.
Man behöver nu endast antaga, att till detta allmänt
rådande förhållande sällar sig en starkare rörelse för
befrämjande av sedernas förbättring — och man inser
lätt, vad vi hava att vänta. I våra dagar har just en
sådan rörelse uppstått; mycket har verkligen blivit uträttat
till åstadkommande av en mera regelbunden vandel och
till att avhålla folk från utsvävningar; och en filantropisk
anda har utbrett sig, för vars verksamhet det ej finnes
något mera lockande fält än medmänniskors moraliska
och intellektuella förbättring. Dessa tidens tendenser göra
den offentliga meningen mer än någonsin förut sinnad att
föreskriva allmänna levnadsregler och att försöka bringa
var och en till överensstämmelse med det gillade mönstret.
Och detta mönster är — vare sig nu, att det säges öppet
eller underförstås — att icke med iver eftersträva
någonting. Dess karaktärsideal är att sakna varje utpräglad
karaktär; att genom sammanpressning stympa, liksom den
kinesiska kvinnans fot, varje sida av människonaturen, som
starkt framträder och är ägnad att göra individen märkbart
olik vardagsmänniskorna.

Men, såsom vanligen är fallet med sådana ideal, som
utesluta den ena hälften av det, som är önskvärt,
åstadkommer även det nu antagna mönstret blott och bart en
sämre kopia av den andra hälften. I stället för stor
viljekraft, ledd av ett kraftfullt förstånd, och starka känslor,
fullt behärskade av en samvetsgrann vilja, frambringar
den endast svaga känslor och svag viljekraft, vilka också
därför lätt kunna bringas att till det yttre foga sig efter
regeln utan ansträngning vare sig av viljan eller av
förståndet. Energiska karaktärer i högre mening börja redan
att varda en saga blott. Det finnes för närvarande i vårt
land knappt något annat fält öppet för energi än
affärslivet. Den energi, som utvecklas inom detta område, kan
väl ännu anses rätt betydlig. Det lilla, som sedan återstår,
användes på någon vurm eller mani, som måhända kan
vara nyttig, ja till och med filantropisk, men som alltid
rör en enda sak och vanligen är av underordnad betydelse.
Englands storhet är nu helt och hållet kollektiv; små
såsom individer, synas vi endast vara i stånd att uträtta
något stort genom vår vana att verka i förening; och
härmed äro våra moraliska och religiösa filantroper
fullkomligt nöjda. Men det var ett annat slags män, som
gjorde England till vad det varit; och ett annat slags män
kommer också att behövas för att förebygga dess förfall.

Vanans tyranni är överallt det stående hindret för
mänskligt framåtskridande. Det står i ständig strid med
böjelsen att söka efter något bättre än det vanliga; en
böjelse som man allt efter omständigheterna kallar
frihetsanda eller framstegs- och förbättringsanda.
Förbättringsandan är ej alltid en frihetsanda; ty den kan avse att
tvinga förbättringar på personer, som för dem äro obenägna;
och omvänt kan frihetsandan stundom besjäla dem, som
motsätta sig förbättringar. Men den enda osvikliga och
aldrig sinande källan till förbättring är friheten; ty
genom den uppstå lika många oberoende centra för
förbättring, som det finnes individer. Framåtskridandets
princip är likväl i båda fallen, vare sig den är kärlek
till frihet eller till förbättring, fientlig mot vanans
herravälde och innebär åtminstone i sig frigörelse från detta
ok; och striden mellan dessa båda makter erbjuder det
huvudsakliga intresset i mänsklighetens historia. Största
delen av världen har i egentlig mening ingen historia,
emedan vanans envåldsmakt där är fullständig. Så är
förhållandet i hela Österlandet. Vanan bestämmer där
allting; rätt och rättvisa betyda där detsamma som lydnad
för vanan, och ingen tänker på att motsätta sig detta
vanans välde, om ej möjligen någon av makten berusad
tyrann. Och vi se följderna. Dessa samhällen måste en
gång hava ägt originalitet; de sprungo ej på en gång
fram ur marken såsom folkrika, upplysta och förfarna i
många slags konstfärdigheter; de utvecklade sig själva
härtill och voro då världens största och mäktigaste nationer.
Vad äro de nu? Undersåtar eller lydfolk under stammar,
vilkas förfäder vandrade omkring i skogarna, när deras
egna hade präktiga palats och praktfulla tempel, men hos
vilka stammar vanan måste dela makten med friheten och
framåtskridandet. Man ser, att ett folk kan gå framåt
till en viss tid och sedan stå stilla. När inträffar detta
stillastående? När folket upphör att inom sig äga
individualitet!

Om en liknande förändring skulle drabba Europas
nationer, skulle den icke ske på alldeles samma sätt: det,
varmed vanans tyranni hotar dessa nationer, är icke alldeles
stillaståendet. Det bannlyser visserligen egendomlighet, men
utesluter icke förändringar, förutsatt endast, att alla
förändras på samma sätt. Vi hava avlagt våra förfäders
oföränderliga klädedräkt; visserligen måste ännu var och
en kläda sig såsom alla andra, men modet kan förändras
en eller två gånger om året. Vi sörja således för, att när
en förändring äger rum, den sker för ombytes skull, men
utan hänsyn till, vad som är skönt och ändamålsenligt;
ty samma föreställning om ändamålsenlighet skulle ej så
på en gång kunna omfattas av hela världen, eller en annan
gång lika samtidigt övergivas av alla. Men vi äro
framåtskridande på samma gång som ombytliga: vi göra oupphörligt
nya mekaniska uppfinningar och hålla fast vid dem, till
dess de utträngas av bättre; vi ivra för förbättringar inom
staten, i uppfostringsväsendet, ja till och med i moralen,
ehuru i detta sista avseende vår föreställning om
förbättring huvudsakligen går ut på att övertala eller tvinga
andra att bliva lika goda, som vi själva äro. Det är icke
framåtskridandet, som vi sätta oss emot; tvärtom smickra
vi oss med att vara det mest framåtskridande folk, som
någonsin funnits. Det är individualiteten, som vi föra
krig emot: vi skulle anse oss hava gjort underverk, om
vi lyckades att göra oss alla likadana. Men vi glömma
därvid, att det just är individernas olikhet, som i första
rummet fäster uppmärksamheten antingen på den enes
ofullkomlighet eller den andres överlägsenhet, eller på
möjligheten att genom att förena bådas företräden
åstadkomma någonting ännu bättre. Vi hava ett varnande
exempel i kineserna — en nation, som är i besittning av
stora talanger, i vissa fall till och med av vishet, tack vare
den sällsynta förmånen, att den i ett tidigt skede erhållit
ovanligt goda sedvänjor, till största delen ett verk av män,
vilka till och med de mest upplysta européer måste (med
vissa inskränkningar) tillerkänna benämningen vise och
filosofer. De äro även utmärkta för sitt förträffliga system
att i så stor utsträckning som möjligt meddela den högsta
vishet de äga åt varje samhällsmedlem och att försäkra
sig om att de, som tillägnat sig mest därav, komma att
bekläda de högsta och ärofullaste platserna. Säkerligen
skulle man tro, att ett folk, som kunnat åstadkomma
något sådant, måste hava upptäckt det mänskliga
framåtskridandets hemlighet och beständigt stått i spetsen för
rörelserna i världen. Men de hava tvärtom blivit
stillastående och detta i tusentals år; och skola de någonsin
komma att vidare utvecklas, så måste detta ske genom
utlänningar. De hava lyckats över all förväntan i det,
varpå engelska filantroper med all makt arbeta, nämligen
att göra alla människor lika, i det alla rätta sina tankar
och sitt uppförande efter samma grundsatser och lagar;
och vi se frukterna. Den allmänna opinionens
närvarande förfaringssätt är i en oordnad form detsamma, som
kinesernas system för politik och uppfostran är i en fullt
ordnad; och så framt det ej lyckas individualiteten att
avkasta detta ok, skall Europa, oaktat sin stora forntid
och trots den kristendom, till vilken det bekänner sig, snart
vara på väg att bliva ett annat Kina.

Vad är det väl, som hittills räddat Europa från detta
öde? Vad är det, som har gjort de europeiska folken
till en framåtskridande i stället för en stillastående del av
människosläktet? Ingalunda någon överlägsen förträfflighet
hos dem, ty, om en sådan finnes, är den verkan och icke
orsak; utan just deras stora skiljaktighet i karaktär och
kultur. Individer, klasser, nationer hava varit ytterligt
olika varandra; de hava banat en mängd olika vägar, som
alla leda till någonting av värde; och ehuru i alla tider
de, som vandrat på skilda vägar, hava varit ofördragsamma
mot varandra, och ehuru var och en skulle ansett för
bäst, om alla andra tvungits att vandra samma väg som
han, så hava likväl deras försök att motverka varandras
utveckling sällan haft någon varaktig framgång, och var
och en har slutligen funnit sig uti att emottaga det goda,
som de andra haft att erbjuda. Europa har efter min
åsikt helt och hållet denna mångfald av vägar att tacka
för sin hastiga och mångsidiga utveckling. Men vi börja
redan att åtnjuta denna förmån i betydligt mindre grad
och närma oss avgjort det kinesiska idealet: att göra alla
människor lika. M. de Tocqueville påpekar i sitt senaste,
viktiga arbete, huru mycket mera fransmännen i våra dagar
likna varandra, än de gjorde för blott en mansålder sedan.
Samma anmärkning kan med ännu större skäl göras
rörande engelsmännen. Wilhelm von Humboldt framhåller
på det redan anförda stället, att tvenne saker äro 
nödvändiga för den mänskliga utvecklingen, emedan de äro
nödvändiga för att göra människor olika varandra,
nämligen frihet och olikhet i levnadsförhållanden. Det senare
av dessa villkor uppfylles i vårt land mindre och mindre
för varje dag. De förhållanden, som omgiva skilda klasser
och personer och bilda deras karaktärer, sammansmälta
dagligen mer och mer. Fordom levde människor av olika
samhällsklasser, olika samfund, olika yrken och olika
hantverk inom vad man kunde kalla olika världar, nu åter
till en stor del i en och samma. Jämförelsevis talat läsa
de nu samma saker, höra samma saker, se samma saker,
gå till samma ställen, hava sina förhoppningar och farhågor
riktade på samma föremål, hava samma rättigheter, samma
friheter och samma medel att göra dem gällande. Huru
stora olikheter än må kvarstå mellan särskilda
levnadsomständigheter, äro de likväl ett intet mot dem, som
bortfallit. Och utjämningen fortgår alltjämt. Alla nutidens
sociala förändringar befordra den, i det de gå ut på att
höja de små och sänka de stora. Varje utsträckning av
undervisningen främjar den; ty undervisningen bringar
människorna under gemensamma inflytelser och gör dem
delaktiga av det allmänna förrådet av kunskaper och
åsikter. Förbättringar i samfärdsmedlen främja den genom
att bringa människor från vitt skilda orter i personlig
beröring med varandra och genom att vidmakthålla ett
hastigt ombyte av vistelseort. Handelns och industriens
utveckling främjar den genom att allt vidsträcktare utbreda
välståndets fördelar och genom att göra alla föremål för
äregirigheten, till och med de högsta, tillgängliga för allmän
tävlan, så att begäret att höja sig icke längre uteslutande
utmärker en klass utan blir gemensamt för alla klasser.
Men det finnes en annan kraft, som ännu mäktigare än
allt detta verkar till att åstadkomma allmän likhet bland
människorna, nämligen den övermakt i samhället, varav
den allmänna opinionen i detta och andra fria länder
allt mera träder i besittning. I samma mån, som de
höjder i samhället, från vilka de mäktiga kunde trotsa
allmänhetens mening, småningom utjämnas; i samma mån,
som t. o. m. tanken på att motsätta sig folkets vilja, när
man bestämt vet, att det har en vilja, mer och mer
försvinner ur statsmännens sinnen, upphör det också att finnas
något socialt stöd för självständiga karaktärer — någon
verksam makt, som själv står i strid mot flertalets inflytande
och i vars intresse det därför ligger att under sitt beskydd
taga sådana åsikter och böjelser, som avvika från mängdens.

Alla dessa orsaker i förening åstadkomma en sådan
mängd mot individualiteten fientliga inflytelser, att det icke
är lätt att förstå, huru denna skall kunna hålla sig uppe.
Och i själva verket skall detta bliva allt svårare, såframt
icke de mera tänkande medlemmarna av samhället bringas
att uppskatta dess betydelse, att inse, att det är gott att
avvikelser finnas, även om de icke innehålla en förbättring,
ja till och med om några av dem skulle synas innebära
en försämring. Om någonsin individualitetens anspråk böra
försvaras, så är det nu, innan ännu den påtvungna lik
formigheten hunnit bliva på långt när fullständig. Det är
endast på ett tidigare stadium, som något motstånd med
framgång kan göras mot dess utbredning. Den fordran,
att alla skola likna varandra, tillväxer, ju mer näring den
erhåller. Om man väntar med att göra motstånd, tills
livet har blivit inskränkt till nära nog en enda gemensam
typ, skola alla avvikelser från denna typ komma att
betraktas såsom ogudaktiga, omoraliska, ja till och med
såsom avskyvärda och onaturliga. Människorna bliva mycket
snart ur stånd att fatta individualitetens betydelse, när de
någon tid varit ovana vid att se den.

<chapter name="FJÄRDE KAPITLET. Om gränserna för 
samhällets myndighet över individen.">
FJÄRDE KAPITLET.

Om gränserna för samhällets myndighet
över individen.

Var bör då rätta gränsen dragas för den enskildes
uteslutande rätt att bestämma över sig själv? Var bör
samhällets myndighet vidtaga? Huru stort område av
människolivet bör anvisas åt individen, och huru stort åt
samhället?

Båda parterna skola få sin rättmätiga andel, om
vardera erhåller det, som särskilt rör honom. Individen
bör bestämma över den del av livet, som huvudsakligen
intresserar individen, samhället över den del därav, som
huvudsakligen intresserar samhället.

Oaktat samhället icke är grundat på något kontrakt,
och ehuru ingenting vinnes med, att man tänker sig ett
sådant kontrakt för att därur härleda sociala förpliktelser,
så står dock envar, som åtnjuter samhällets skydd, i
skuld till samhället för denna fördel, och den
omständigheten, att man lever i ett samhälle, gör det oundgängligt,
att var och en förbindes att icke överskrida vissa gränser
i sitt uppförande mot de övriga. Denna begränsning
består först och främst däruti, att man icke får kränka
andras intressen; eller snarare, vissa intressen, vilka
antingen genom lagens uttryckliga bestämmelser eller genom
en tyst överenskommelse böra betraktas såsom
rättigheter; och för det andra däruti, att var och en får utföra
sin, efter billiga grunder bestämda andel uti det arbete
och de uppoffringar, som erfordras för att skydda
samhället eller dess medlemmar mot oförrätter och skada.
Dessa fordringar är samhället berättigat att utkräva av
dem, som söka undandraga sig deras uppfyllande. Men
detta är icke allt, som samhället äger att göra. Den
enskilde kan genom sina handlingar skada andra eller brista
i tillbörlig hänsyn till deras bästa utan att likväl gå ända
därhän att förgripa sig på deras lagbestämda rättigheter.
En sådan förseelse bör då med rätta straffas av den
allmänna meningen, om än icke av lagen. Så snart en
person genom sitt uppförande inverkar skadligt på andras
intressen, har samhället domsrätt över honom, och det
blir då en för diskussion öppen fråga, huruvida det
allmänna bästa främjas eller icke främjas genom statens
inblandning i saken. Men det finnes ingen anledning att
diskutera denna fråga, om en persons handlingar icke
beröra andras intressen eller icke behöva beröra dem, om
de icke själva vilja (förutsatt att vederbörande alla äro
vid myndig ålder och sunt förstånd). I alla sådana fall
bör man hava full frihet, både laglig och social, att
utföra handlingen och bära följderna.

Det skulla vara att i hög grad missförstå denna
teori, om man hölle den för en den själviska
likgiltighetens lära, som påstår att vi icke hava något att göra
med våra medmänniskors handlingsätt och icke böra
bekymra oss om, huruvida de göra rätt eller om det går
dem väl, så framt icke våra egna intressen därav beröras.
Vad vi behöva, är ingalunda en minskning utan tvärtom
en betydlig tillväxt av oegennyttig strävan för befrämjandet
av andras bästa. Men en oegennyttig välvilja kan finna
andra medel att lära folk att inse, vad som är till deras
bästa, än hugg och slag, vare sig detta uttryck tages i
bokstavlig eller figurlig bemärkelse. Jag är den siste att
underskatta våra plikter mot oss själva; de stå endast
tillbaka för våra plikter mot samhället, om de ens stå
tillbaka för dessa; och att i samma grad utveckla båda
är uppfostrans angelägenhet. Men även uppfostran verkar
lika väl genom att övertyga och övertala som genom
tvång, och, när uppfostringens period är förbi, är det
endast på det förra sättet, som plikterna mot oss själva
borde inskärpas. Människorna borde bistå varandra uti
att skilja det goda från det onda och uppmuntra
varandra att välja det förra och undvika det senare. De
borde oavlåtligt egga varandra till ökad användning av
sina högre formögenheter och till att i högre grad rikta
sina känslor och böjelser på förnuftiga föremål och
betraktelser i stället för dåraktiga, upplyftande i stället för
förnedrande. Men varken en enskild person eller ett än
så stort antal personer äro berättigade att föreskriva en
annan person av mogen ålder, att han för sitt eget bästa
icke får handla så, som han själv finner för gott. Av
sin egen välfärd har han själv det största intresset; det
intresse, som någon annan kan hava därför, är (utom i
fall av stark personlig tillgivenhet) obetydligt i jämförelse
med hans eget; och det intresse, som samhället har för
honom personligen, är (när hans handlingssätt icke rör
andra) partiellt och helt och hållet medelbart. Även den
mest vardaglige man eller kvinna kan skaffa sig oändligt
mycket bättre kunskap om sina egna känslor och
förhållanden, än någon annan. Samhällets inblandning för
att styra och leda hans omdöme och avsikter i saker,
som endast angå honom själv, är nödvändigtvis grundad
på allmänna antaganden, som kunna vara fullkomligt
oriktiga, och som, även om de äro riktiga, lika väl kunna
tillämpas oriktigt som riktigt i ett enskilt fall och av
personer, som endast kunna se saken utifrån. Inom detta
område av mänskliga angelägenheter har individen därför
det rätta fältet för sin handlingsfrihet. I människors
förhållande till varandra är det nödvändigt, att i de flesta
fall allmänna regler följas, på det att man må veta,
vad man har att vänta; men uti sina egna
angelägenheter bör individen hava oinskränkt rätt själv bestämma.
Andra personer må framställa för honom, ja till och med
påtruga honom råd för att understödja hans omdöme,
uppmuntringar för att stärka hans vilja; men det slutliga
avgörandet tillkommer honom själv. Alla villfarelser, som
han möjligen kommer att begå tvärt emot deras råd och
varningar, mer än uppvägas av det onda, som ligger
däruti, att andra tillåtas att tvinga honom till det, som de
anse vara hans bästa.

Jag menar icke, att de känslor, med vilka en person
betraktas av andra, ej borde påverkas av hans individuella
fel eller förtjänster. Detta skulle varken vara möjligt, ej
heller önskvärt. Om han i hög grad besitter de
egenskaper, som lända till hans eget bästa, så är han så till
vida med rätta värd beundran. Han står då så mycket
närmare idealet för den mänskliga naturen. Om han
däremot tydligen saknar sådana egenskaper, så måste han
uppväcka en känsla, som är motsatt beundran. Det finnes
en grad av dårskap och en grad av vad man (ehuru
uttrycket icke är fullt lyckligt) kunde kalla simpelhet eller
dålig smak, som visserligen icke berättigar oss att tillfoga
personen i fråga något ont, men likväl nödvändigt och
med rätta gör honom till föremål för vår motvilja, ja, i
ytterliga fall till och med för vårt förakt; man skulle icke
i tillbörlig grad kunna äga de motsatta egenskaperna utan
att hysa sådana känslor. En person kan utan att tillfoga
någon annan skada handla så, att han tvingar oss att
döma och betrakta honom som en narr, eller som en
varelse av lägre ordning; och då detta omdöme och denna
uppfattning är någonting, som han själv helst skulle
vilja undvika, så gör man honom en tjänst genom att
på förhand varna honom därför såsom för varje annan
obehaglig följd, för vilken han utsätter sig. Det skulle i
sanning   vara  en  god sak, om man mera öppet bevisade 
varandra sådana tjänster, än de vanliga begreppen om
hövlighet för närvarande tillåta, och om en person ärligt
kunde säga åt en annan, att han anser honom hava
begått ett fel, utan att därför betraktas som ohövlig eller
förmäten. Vi hava också rätt att på många olika sätt
handla i överensstämmelse med den ogynnsamma tanke
vi hava om en annan person, icke för att undertrycka
hans självständighet, men för att hävda vår egen. Vi
äro t. ex. icke nödsakade att söka hans sällskap; vi ha
rätt att undvika det (dock icke på ett sätt, som väcker
uppseende), ty vi ha rätt att välja det sällskap, som
bäst passar för oss. Vi ha också rätt — och det kan
t. o. m. vara vår plikt — att varna andra för honom,
om vi anse sannolikt, att hans exempel och uttalanden
skulle ha ett dåligt inflytande på de personer, med vilka
han umgås. Vi kunna giva andra företräde framför honom
i fråga om frivilliga tjänster, så vida det icke är sådana,
som skulle kunna lända till hans förbättring. På dessa
olika sätt kan en person från andra människors sida
mycket strängt straffas för fel, som egentligen endast röra
honom själv. Men han drabbas av dessa straff endast
därför, att de äro en naturlig och så att säga ovillkorlig
följd av själva felet; icke därför, att de med avsikt
tillfogas honom såsom vedergällning. Den som gör sig
skyldig till häftighet, egensinnighet, inbilskhet — som icke
kan leva efter sina tillgångar — som icke kan lägga band
på sina dåliga böjelser — som uppsöker djuriska
njutningar  på  bekostnad av känslans och förståndets — han
måste vänta att se sig sjunka i andras aktning och
erhålla en mindre andel av deras gynnsamma känslor; men
däröver har han ingen rätt att beklaga sig, så framt han
icke förtjänt deras välvilja genom att utmärka sig i
socialt avseende och på detta sätt förvärvat sig en rätt
till deras tacksamhet, vilken icke kan upphävas genom
hans förseelser mot sig själv.

Vad jag påstår är, att de olägenheter, som nödvändigt
följa av andras ogynnsamma omdöme, äro de enda, för
vilka en person någonsin borde utsättas, på grund av den
del av hans handlingssätt och karaktär, som endast angår
hans eget bästa men icke har något att göra med andras
intressen i deras förhållande till honom. Handlingar, som
skada andra, erfordra en helt annan behandling. Ingrepp
i andras rättigheter, tillfogande av förlust eller skada, som
icke kan rättfärdigas genom egna rättigheter, falskhet eller
svek i handel och vandel, ett obilligt och oädelt
användande av ens fördelar över andra, ja, till och med självisk
uraktlåtenhet att skydda dem mot skada — allt detta
förtjänar med rätta moraliskt ogillande och i svårare fall
moralisk vedergällning och straff. Och icke blott dessa
handlingar, utan även den sinnesförfattning, som förorsakar
dem, äro verkligt omoraliska och med rätta föremål för
ogillande, som kan stegras till avsky. Böjelse för
grymhet, elakhet och illvilja, avund, denna den mest
samhälls-fientliga och förhatliga bland alla lidelser, förställning och
falskhet, snarstuckenhet och hämndgirighet, härsklystnad,
begär att tillskansa sig mer än vad med rätta tillkommer
en (grekernas πλεονξια), det högmod, som finner
tillfredsställelse uti andras förnedring, den egennytta, vilken
anser det, som rör en själv, viktigare än allting annat,
och som avgör alla tvivelaktiga frågor till egen fördel,
alla dessa äro moraliska laster och bilda en dålig och
föraktlig karaktär, till skillnad från de förut omtalade fel,
vilka endast beröra en själv, och som icke egentligen äro
omoraliska och icke göra en människa verkligen elak, till
vilken grad de än må drivas. De kunna vittna om vilken
grad som helst av dåraktighet eller brist på personlig
värdighet och självkänsla, men de kunna först då bli
föremål för en moralisk förkastelsedom, när de innebära
ett försummande av plikterna mot andra, för vilkas skull
individen är skyldig att taga vård om sig själv. Vad vi
kalla plikter mot oss själva är icke nödvändigt plikter
mot samhället, så vida icke omständigheterna på samma
gång göra dem till plikter mot andra. Uttrycket »plikter
mot oss själva» betyder — när det eljest innebär
någonting mera än klokhet — självkänsla och självaktning; och
för ingendera är någon skyldig sina medmänniskor
räkenskap, då det icke kan lända samhället till något gott,
att han för någondera göres ansvarig inför sina
medmänniskor.

Skillnaden mellan den förlust av aktning, för vilken
man utsätter sig genom brist på klokhet eller personlig
värdighet, och det ogillande, varav man med rätta drabbas,
då man kränker andras rättigheter, är icke blott en
skillnad till namnet. Det är en stor olikhet både uti våra
känslor och vårt uppförande mot en person, om han
misshagar oss i saker, vari vi anse oss ha rättighet att
kontrollera honom, eller om han gör det i sådant, där vi
icke anse oss ha en dylik rättighet. I senare fallet må
vi visa vår ovilja och hålla oss på avstånd från en
person lika väl som från en sak, som misshagar oss;
men vi böra därför icke känna oss uppfordrade att göra
hans liv obehagligt för honom. Vi böra betänka, att han
redan utstår eller skall komma att utstå hela straffet för
sin villfarelse. Om han genom ett oförnuftigt
handlingssätt förstör sitt liv, så är detta icke någon anledning för
oss att förstöra det ännu mera. I stället för att önska
straffa honom, borde vi snarare söka att lindra hans straff
genom att visa honom, huru han skall kunna undvika
eller bota de olyckor, som hans handlingssätt sannolikt
skall bringa över honom. Han må vara ett föremål för
vår medömkan, eller till och med för vårt ogillande, men
ingalunda för vår vrede eller hämnd. Vi böra icke
behandla honom som en samhällets fiende; det värsta vi
kunna anse oss berättigade till är att lämna honom åt sig
själv, om vi icke välvilligt träda emellan genom att visa
intresse och deltagande för honom. Helt annat är
förhållandet, om han överträtt de regler, som äro
nödvändiga såsom skydd för hans medmänniskor, vare sig såsom
enskilda personer eller såsom samfund. De fördärvliga
följderna av hans handlingar drabba i detta fall icke
honom själv utan andra; och samhället måste då, såsom
beskyddare av alla sina medlemmar, ställa honom till
ansvar; det måste tillfoga honom lidande i bestämd avsikt
att straffa honom och se till, att detta sker med tillbörlig
stränghet. I det ena fallet är han en förbrytare mot den
allmänna rätten, och vi äro uppfordrade icke blott att
döma honom utan även att verkställa vår dom; i det andra
fallet tillkommer det oss icke att tillfoga honom några
lidanden med undantag av sådana, som tillfälligtvis kunna
uppkomma därigenom, att vi utöva samma rätt i ordnandet
av våra angelägenheter, som vi medgiva honom i fråga
om hans.

Den skillnad jag här uppställt mellan den del av en
persons liv, som endast rör honom själv, och den, som
rör andra, skola många personer vägra att erkänna. Hur
kan (frågar man kanske) någon del av en persons
uppförande vara likgiltig för de övriga medlemmarna i
samhället? Ingen människa är fullständigt isolerad; det är
omöjligt att någon kan tillfoga sig själv något allvarsamt
eller varaktigt ont, utan att detta på samma gång träffar
åtminstone dem, som stå honom närmast, och ofta en
ännu vidsträcktare krets. Om han förstör sin förmögenhet,
skadar han dem, som direkt eller indirekt ha sitt
uppehälle av denna; och vanligen förminskas även därvid i
större eller mindre grad samhällets hjälpkällor i sin helhet.
Om han fördärvar sina kroppsliga eller andliga
formögenheter, skadar han icke blott alla dem, vilkas väl till någon
del beror av honom utan gör sig också själv oskicklig att
utföra de tjänster, som åligga honom mot hans
medmänniskor. Han blir måhända en börda för dem och beroende
av deras medlidande och barmhärtighet. Om ett sådant
handlingssätt bleve mycket allmänt, gives det knappast
något brott, som i högre grad skulle skada det allmänna
bästa. Och slutligen, om någon genom sina laster och
dårakaper icke direkt skadar andra, så måste man likväl
medgiva, att han är skadlig genom sitt exempel; han borde
tvingas att behärska sig för deras skull, vilka kunna
förledas eller fördärvas genom att åse eller lära känna hans
handlingssätt.

Och (torde man tillägga) om också följderna av dåligt
uppförande kunde inskränkas till den brottslige eller
tanklöse individen i fråga, bör väl samhället överlämna åt
deras egen ledning personer, som därtill synbarligen äro
alldeles olämpliga? Om det medgives, att man bör lämna
barn och minderåriga personer skydd mot dem själva, är
icke samhället förpliktigat att på samma sätt skydda
personer av mogen ålder, som äro lika oförmögna att behärska
sig själva? Om spel, dryckenskap, omåttlighet, lättja eller
osnygghet äro lika skadliga för människors lycka och lika
hinderliga för deras förbättring, som många eller de flesta
av sådana handlingar, som förbjudas i lagen, varför skulle
då icke lagen (torde man fråga), försåvitt det är förenligt
med praktiska och sociala hänsyn, sträva att undertrycka
också dessa? Bör icke åtminstone allmänna meningen för
att utfylla vad som nödvändigt brister i lagen organisera
en kraftig polis mot dessa laster, och med stränga sociala
straff hemsöka sådana personer, som äro kända för att
utöva dem? Det är (torde man tillägga) här icke fråga
om att lägga band på individualiteten eller att förhindra,
att nya och originella sätt att leva försökas. Vad man vill
förekomma, är blott sådant, som har blivit försökt och
förkastat från världens skapelse till den dag som är; sådant,
som erfarenheten har bevisat icke vara nyttigt eller
passande för någons individualitet. Efter en viss tid och
sedan man vunnit ett visst mått av erfarenhet, bör en
sanning på det moraliska eller intellektuella området kunna
betraktas såsom fastställd; och man begär endast att få
skydda släkte efter släkte från att nedstörta i samma
avgrund, som visat sig olycksbringande för deras
föregångare.

Jag medger fullkomligt, att den skada, som en person
tillfogar sig själv, kan allvarsamt drabba dem, som äro
nära förbundna med honom, både på grund av deras
sympatier och deras intressen, samt, ehuru i mindre grad,
samhället i dess helhet. När en person genom dylika
handlingar har blivit förd därhän, att han kränker bestämda
och uppenbara plikter mot andra, så är det ej längre fråga
om sådana saker, som endast röra honom själv, och
handlingen blir därföre föremål för moraliskt ogillande i ordets
egentliga mening. Om t. ex. en man genom dryckenskap
eller slöseri blir ur stånd att betala sina skulder eller om
han av samma skäl blir oförmögen att underhålla eller
uppfostra en familj, för vilken han iklätt sig moraliskt
ansvar, så är han förtjänt av ogillande och må med rätta
straffas; men icke för sitt slöseri, utan för det han brutit
sin plikt mot sin familj eller sina gäldenärer. Även om
han hade använt de tillgångar, vilka bort tillkomma dem,
på det klokaste företag, så skulle hans brottslighet vara
densamma. George Barnwell mördade sin farbroder för
att erhålla penningar åt sin älskarinna; men om han hade
gjort det för att använda penningarna i en affär, skulle
han lika väl ha blivit hängd. På samma sätt förtjänar en
man förebråelse för kärlekslöshet eller otacksamhet, om
han, såsom ofta är fallet, genom att överlämna sig åt
dåliga vanor förorsakar sin familj sorger och bekymmer;
men detsamma förtjänar han även, om hans vanor icke i
och för sig äro lastbara, men likväl plåga dem, tillsammans
med vilka han lever, eller vilkas trevnad i följd av deras
personliga förbindelse med honom är av honom beroende.
Envar, som brister i den hänsyn, han är skyldig att
taga till andras intressen och känslor, och därvid icke
drives av någon ännu mera bjudande plikt, eller rättfärdigas
genom tillbörlig omtänksamhet för sitt eget bästa, han
förtjänar att klandras för detta fel, men icke för orsaken
därtill, ej heller för de uteslutande personliga villfarelser,
som indirekt framkallat det. När någon genom handlingar,
som uteslutande röra honom själv, gör sig oförmögen att
uppfylla skyldigheter, som åligga honom mot samhället,
gör han sig på samma gång saker till ett socialt brott.
Ingen borde straffas endast därför, att han varit drucken;
men en soldat eller en polistjänsteman, som varit berusad
under utövandet av sin tjänst, bör straffas. Korteligen,
närhelst en bestämd skada eller risk är för handen, så
hör fallet, det må gälla den enskilde eller det allmänna,
icke längre till frihetens område; det faller inom moralens
eller lagens råmärken.

Men när fråga är om den villkorliga, eller man skulle
kunna säga medelbara oförrätt, som en person förorsakar
samhället genom ett handlingssätt, som varken kränker
någon särskild plikt mot det allmänna eller förorsakar
någon annan än honom själv nämnvärd skada, så är detta
en olägenhet, som samhället bör underkasta sig för att
ernå den vida större fördel, som därigenom vinnes med
avseende på den mänskliga friheten. Om fullväxta personer
skola straffas därför, att de ej taga tillbörlig vård om sig
själva, så skulle jag hellre se, att detta skedde för deras
egen skull och ej under förevändning att hindra dem från
att minska sin förmåga att göra samhället sådana tjänster,
som det likväl ej anser sig ha rätt att fordra av dem.
Men jag kan ej dela den uppfattningen, att samhället ej
skulle ha några andra utvägar att höja sina svagare
medlemmar till den allmänna ståndpunkten av en förnuftig
vandel än den att vänta, till dess de göra någonting
oförnuftigt, och då ålägga dem juridiskt eller moraliskt straff
därför. Samhället har ju haft oinskränkt makt över dem
under hela den tidigare delen av deras tillvaro; under
deras barndom och ungdora har det haft tillfälle att
försöka göra dem skickliga att handla och leva förnuftigt.
Den närvarande generationen kan bestämma över den
nästkommandes såväl uppfostran som övriga
levnadsförhållanden; den kan visserligen icke göra den fullkomligt vis
och god, ty den lider själv av en beklaglig brist i detta
avseende, och dess bästa strävanden äro icke alltid i varje
enskilt fall de mest framgångsrika; men den är dock
fullkomligt i stånd att göra den uppväxande generationen i
dess helhet lika god, ja till och med något bättre, än den
själv är. Om samhället låter en stor del av sina
medlemmar uppväxa till barn, oförmögna att taga förnuftig
hänsyn till avlägsna bevekelsegrunder, så har det sig självt
att skylla för följderna. Samhället är utrustat icke allenast
med hela den makt, som uppfostran innebär, utan också
med det välde, som en allmänt antagen åsikt alltid utövar
på de sinnen, som äro minst i stånd att döma själva;
det understödes därtill av de naturliga straff, vilka
oundvikligen drabba dem, som ådraga sig sin omgivnings ovilja
och förakt: det bör då icke utom allt detta såsom något
oundgängligt även fordra makt att utfärda påbud och
utkräva lydnad, då det gäller individens personliga
angelägenheter, angående vilka enligt all rättvisa och billighet
bestämmelserätten bör överlämnas åt dem, som skola röna
följderna. Dessutom finnes intet, som mera bidrager till
att väcka misstro emot och tillintetgöra de bättre medlen
att inverka på personers handlingssätt, än att begagna de
sämre. Om det hos dem, vilka man söker tvinga till
klokhet och måttlighet, finnes något av det ämne, varav
kraftiga och oberoende karaktärer skapas, så skola de
ofelbart göra uppror mot förtrycket. Aldrig skall en
sådan person någonsin erkänna, att andra äga samma
rätt att utöva kontroll över honom i hans egna
angelägenheter, som de ha att hindra honom från att göra intrång i
deras. Det kan till och med lätt hända, att det kommer
att anses som bevis på själsstorhet och mod att öppet
trotsa en sådan självtagen myndighet och att med flit göra
raka motsatsen till vad den bjuder. Så var t. ex.
förhållandet med den råhet i sederna, som under Karl II:s tid
följde på puritanernas fanatiska ofördragsamhet i moraliskt
avseende. Vad angår den förmenta nödvändigheten av att
skydda samhället för det dåliga exempel, som lastbara och
lättsinniga personer giva andra, är det visserligen sant, att
ett dåligt exempel kan hava en fördärvlig verkan,
isynnerhet exemplet av en person, som förorättar andra utan att
straffas därför. Men vi tala nu om sådana handlingar,
som icke skada andra, men antagas i hög grad skada den
handlande själv; och jag kan icke inse, hur någon under
en sådan förutsättning kan tro annat, än att exemplet på
det hela taget måste vara mer hälsosamt än skadligt. Ty
om det visar det dåliga handlingssättet, så visar det också
de smärtsamma och förnedrande följder, vilka, om
handlingen blivit med rätta klandrad, måste antagas följa i alla
eller i de flesta sådana fall.

Men det starkaste av alla de skäl, som tala emot
allmänhetens inblandning i rent personliga saker, är, att
när en sådan inblandning sker, är det all sannolikhet för
att den sker på ett oriktigt sätt och på orätt ställe. I
frågor, som röra samfundsmoralen eller plikterna mot andra,
är den allmänna meningen, det vill säga det härskande
flertalets mening, ehuru ofta oriktig, dock sannolikt ännu
oftare riktig; ty i sådana frågor behöver allmänheten endast
döma om sina egna intressen eller om det sätt, på vilket
en viss handling, om den tillätes, skulle beröra dessa.
Men om en dylik majoritets mening i frågor, som endast
röra den enskilde, såsom lag pålägges minoriteten, kan
den fullkomligt lika väl vara oriktig som riktig. Ty uti
sådana frågor betyder den allmänna meningen i bästa fall
— några människors mening om, vad som är gott eller
ont för andra människor. Ja, mycket ofta betyder den
icke en gång detta, i det att allmänheten är fullkomligt
likgiltig för, vad som tillfredsställer och passar för dem,
vilkas uppförande den klandrar, och endast tänker på, vad
den själv föredrager. Det finnes många, vilka betrakta
som en oförrätt mot dem själva varje handlingssätt, för
vilket de hysa motvilja, och harmas däröver så, som vore
det en skymf mot deras känslor. Så t. ex. svarade en
religiös ivrare, då man förebrådde honom, att han icke
hade aktning för andras religiösa känslor, att dessa icke
heller aktade hans, då de framhärdade i sin avskyvärda
tro. Men det är skillnad på de känslor, varmed en person
betraktar sin egen åsikt, och känslorna hos en annan,
som finner sig sårad av, att den förre fasthåller sin mening;
ungefär samma skillnad som emellan en tjuvs begär att
stjäla en börs och ägarens att behålla den. En persons
smak är lika mycket hans egendom, som hans åsikter eller
hans börs. Det är lätt att föreställa sig en idealisk
allmänhet, som i alla oavgjorda frågor lämnar individernas
frihet och rätt att välja oantastade och endast fordrar, att
de skola avhålla sig från att göra sådant, som allmän
erfarenhet har förkastat. Men var har det väl någonsin
funnits en allmänhet, som satt en sådan gräns för sin
kritik? Eller när har någonsin allmänheten bekymrat sig
om allmän erfarenhet? När allmänheten blandar sig i
den enskildes handlingssätt, tänker den sällan på något
annat än det oerhörda uti, att någon kan handla eller
känna annorlunda, än den själv gör; och detta sätt att
döma framställes för människorna, nödtorvtigt bemantlat,
av nio tiondelar av alla sedelärare och filosofer såsom
religionens och moralens bud. De lära, att någonting är
rätt, emedan det är rätt; emedan vi känna, att det är rätt.
De säga oss, att vi böra i våra egna sinnen och hjärtan
söka de lagar, som äro bindande för oss och alla andra.
Vad kan den stackars allmänheten annat göra än att följa
dessa föreskrifter och göra sina personliga känslor rörande
gott och ont, i fall dess mening är någorlunda enhällig,
obligatoriska för hela världen?

Detta missförhållande existerar icke endast i teorien;
och man väntar kanske, att jag här skall anföra, i vilka
särskilda fall allmänheten i vår tid och i vårt land med
orätt upphöjer sina tycken till moraliska lagar. Men jag
skriver icke en avhandling över villfarelserna i den
härskande moraliska känslan. Detta är ett alltför viktigt
ämne att avhandlas i förbigående och såsom upplysande
exempel. Dock äro exempel nödvändiga för att visa, att
den grundsats jag förfäktar är av allvarlig och praktisk
betydelse, och att det icke är mot inbillade faror jag söker
uppresa ett skydd. Det är icke heller svårt att med
anförande av talrika fall uppvisa, att en av de mest
allmänna mänskliga böjelser består uti att söka till den grad
utvidga vad man skulle kunna kalla den moraliska polisens
område, att den gör intrång i den enskildes mest
obestridliga fri- och rättigheter.

Låt oss till en början betrakta den ovilja, som
uppfyller vissa personer av ingen bättre anledning än den,
att andra människor, vilkas religiösa åsikter äro olika
deras, icke iakttaga deras religiösa bruk, särskilt deras
religiösa förbud. För att anföra ett nära nog trivialt
exempel, finnes intet uti de kristnas tro eller vanor, som
i högre grad stegrar muhammedanernas hat mot dem, än
den omständigheten, att de äta fläsk. Det finnes få
handlingar, som hos de kristna och européerna uppväcka en
så djup avsky, som detta särskilda sätt att tillfredsställa
sin hunger förorsakar hos muhammedanerna. Det är först
och främst en förnärmelse mot deras religion. Men denna
omständighet kan på intet sätt förklara vare sig graden
eller arten av deras motvilja, ty deras religion förbjuder
också bruket av vin, och att dricka vin anse muselmännen
visserligen vara orätt, men icke vämjeligt. Deras avsky
för köttet av »det orena djuret» har däremot den
egendomliga karaktär av instinktartad motvilja, som
föreställningen om orenhet, när den en gång fullständigt
genomträngt känslorna, städse synes uppväcka även hos dem,
vilkas personliga vanor icke äro synnerligen renliga, och
varpå den hos hinduerna så starka känslan av det religiöst
orena är ett anmärkningsvärt exempel. Antag nu, att uti
ett land, där flertalet av befolkningen utgöres av muselmän,
detta flertal skulle yrka på, att ätandet av fläsk borde
förbjudas inom det landets gränser. I muhammedanska
länder skulle detta icke vara något nytt.Förhållandet med parserna i Bombay är ett märkvärdigt
exempel härpå. Då denna idoga och företagsamma stam, som utgöres
av avkomlingar från de persiska elddyrkarna, flydde för kaliferna
från sitt fädernesland och kommo till västra indiska halvön, fingo
de av de hinduiska härskarna tillåtelse att nedsätta sig där, på
det villkor, att de icke skulle äta oxkött. När nu dessa trakter
kommo under muhammedanska erövrares välde, erhöllo parserna av
dessa tillstånd att stanna kvar, på det villkor, att de icke skulle äta
fläsk. Vad som först var lydnad för myndigheterna blev så
småningom deras andra natur, och parserna avhålla sig ännu i dag från
både oxkött och fläsk. Ehuru icke föreskriven i deras religion har
denna dubbla avhållsamhet med tiden blivit en av stammens vanor;
och i Orienten är vanan en religion. Skulle det
vara ett berättigat utövande av den allmänna opinionens
moraliska myndighet? Om icke, av vad skäl? Bruket
i fråga är verkligen upprörande för dessa människor. De
äro också uppriktigt övertygade om, att Gud förbjuder och
avskyr det. Ej heller skulle ett sådant förbud kunna anses
som religionsförföljelse. Må vara, att dess orsak vore av
religiös natur; men det skulle icke vara en
religionsförföljelse, alldenstund ingen religion ålägger såsom en
plikt att äta fläsk. Den enda hållbara grunden till att
fördöma ett sådant förbud är den, att allmänheten icke
har något att göra med den enskildes personliga tycken
och angelägenheter.

För att välja ett närmare liggande exempel: Flertalet
spanjorer betrakta det som ogudaktigt och ytterst   
förnärmande mot det högsta väsendet att dyrka det på något
annat sätt än det romersk-katolska; och intet annat slags
offentlig gudstjänst är tillåten inom Spanjens område. Alla
sydeuropeiska folk anse prästers giftermål såsom icke blott
ogudaktigt utan även okyskt, opassande, rått och avskyvärt.
Vad mena protestanterna om dessa fullkomligt uppriktiga
känslor och om försöken att göra dem gällande mot
ickekatoliker? Om nu människorna äro berättigade att ingripa
i varandras frihet uti saker, vilka icke beröra andras
intressen, på vilken grund skulle det vara möjligt att i
överensstämmelse därmed utesluta dylika fall? Eller vem
kan tadla personer, för det de önska undertrycka, vad de
betrakta såsom en skändlighet inför Gud och människor?
Man kan icke uppvisa några starkare skäl för att förbjuda
något, som anses såsom personlig osedlighet, än dem,
som göra undertryckandet av de ovannämnda handlingarna
berättigat i deras ögon, vilka uppfatta dem som gudlösa.
Såframt vi icke vilja antaga förföljares sätt att resonera
och säga, att vi må förfölja andra, därför att vi hava rätt,
men att de icke få förfölja oss, emedan de hava orätt, så
måste vi taga oss till vara för att hylla en grundaats, vars
tillämpning mot oss själva vi skulle uppfatta såsom en
grov orättvisa.

Kanske skall man mot föregående exempel invända,
ehuru utan grund, att sådana fall äro omöjliga hos oss;
att i vårt land allmänna meningen sannolikt icke tvingar
någon att avstå från ett visst födoämne eller blandar sig
uti, huru folk dyrkar sin gud, eller huruvida de gifta sig 
eller icke gifta sig i överensstämmelse med sin tro eller
böjelse. Men nästa exempel skall hämtas från ett område,
där faran för ingrepp i den personliga friheten på intet
sätt ännu är förbi hos oss. Varhelst puritanerna hava
varit tillräckligt mäktiga, såsom i Nya England och i
Storbritannien under republikens tid, hava de med ganska stor
framgång försökt att undertrycka alla offentliga, och nära
nog alla privata nöjen; isynnerhet musik, dans, offentliga
lekar eller dylika nöjen, samt teatern. Det finnes ännu i
vårt land ett stort antal personer, enligt vilkas begrepp om
sedlighet och religion dessa förströelser äro fördömliga;
och alldenstund dessa personer huvudsakligen tillhöra
medelklassen, som under våra nuvarande sociala och
politiska förhållanden är den överhandtagande makten, är
det alldeles icke omöjligt, att personer med sådana åsikter
förr eller senare komma att utgöra en majoritet i
parlamentet. Vad skulle den övriga delen av allmänheten tycka
om, ifall ordnandet av de för dem tillåtna förströelserna
skulle ske i överensstämmelse med de strängare
kalvinisternas och metodisternas religiösa och moraliska åsikter?
Skulle de icke med ganska mycket eftertryck uppmana
dessa närgångna, fromma samhällsmedlemmar att sköta
sina egna angelägenheter? Detta är just vad som borde
sägas åt varje styrelse och varje allmänhet, som fordrar,
att ingen får njuta någon förströelse, som de anse syndig.
Men om däremot denna deras fordran erkännes till sin
princip, så kan man icke göra någon förnuftig invändning
mot, att den tillämpas i enlighet med flertalets, eller någon
annan i samhället härskande makts åsikter; och alla måste
då finna sig uti att t. ex. rätta sig efter den föreställning
om ett kristet samhälle, som de första nybyggarna i Nya
England hade, ifall en religiös bekännelse liknande deras
en gång skulle lyckas återvinna sin förlorade terräng; något,
som ofta hänt med religioner, vilka man ansett vara i
avtagande.

Må vi tänka oss ett annat fall, som kanhända har
mera utsikt att inträffa än det nyssnämnda. Det råder
uppenbarligen i nyare tid en stark böjelse för en
demokratisk samhällsordning med eller utan folkliga
statsinstitutioner. Man försäkrar, att i det land, där denna böjelse
är fullständigast realiserad — där både samhället och
styrelsen är mest demokratisk, nämligen Förenta Staterna —
känslorna hos massan, för vilken varje exempel på ett
levnadssätt, mera lysande och dyrbart än att den själv
skulle kunna hoppas att tävla därmed, är oangenäm, verka
såsom ett tämligen kraftigt lyxförbud; och att det i många
delar av Unionen rent av är svårt för en person, som äger
mycket stora inkomster, att finna något sätt att använda
dem, som icke skulle ådraga honom allmänt ogillande.
Ehuru dessa uppgifter, betraktade såsom en framställning
av de nuvarande förhållandena, utan tvivel äro mycket
överdrivna, är dock ett sådant sakernas tillstånd icke blott
ett begripligt och möjligt utan även ett ganska sannolikt
resultat av ett demokratiskt tänkesätt i förening med den
föreställningen, att allmänheten äger veto i fråga om det
sätt, på vilket den enskilde använder sina inkomster. Om
vi nu blott ytterligare antaga, att socialistiska
åskådningssätt vunne stor utbredning, skulle det snart i flertalets
ögon synas skamligt att inneha en större förmögenhet
än den, som motsvarar en viss, mycket låg summa, och
att äga någon inkomst, som icke förvärvats genom 
kroppsarbete. Åsikter, som i principen likna dessa, äro redan
mycket utbredda bland arbetsklassen och utöva ett starkt
tryck på dem, som huvudsakligen stå under inflytande av
denna klass' åsikter, nämligen dess egna medlemmar. Det
är en känd sak, att de dåliga arbetarna, vilka inom flera
industrigrenar utgöra den överväldigande delen av
fabrikspersonalen, ha den bestämda åsikten, att dåliga arbetare
böra få samma avlöning som goda, och att det icke bör
tillåtas någon att vare sig genom ackordsarbete eller på
annat sätt genom större flit och skicklighet förtjäna mera
än andra, som sakna dessa egenskaper. De utöva ett
moraliskt tryck, vilket stundom kan övergå till ett fysiskt,
för att avskräcka skickliga arbetare från att mottaga, och
arbetsgivarna från att lämna större lön för en större tjänst.
Om allmänheten har någon domsrätt över enskilda
angelägenheter, så kan jag icke finna, att dessa människor
ha orätt, eller att en särskild klass kan tadlas därför,
att den utövar samma myndighet över sina medlemmars
handlingssätt, som den stora allmänheten utövar över folk
i allmänhet.

Men vi behöva icke dröja vid antagna fall; grova
ingrepp uti den enskildes frihet göras i själva verket även
för närvarande, ännu större hota att vinna framgång, och
åsikter framställas, vilka förfäkta allmänhetens obegränsade
rätt att genom lag förbjuda icke blott allt, som den anser
orätt, utan också, i akt och mening att komma åt det,
som den anser orätt, en mängd saker, som den medger
vara oskyldiga.

I avsikt att förekomma omåttlighet har man i en
engelsk koloni och i nära hälften av de Förenta staterna
genom lag förbjudit befolkningen att använda jästa drycker
annat än för medicinskt bruk; ty förbudet mot försäljningen
av sådana är ju i själva verket — vad man också avsett
därmed — ett förbud mot deras användande. Och ehuru
omöjligheten av att övervaka lagens efterföljande har
förorsakat dess upphävande i flera av de stater, som antagit
den, bland andra den stat, efter vilken lagen fått sitt namn,
har man likväl gjort ett försök, som med stor iver omfattats
av många förklarade filantroper, att även i vårt land införa
en sådan lag. Den förening (eller »allians», som den själv
kallar sig), vilken för detta ändamål blivit bildad, har
vunnit en viss ryktbarhet genom offentliggörandet av en
brevväxling mellan dess sekreterare och en av de få
engelska statsmän, som anse, att en politikers meningar
böra vara stödda på grundsatser. Lord Stanleys andel i
denna korrespondens är ägnad att stärka de förhoppningar,
som redan blivit fästade vid honom av dem, som veta
huru sällsynta de egenskaper, vilka han i sitt framträdande
ådagalagt, olyckligtvis äro bland dem, som uppträda i det
offentliga livet. Alliansens representant, vilken »djupt
skulle beklaga antagandet av någon grundsats, som kunde
användas till försvar för skenhelighet och förföljelse»,
bemödar sig att visa »den breda och oöverstigliga mur»,
som skiljer sådana åsikter från dem, som av föreningen
omfattas. »Allting, som rör tankar, åsikter, samvete, synes
mig,» säger han, »ligga utom lagstiftningens område; men
allt, som kan hänföras till sociala handlingar, vanor och
förhållanden, och som endast är underkastat den oinskränkta
myndighet, vilken tillkommer staten, men icke individen,
synes mig ligga inom detta område.» Om en tredje klass,
som är vitt skild från båda dessa, nämligen sådana
handlingar och vanor, som ej äro sociala utan helt och hållet
individuella, nämnes intet; och likväl är det utan tvivel
till just denna klass, som användandet av jästa drycker
hör. Försäljandet av jästa drycker är emellertid handel,
och handel är en social handling. Men det ingrepp,
varöver vi beklaga oss, gäller ej säljarens frihet, utan köparens
och förbrukarens; ty staten kunde ju lika gärna förbjuda
honom att dricka vin, då den i alla fall med avsikt gjort
det omöjligt för honom att erhålla det. Sekreteraren säger
emellertid: »Jag begär såsom medborgare rätt att lagstifta
där, varest mina sociala rättigheter kränkas av andras
sociala handlingar.» Och hur bestämmer han dessa »sociala
rättigheter»? »Om någonting kränker mina sociala
rättigheter, är det visserligen handeln med starka drycker. Den
tillintetgör min obestridliga rättighet till personlig säkerhet,
i det den ständigt skapar och befrämjar oordningar inom
samhället. Den kränker min rätt till likställighet, i det den
skördar vinst av att alstra fattigdom, till vars avhjälpande
jag beskattas. Den inskränker min rättighet till fri moralisk
och intellektuell utveckling genom att allestädes omgiva
min väg med faror och genom att försvaga och demoralisera
samhället, av vilket jag har rätt att fordra ömsesidig hjälp
och bistånd.» Detta är en teori om de »sociala
rättigheterna», vars make väl knappast någonsin förut i tydliga
ordalag blivit framställd; ty den går ut på ingenting mindre
än att det är varje individs obestridliga sociala rätt, att varje
annan individ i alla avseenden skall handla fullkomligt så,
som han bör, och att vemhelst, som i den ringaste grad
brister häruti, kränker min sociala rätt och berättigar mig att
av lagstiftningen fordra det ondas undanrödjande. En så
vidunderlig grundsats är långt farligare än några enstaka
ingrepp i den enskildes frihet; ty det ges icke något
slags kränkande av friheten, som ej därav skulle
rättfärdigas; den medgiver i själva verket icke rättighet till
något slags frihet med undantag kanhända av den att i
hemlighet hysa åsikter, utan att någonsin uttala dem; ty
i det ögonblick en åsikt, som jag anser skadlig, går över
någons läppar, kränker den alla de sociala rättigheter,
som »alliansen» tillerkänner mig. Denna lära förlänar åt
varje människa ett bestämt intresse i alla andra personers
moraliska, intellektuella, ja till och med fysiska
fullkomning, varvid hon naturligtvis bestämmer detta begrepp efter
sin egen måttstock.

Ett annat viktigt exempel på otillbörligt ingrepp i
individens rättmätiga frihet, vilket icke blott och bart hotar
oss utan sedan länge segerrikt utövats, är lagstiftningen
om arbete på helgdagar. Utan tvivel är det en i hög grad
välgörande plägsed, att man, såframt livsvillkoren tillåta,
en dag i veckan avhåller sig från sitt vanliga arbete,
änskönt den såsom en religiös förpliktelse i intet avseende
är bindande för några andra än judarna. Och för så vitt
denna plägsed icke kan följas, utom när man inom de
arbetande klasserna är ense därom, på den grund, att
några genom att arbeta skulle påtvinga andra samma
nödvändighet, må det vara tillåtet och rätt, att lagen
tillförsäkrar var och en, att de övriga följa denna sed, i det
den på en bestämd dag i veckan förbjuder större industriella
arbeten. Men denna rättighet, som är grundad på det
direkta intresse, som andra hava i, att varje individ följer
samma plägsed, kan icke tillämpas på de självvalda
sysselsättningar, till vilka en person anser lämpligt att använda
sina fristunder; och ej heller kan den på minsta sätt
försvara lagligt förbud mot nöjen under helgdagar. Det är
visserligen sant, att den enes nöje är den andres arbete;
men mångas nöje, för att ej säga nyttiga vederkvickelse,
är värt några fås arbete, förutsatt att detta fåtal självt
valt sin sysselsättning och efter behag kan avsäga sig den.
Arbetarna hava fullkomligt rätt i att tro, att, om alla
arbetade på söndagen, skulle de få utföra sju dagars arbete
för sex dagars avlöning. Men så länge den stora massan
av förrättningar vilar under söndagen, erhålla de, som
fortfarande måste arbeta för de andras nöje, en
jämförelsevis större förtjänst; och de äro ju icke tvungna att fortfara
med dessa sysselsättningar, om de föredraga ledighet framför
vinst. För övrigt kunde man, om man vill avhjälpa denna
olägenhet, införa den seden, att åt denna särskilda klass
av arbetare en fridag lämnades på en annan dag i veckan.
Det enda skäl, varmed man kunde försvara förbudet mot
nöjen under söndagen, skulle således vara det, att de äro
i religiöst hänseende fördömliga; men mot en sådan grund
för lagstiftning kan man icke nog kraftigt protestera.
»Deorum injuriæ diis curæ» (Oförrätter mot gudarna äro
gudarnas ensak). Det återstår att bevisa, att samhället
eller några av dess ämbetsmän fått i uppdrag ovanifrån
att hämnas varje förment oförrätt mot allmakten, vilken
icke på samma gång är ett brott mot våra medmänniskor.
Den föreställningen, att det är den ena människans plikt
att se till, att den andra är religiös, har legat till grund
för alla tiders religionsförföljelser och skulle, om man
gillade den, till fullo kunna försvara dem alla. Ehuru de
känslor, som ge sig luft i de återupprepade försöken att
inställa järnvägstrafik på söndagen, i motståndet mot
museers öppnande och dylikt, icke bära samma prägel av
grymhet som forna tiders förföljelser, vittna de dock om
en sinnesriktning, som i grunden är densamma. Man tål
icke, att andra göra det, som deras religion tillåter, därför
att det icke är tillåtet i förföljarens egen. Man tror, att
Gud icke allenast avskyr de vantrognas handlingar, utan
också skall ställa oss till rätta, om vi lämna dem
oantastade.

Jag kan ej underlåta att till dessa exempel på, huru
föga avseende man i allmänhet fäster vid den mänskliga
friheten, lägga den ton av öppen förföljelse, som ger sig
till känna inom vår press, närhelst den känner sig manad
att fästa uppmärksamhet vid den märkvärdiga företeelse,
som mormonismen erbjuder. Mycket skulle kunna sägas
om det oväntade och lärorika faktum, att en föregiven ny
uppenbarelse och en därpå grundad religion, verket av ett
påtagligt bedrägeri, vilket icke en gång är understött av
den nimbus, som framstående egenskaper hos
grundläggaren skulle kunnat meddela däråt, har blivit omfattad
av hundratusenden och lagt grunden till ett nytt samhälle,
och detta i vår tid med sina tidningar, järnvägar och
elektriska telegrafer. Vad som härvidlag rör vårt ämne
är, att även denna religion, såväl som andra och bättre
religioner, har sina martyrer, att dess profet och
grundläggare för sin läras skull blev mördad av en folkhop,
att andra av dess anhängare på samma laglösa och
våldsamma sätt mistat livet; att de samtliga blevo med våld
fördrivna från det land, där de först hade uppträtt, och
att även nu, sedan de blivit förjagade till en enslig trakt,
mitt i en ödemark, många personer i vårt land öppet
förklara, att det skulle vara rätt (om också ej fullt praktiskt),
att utsända en expedition mot dem, för att med våld
tvinga dem att underkasta sig annat folks åsikter. Den
punkt i mormonernas lära, som i främsta rummet har
föranlett den motvilja, vilken sålunda överskrider den
religiösa fördragsamhetens vanliga skrankor, är tillåtelsen
till månggifte; månggiftet, vilket, ehuru medgivet för
muhammedaner, hinduer och kineser, tyckes uppväcka en
oövervinnlig avsky, då det utövas av personer, som tala
engelska och anse sig vara ett slags kristna. Ingen kan
i högre grad än jag ogilla mormonernas samhällsinrättning;
oavsett alla andra skäl, ogillar jag den även därför, att
den, långt ifrån att stödja sig på frihetens princip, tvärtom
är ett ingrepp däri, i det den gör de band, som hos oss
trycka den ena hälften av samhället, än mera tryckande
och på samma gång fritager den andra hälften från de
ömsesidiga förpliktelserna. Men man måste dock komma
ihåg, att kvinnorna, vilka väl kunde anses vara de, som
borde lida av detta förhållande, lika frivilligt funnit sig i
denna som i varje annan form för äktenskapet; och huru
överraskande än denna omständighet kan förefalla, finner
den likväl sin förklaring i de allmänt rådande åsikter och
bruk, vilka lära kvinnan att anse äktenskapet såsom det
enda nödvändiga, och sålunda gör det begripligt, att
mången kvinna föredrager att bliva en av flera hustrur
framför att icke alls bliva gift. Man begär ju icke, att
andra samhällen skola godkänna slika förbindelser eller
av hänsyn till mormonernas åsikter fritaga sina
medlemmar från de förpliktelser, som deras egna lagar ålägga
dem. Men då mormonerna givit vika för andras fientliga
känslor vida mera, än man rättvisligen kunde fordra, när
de hava lämnat de länder, där man ej kunnat fördraga
deras läror, och nedsatt sig i en avlägsen vrå av världen,
som de själva först gjort beboelig för mänskliga varelser,
så är det svårt att inse, med vilken annan rätt än
tyranniets  de skulle kunna hindras från att leva där under
vilka lagar de behaga, förutsatt, att de icke göra något
slags angrepp mot andra nationer och att de lämna dem,
som ej kunna finna sig i deras seder, fullkomlig frihet
att avlägsna sig från deras land. En nyare och i några
avseenden ganska förtjänstfull författare föreslår (för att
använda hans egna ord), att man skall företaga icke ett
korståg, utan ett »civilisationståg» mot detta polygamiska
samfund för att därigenom göra slut på vad som synes
honom vara ett tillbakagående i civilisation. Såsom ett
sådant förefaller det även mig, men jag tror icke, att ett
samhälle har rättighet att påtvinga ett annat civilisation.
Så länge de, som lida genom den dåliga lagen, ej själva
påkalla andra nationers hjälp, kan jag icke medgiva, att
personer, som icke »få i någon slags förbindelse med dem,
äga rätt att gripa in och fordra, att ett sakernas tillstånd,
med vilket de, som däri hava direkt intresse, tyckas vara
tillfredsställda, skall förändras endast därför, att det är
en styggelse för personer, som leva några tusen mil
därifrån, och vilka icke hava något med dem att skaffa. Må
de, om de så önska, sända missionärer att predika mot
mormonismen, och må de på ärligt sätt (vartill jag dock
ej räknar det att förbjuda lärans förkunnande) söka
motverka utbredandet av dylika läror inom sitt eget land.
När civilisationen har kunnat övervinna barbariet, då detta
ensamt härskade över världen, går man väl långt, när
man erkänner sig frukta, att barbariet efter att hava blivit
så avgjort besegrat ånyo skulle kunna leva upp och
besegra civilisationen. En civilisation, som sålunda skulle
kunna duka under för sin besegrade fiende, måste först
hava blivit så fördärvad, att varken dess egna präster
eller lärare eller någon annan har förmåga att strida
därför eller vill göra sig den mödan. Och om så vore fallet,
ju förr man gjorde sig av med en sådan civilisation, dess
bättre. Den skulle endast allt mer försämras, till dess
den (liksom det västromerska kejsardömet) bleve förstörd
och pånyttfödd av kraftiga barbarer.


FEMTE KAPITLET.

Tillämpningar.

De grundsatser, jag i det föregående förfäktat, måste
först mera allmänt antagas såsom grundval för en
diskussion av speciella frågor, innan en följdriktig tillämpning
av dem på alla det sociala och moraliska livets olika
områden kan med hopp om framgång försökas. De få
anmärkningar, jag nu ämnar göra angående detaljfrågor,
äro mera avsedda att förtydliga dessa åsikter än att
utveckla dem i alla dess konsekvenser. Jag bjuder således
läsaren icke så mycket på tillämpningar som på prov av
tillämpningar, vilka kunna tjäna att förklara betydelsen av
och gränserna för de två grundregler, som tillsammans
bilda hela den lära, som innehålles i denna avhandling,
samt hjälpa honom att hålla jämvikten mellan båda i
sådana fall, där det kan synas tvivelaktigt, vilkendera av
dem som bör tillämpas.

Dessa grundregler äro: först att individen icke är
skyldig samhället räkenskap för sina handlingar, för
så vitt dessa icke röra andra än hans egna intressen.
Råd, undervisning, övertalning eller det, att andra
personer, som för sitt eget bästa anse det nödvändigt,
undvika hans sällskap äro de enda åtgärder, genom vilka
samhället har rätt att uttrycka sitt misshag över eller
ogillande av hans uppförande. Den andra regeln är,
att individen är ansvarig för sådana handlingar, som
skada andras intressen, och att han för dem kan åläggas
sociala eller lagliga straff, om samhället anser det ena
eller andra vara av nöden för sitt beskydd.

Först och främst må man på intet sätt taga för
givet, att emedan verklig eller befarad oförrätt mot andras
intressen är det enda, som kan berättiga samhället att
träda emellan, den därför alltid skulle berättiga ett dylikt
ingripande. I många fall händer det, att en person, då
han eftersträvar ett rättmätigt mål, med nödvändighet och
således rättmätigt förorsakar andra smärta och förlust,
eller avskär dem från en förmån, om vars ernående de
hade grundade förhoppningar. Dylika konflikter mellan
de enskildas intressen uppstå ofta i följd av dåliga sociala
inrättningar, men äro oundvikliga, så länge dessa bestå;
ja, några skulle vara oundvikliga under vilka inrättningar
som helst. Den som har framgång uti ett överfyllt yrke
eller vid en tävlan mellan flera sökande, den som blir
föredragen framför en annan i någon strid om en sak,
som de båda eftersträva, han skördar fördel av andras
förlust, av deras fruktlösa ansträngningar och
missräkningar. Men det är en allmänt erkänd sak, att
mänsklighetens allmänna intressen vinna mera genom att varje
individ strävar till sitt mål, utan att låta sig tillbakahållas
av detta slags följder. Med andra ord, samhället
tillerkänner icke den besegrade medtävlaren någon vare sig
laglig eller moralisk rätt till befrielse från lidande av
denna art, och anser sig befogat att träda emellan
endast då, när motparten till befrämjande av sin sak
använt sådana medel, som det skulle strida mot det
allmännas intresse att tillåta, nämligen list eller bedrägeri
och våld.

Såsom redan är nämnt är handel en social
handling. Envar, som företager sig att åt allmänheten sälja
någon vara, gör något, som berör andra personers och
hela samhällets intresse, och hans handling kommer
sålunda, principiellt taget, inom samhällets domsrätt; därför
ansåg man det också förr vara styrelsens plikt, att i alla
fall, som syntes vara av någon vikt, bestämma priser och
fastställa reglementen för industrien. Men man har nu,
ehuru först efter långvariga strider, lärt sig inse, att det i
själva verket sörjes bäst såväl för varornas billighet som
för deras goda beskaffenhet, när man lämnar både
tillverkare och säljare full frihet, endast med den motvikten,
att köpare äga samma frihet att på annat håll skaffa sig
sina förnödenheter. Detta är det så kallade
frihandelssystemet, som vilar på grundsatser, visserligen skilda från,
men dock lika fasta, som den grundsats för individens
frihet, som förfäktats i denna avhandling. Inskränkningar
i handeln eller i produktion, avsedd för handeln, äro i
själva verket ett tvång, och allt tvång är såsom sådant ett
ont; men det tvång, varom här är fråga, rör endast den
del av en persons uppförande, som samhället har rättighet
att övervaka, och är oberättigat endast därför, att det
visat sig ej medföra den verkan, man därmed önskar
åstadkomma.I den mån genom producenters och säljares organisation i
truster o. d. den s. k. fria konkurrensen i många fall endast
kvarstår till skenet, är det klart, att denna fråga numera befinner sig i
ett annat läge än på Mills tid.Övers. Och lika litet som principen för individens
frihet ingår i frihandelssystemet, lika litet gör den det i
de flesta frågor, som uppstå rörande gränserna för detta
system; t. ex. frågan om, huru långt det offentliga
övervakandet bör sträcka sig till förhindrande av, att personer
bedragas genom förfalskning av varor, eller huru långt
man har rättighet att tvinga arbetsgivare att vidtaga
sundhetsåtgärder eller anordningar för att skydda arbetare,
som användas i livsfarliga sysselsättningar. Sådana fall
beröra frihetens grundsats endast så till vida, som det
under för övrigt lika omständigheter alltid kan anses
bättre att lämna folk åt sig själva, än att på något sätt
tvinga dem; men att människor med rätta verkligen kunna
ställas under uppsikt i dylika fall, är obestridligt.
Däremot finns det andra frågor angående myndigheternas
inblandning i handeln, som i väsentlig mån beröra
ovannämnda grundsats, såsom t. ex. de förut omnämnda
Mainelagarna, inskränkningarna i försäljningen av gifter, eller i
korthet alla sådana fall, där ändamålet med ingripandet
är att göra det svårt eller omöjligt att förskaffa sig en 
bestämd fördel. Dessa inskränkningar äro förkastliga, icke
emedan de äro ett ingrepp i tillverkarens eller säljarens
frihet, utan emedan de ingripa i köparens.

Ett av ovan anförda exempel, det som rör
försäljningen av gifter, öppnar för oss en ny fråga: nämligen
var den rätta gränsen bör sättas för vad vi skulle vilja
kalla polisåtgärder, och till vilken grad man har rättighet
att göra intrång uti friheten, för att förekomma brott
eller olyckshändelser. En av regeringens obestridda
rättigheter är att vidtaga försiktighetsmått emot brott,
innan de blivit förövade, lika väl som att sedan uppdaga
och straffa dem. Denna styrelsens förebyggande
verksamhet kan likväl vida lättare än dess straffande missbrukas
till förfång för friheten; ty det finnes väl knappt någon
del av en människas handlingsfrihet, om vilken man icke
kunde säga, och det med ganska goda skäl, att den gör
det lättare för henne att begå ett eller annat slag av
brott. Icke dess mindre, om en offentlig myndighet eller
till och med en enskild person ser en människa, som
ögonskenligen bereder sig till att begå ett brott, äro de
icke förpliktigade att vara overksamma åskådare, till dess
brottet verkligen är begånget, utan må träda emellan för
att förhindra det. Om gifter aldrig köptes eller brukades
till annat ändamål än förövande av mord, skulle det vara
rätt att förbjuda deras beredande och försäljande. Gifter
kunna emellertid behövas icke blott till oskyldiga utan
även till nyttiga ändamål, och inskränkningar kunna icke
göras i det ena fallet utan att på samma gång drabba det
andra. Å andra sidan tillkommer det med rätta den
offentliga myndigheten, att iakttaga försiktighetsmått emot
olyckshändelser. Om en polisbetjänt eller någon annan
ser en person, som står i begrepp att gå över en bro,
vilken kungjorts såsom osäker, och det icke är tid att
varna honom för faran, så må han fatta tag i och föra
honom tillbaka, utan att därigenom något verkligt ingrepp
i hans frihet göres; ty frihet består uti att få göra, vad
man önskar, och denne önskade icke att falla i vattnet.
Men om det icke föreligger visshet om utan endast fara
för ett olycksfall, så kan ingen annan än personen i fråga
själv bedöma vikten av de skäl, som kunna förmå honom
att utsätta sig för faran, och i detta fall bör han därför
(så vida han icke är ett barn, eller sinnessjuk, eller i ett
tillstånd av överretning eller sinnesfrånvaro, som är
oförenligt med det fulla bruket av hans tankeförmåga) enligt
min åsikt endast varnas för faran och icke med våld
hindras från att utsätta sig därför. Liknande betraktelser,
tillämpade på frågan om försäljningen av gifter, kunna
hjälpa oss att avgöra, vilket bland de möjliga sätten att
ordna denna angelägenhet som är förenligt eller icke förenligt
med frihetens grundsats. Ett sådant försiktighetsmått som
att förse varan med en påskrift, som ger till känna dess
farliga egenskaper, kan föreskrivas utan kränkande av
friheten; köparen kan ju icke önska att vara okunnig om,
att den sak, han erhåller, har giftiga egenskaper. Men
att vid alla tillfällen fordra intyg av en läkare skulle
många gånger göra det omöjligt och alltid kostsamt, att
även till nyttigt bruk erhålla varan. Det synes mig, att
det enda sättet att försvåra förövandet av brott medelst
gifter, utan att på samma gång göra någon nämnvärd
inskränkning i de personers frihet, som önska erhålla det
giftiga ämnet till andra ändamål, består i, att man
försäkrar sig om vad Bentham ganska lämpligt kallar
»preappointed evidence». Detta är ett av alla känt
försiktighetsmått vid avslutandet av kontrakt. Det är ett vanligt
och riktigt bruk, att lagen, när ett kontrakt skall avslutas,
fordrar iakttagandet av vissa formaliteter såsom villkor
för dess lagliga giltighet, såsom namnteckning, vittnens
intyg och dylikt, på det att, i händelse av inträffande
tvistigheter, bevis må finnas på, att kontraktet verkligen
blivit ingånget, och att inga omständigheter förefunnos,
som enligt lag kunde göra det ogiltigt; avsikten härmed
är att lägga stora hinder i vägen för förfalskandet av
kontrakt eller ingåendet av sådana under omständigheter,
vilka, om de vore kända, skulle upphäva kontraktets
giltighet. Liknande försiktighetsmått borde nu kunna
påbjudas vid försäljningen av sådana föremål, som kunna
användas som verktyg vid begåendet av brott. Säljaren
skulle t. ex. kunna åläggas att i en bok noggrant anteckna
den tid, då försäljningen ägde rum, köparens namn och
adress, den sålda varans beskaffenhet och mängd; att
efterfråga, till vilket ändamål man tänkte använda det
köpta och anteckna det svar han erhölle. Man kunde
vidare, om det ej vore fråga om ett recept från läkare,
fordra närvaron av en tredje person, som kunde intyga
förhållandet, i händelse man sedermera finge anledning
att misstänka, att varan blivit använd till brottsliga ändamål. 
Sådana förordningar skulle i allmänhet icke i någon
väsentlig grad försvåra åtkomsten av varan, men däremot
utgöra en garanti mot, att någon skulle kunna göra ett
otillåtet bruk därav utan att upptäckas.

Den rätt som tillkommer samhället att genom på
förhand vidtagna försiktighetsmått avvärja förbrytelser mot
detsamma visar ögonskenligen gränserna för ifrågavarande
grundsats; att nämligen sådana felsteg, som uteslutande
röra personen själv, icke av samhället med rätta kunna
varken förebyggas eller bestraffas. Dryckenskap till
exempel är icke i vanliga fall ett lämpligt föremål för
ingrepp från den lagliga maktens sida, men jag skulle
anse det fullkomligt berättigat, att en person, som en gång
blivit överbevisad om att under inflytelsen av starka
drycker hava utövat våld mot andra, bleve ställd under
en för sådana fall gällande undantagslag, enligt vilken han
skulle kunna bestraffas, om han sedermera anträffades
drucken; och beginge han under ett sådant tillstånd en
ny förbrytelse, skulle straffet därför skärpas.Lika berättigat som att straffa honom vore det tydligen
enligt Mills mening att fråntaga honom rätten att förskaffa sig
rusdrycker. Att andra personer, när de köpa rusdrycker, måste
förbinda sig att icke utlämna dem åt en sådan person, vore påtagligen 
också enligt Mills åsikt alldeles i sin ordning. Det vore ju
en fullt berättigad tillämpning av Benthams preappointed evidence
(se sid. 164). Ej heller synes det vara i strid med Mills principer,
att den mängd alkohol, varje medborgare får förskaffa sig till
förtäring, icke må vara obegränsad, utan med rätta kan inskränkas 
till kvantiteter, som icke äro avgjort fördärvliga. Att sådana
åtgärder icke diskuteras av Mill, beror naturligtvis på, att de på
hans tid icke voro föreslagna och måhända icke heller möjliga att
genomföra.  Övers.  Ty en
person, som berusar sig, då han vet, att ruset förleder
honom att förgå sig mot andra personer, gör sig skyldig
till ett brott mot andra. På samma sätt kan lagen icke
utan tyranni straffa lättja, utom hos en person, som
mottager understöd av det allmänna, eller om den kan anses
innebära ett kontraktsbrott; men om en person av lättja
eller andra orsaker, som han kan avhjälpa, underlåter att
uppfylla sina lagliga skyldigheter mot andra, till exempel
försummar att underhålla sina barn, så är det icke tyranni
att till och med genom tvångsarbete, om inga andra
medel stå till buds, förmå honom att fullgöra sina
förpliktelser.

Vidare ges det många handlingar, som, emedan de
direkt röra endast de handlande personerna själva, icke
kunna av lagen förbjudas, men vilka, om de utföras
offentligt, kränka sederna och sålunda äro att hänföra
till de förbrytelser mot andra, som man har rätt att söka
förhindra. Till detta slag höra brott mot anständigheten,
vid vilka det är onödigt att dröja, då de ej direkt höra
till vårt ämne, och då man med samma skäl kan göra
invändningar mot det offentliga utförandet av handlingar,
som i sig själva varken äro, ej heller anses vara
fördömliga.

Det ges en annan fråga, på vilken vi måste söka 
ett svar i överensstämmelse med de grundsatser, som här
blivit framställda. Om en persons uppförande anses
tadelvärt, men samhället av aktning för hans frihet ej finner
sig befogat att förhindra eller bestraffa det, emedan de
onda följderna uteslutande drabbar den handlande
själv, bör månne samma frihet lämnas åt andra att
råda eller uppmuntra till en sådan handling? Denna
fråga är ej fri från svårigheter. Om en person råder en
annan att utföra en handling, är detta något, som strängt
taget icke rör honom ensam. Att råda eller söka förmå
någon till något är en social handling och bör väl därför,
tyckes det, så väl som alla andra handlingar, som röra
andra, anses stå under samhällets kontroll. Men någon
eftertanke rättar denna första uppfattning och visar, att
om än detta fall strängt taget icke ligger inom den
personliga frihetens område, så kunna dock de skäl, på vilka
den personliga frihetens princip är grundad, även härvidlag
tillämpas. Om människor i allt, som endast rör dem
själva, böra äga rättighet att på egen risk handla så, som
dem bäst synes, så måste de också tillåtas att
rådgöra sig med varandra angående sådana saker, att utbyta
åsikter samt giva och emottaga råd. Vad som är tillåtet
att göra, måste man även äga rätt att tillråda. Frågan
är endast då tvivelaktig, när rådgivaren drar personlig
fördel av sitt råd, när han för sitt uppehälle eller av
vinstbegär gör det till sin uppgift att befrämja det, som
samhället och staten betrakta som ett ont. Då tillkommer
verkligen ett nytt element, som gör saken mera invecklad,
nämligen tillvaron av en klass människor, vilkas intressen
stå i strid med vad som anses bäst för det allmänna, och
vilkas levnadssätt går ut på att motverka detta. Bör
man eller bör man icke förhindra sådant? Lösaktighet
till exempel måste man tolerera, och likaså spel; men
skall därför en person tillåtas att vara kopplare eller att
hålla ett spelhus? Detta fall är ett av dem, som stå på
själva gränsen mellan tvenne grundsatser, och det är icke
omedelbart klart, till vilkendera av dem det rätteligen
hör. Det finnes skäl på båda sidorna. Till förmån för
tolererandet kan man säga, att den omständigheten, att
en person väljer något till sin sysselsättning och lever
och drar fördel därav, icke kan göra det brottsligt, som
eljest skulle vara tillåtet; handlingen måste antingen
konsekvent tillåtas eller konsekvent förbjudas; att, om de
här förfäktade åsikterna äro riktiga, det icke tillkommer
samhället såsom sådant att förklara något för orätt, som
endast angår individen; att det icke kan göra mera än
avråda, och att en person bör hava samma rättighet att
övertala, som en annan att avråda. Å andra sidan kan
man påstå, att, ehuru samhället eller staten icke i
ändamål att undertrycka eller straffa har rätt att genom
maktspråk förklara den eller den handlingen, som endast rör
den enskildes intressen, för god eller ond, så äro de
likväl, om de anse handlingen ond, berättigade att taga
för givet, att den åtminstone är av tvivelaktig natur. Och
om man antager detta, kan staten icke göra orätt i att
försöka  tillintetgöra  inflytandet av lockelser, som ej utgå
från oegennyttiga motiv — att stävja personers
verksamhet, som omöjligen kunna vara opartiska, som hava ett
personligt intresse i det, som samhället anser vara oriktigt,
och vilka öppet befrämja detta endast till sin egen fördel.
Man kan säkerligen ej förlora något eller uppoffra något
gott, därigenom att förhållandena ordnas så, att personer
kunna göra silt val, det må nu vara klokt eller dåraktigt,
efter egen ingivelse, utan att vara påverkade av de
konstgrepp, varmed egennyttiga personer till befrämjande av
sina intressen förstå att uppegga deras böjelser.
Sålunda skulle man kunna säga, att ehuru förordningarna
mot olagligt spel äro ytterligt oberättigade, ehuru alla
människor borde äga frihet att spela i sina egna eller
andras hem eller på något samlingsställe, som de själva
förhyra, och vilket endast är tillgängligt för medlemmarna
eller deras gäster — borde man dock ej tillåta offentliga
spelhus. Sant är, att förbudet häremot aldrig är
verksamt, och att, vilken tyrannisk makt man än lämnar
polisens tjänstemän, personer ändock kunna hålla spelhus
under andra benämningar; men man tvingar dem
härigenom att omgiva sina företag med en viss grad av
hemlighetsfullhet, så att inga andra känna till dessa ställen
än de, som söka dem; och mer än så borde staten icke
härvidlag eftersträva. Det ligger en betydlig styrka i dessa
skäl. Jag vågar icke avgöra, om de äro tillräckliga att
försvara det i moraliskt avseende oegentliga i att straffa
medhjälparen, under det den egentlige gärningsmannen
tillåtes och måste tillåtas att gå fri; att bötfälla och
fängsla kopplaren, men icke den som bedriver otukt —
föreståndaren för spelhuset, men icke spelaren. Av
liknande skäl borde staten ännu mindre blanda sig i det
vanliga köpandet och säljandet. Nästan allting, som
köpes och säljes, kan brukas till överdrift, och det ligger
i säljarens ekonomiska intresse att uppmuntra till denna
överdrift; men härpå kan man icke grunda några skäl till
förmån för t. ex. Mainelagen, ty, ehuru säljarna av starka
drycker hava fördel av alt dessa missbrukas, äro dock
sådana personer oundgängligen nödvändiga för ett berättigat
bruk av dessa drycker. Men detta säljarens intresse av
att befrämja omåttlighet är dock ett verkligt ont och
berättigar staten att pålägga inskränkningar och fordra
garantier; åtgärder, som utan dessa skäl skulle utgöra ingrepp
i individens rättmätiga frihet.

En annan fråga är, huruvida staten, på samma gång
den tillåter en handling, som den anser vara stridande
mot den handlandes sanna bästa, icke desto mindre borde
indirekt motverka densamma; om staten t. ex. bör vidtaga
anordningar för att göra det kostsammare för folk att
berusa sig, eller öka svårigheterna därför genom att
inskränka antalet försäljningsställen. Angående denna såväl
som de flesta praktiska frågor, är det många
omständigheter, som böra tagas i övervägande. Att beskatta starka
drycker endast i avsikt att göra dem svårare att erhålla,
är en åtgärd, som endast till graden skiljer sig från det
direkta förbudet, och är berättigat, endast om det senare
ftr berättigat. Varje prisförhöjning är ett förbud för dem,

vilkas inkomster icke medgiva den förhöjda utgiften, och
för andra, som hava råd därtill, en beskattning, som
ålägges dem därför, att de tillfredsställa en viss smak.
Deras val av nöjen och sätt att använda sina inkomster,
sedan de till staten och enskilda personer uppfyllt sina
lagliga och moraliska förpliktelser, äro deras ensak och
måste lämnas till deras eget avgörande. Dessa skäl kunna
vid första anblicken synas tala emot, att man gör starka
drycker till särskilt föremål för beskattning. Men man
måste komma ihåg, att beskattning för finansiella ändamål
är fullkomligt oundviklig; att det i de flesta länder är
nödvändigt, att denna beskattning till stor del sker på
indirekt väg, och att staten sålunda är nödsakad att på
förbrukningen av vissa artiklar lägga skatter, vilka för
somliga personer kunna bliva liktydiga med förbud. Det
är därför statens plikt att vid fastställandet av skatter
noga överväga, vilka saker lättast kunna undvaras, och
ännu mer att företrädesvis utvälja sådana, vilkas
användande utöver ett mycket ringa mått den anser vara
avgjort fördärvlig. Beskattning av starka drycker till så
högt belopp, som medför den största inkomsten (förutsatt
att staten behöver all den inkomst, som skatten
inbringar), bör därför icke allenast tillåtas, utan obetingat
gillas.Indirekta skatter drabba de fattiga i högre grad än de rika.
Deras orättvisa börjar alltmer inses och erkännas, och överallt gör
sig en strävan gällande, att ersätta dem med direkta, progressiva.

Vad angår brännvinsskatten, ha senare tiders erfarenheter
tydligt ådagalagt dess olämplighet. Det är icke nog med, att den
är orättvis liksom alla indirekta skatter; den har utgjort en flödande
inkomstkälla för stat och kommun, som i praktiken visat sig vara
ett av de största hindren för varje effektivt motarbetande av
dryckenskapen, varigenom denna inkomstkälla skulle minskas.
»Brännvinsskatten hotar att bli lika oumbärlig för staten och
kommunen, som brännvinsbuteljen är för suparen» (S. A. Hedin). Som
bekant har man i vårt land vidtagit åtgärder för att avlösa
densamma.
Övers.


Frågan om huruvida man bör göra försäljningen av
dylika varor till ett mer eller mindre uteslutande
privilegium, måste vi besvara olika allt efter det ändamål,
man med inskränkningen avser. Alla offentliga
samlingsställen kräva polisuppsikt, och detta gäller isynnerhet om
det slags ställen, som vi nyss omtalat, emedan förbrytelser
mot samhället just där företrädesvis kunna uppstå. Det
är därför riktigt att anförtro försäljningen av rusgivande
drycker (åtminstone till förtäring på stället) endast åt
aktningsvärda och välkända personer, och att göra sådana
bestämmelser angående tiden för lokalernas öppnande och
stängande, som kunna erfordras för den offentliga
tillsynen, samt att indraga utskänkningsrättigheterna, om brott
mot det allmänna lugnet upprepade gånger äga rum genom
värdshusvärdens efterlåtenhet eller oskicklighet, eller om
stället blir en mötesplats, där man anstiftar och förbereder
överträdelser mot lagen. Några ytterligare inskränkningar
anser jag icke vara till principen berättigade. Att till
exempel begränsa utskänkningsställenas antal i den
uttryckliga avsikten att därigenom göra starka drycker mera
svåråtkomliga och förminska anledningarna till frestelser

icke blott utsätter alla för en olägenhet, emedan några
finnas, som skulle missbruka den lätta åtkomsten, utan
passar dessutom endast för, ett samhälle, där de arbetande
klasserna öppet behandlas såsom barn eller vildar och
underkastas ett slags tvångsuppfostran för att göras
lämpliga att i framtiden åtnjuta frihetens förmåner. Detta är
icke i något fritt land den erkända grundsatsen för
arbetarbefolkningens styrande, och ingen människa, som sätter
tillbörligt värde på friheten, skall någonsin samtycka till,
att de bliva så styrda, intill dess alla försök blivit gjorda
att uppfostra dem till frihet och styra dem såsom frie
män, och det bestämt har visat sig, att de endast kunna
styras såsom barn. Blotta anförandet av detta alternativ
visar, huru orimligt det är att antaga, att sådana försök
blivit gjorda i något enda av de fall, som här behöva
tagas i betraktande. Det är endast emedan våra
samhällsinstitutioner bestå av en massa motsägelser, som i det
praktiska livet saker ske, vilka egentligen höra till
det despotiska eller s. k. faderliga styrelsesättet, under
det den allmänna friheten i våra institutioner omöjliggör
utövandet av en så vidsträckt kontroll, som vore
nödvändig för att tvånget skulle kunna verka moraliskt
uppfostrande.

I en föregående del av denna avhandling påpekades,
att individens frihet i sådana saker, som röra honom
ensam, innefattar en motsvarande frihet för en samling
individer att genom ömsesidig överenskommelse ordna
sådana angelägenheter, som röra dem gemensamt men icke
angå någon annan än dem själva. Denna fråga erbjuder
inga svårigheter, så länge alla de intresserade personernas
vilja förblir oförändrad; men som denna vilja kan
förändras, är det ofta nödvändigt till och med i saker, som
endast angå dem själva, att de ikläda sig vissa
förbindelser gent emot varandra; och när så sker, gäller det som
en allmän regel, att dessa förbindelser nödvändigt måste
uppfyllas. Likväl finnas i sannolikt alla länders lagar vissa
undantag från denna allmänna regel. Icke nog med, att
en person ej anses skyldig att uppfylla förbindelser, som
kränka en tredje parts rätt; det betraktas stundom som ett
tillräckligt skäl att lösa en person från en förbindelse,
att denna är skadlig för honom själv. I England och de
flesta andra civiliserade länder skulle till exempel en
förbindelse, varigenom en person sålde sig själv eller tilläte
andra att sälja honom såsom slav, vara en förbindelse av
noll och intet värde, som varken lagen eller den allmänna
meningen skulle tvinga någon att uppfylla. Skälet för
ett sådant begränsande av individens rätt att godtyckligt
bestämma över sitt livs öde är uppenbart och inses lätt i
detta ytterliga fall. Att man icke, såframt ej andras rätt
kräver det, blandar sig i en persons frivilliga handlingar,
sker av hänsyn till hans frihet. Hans fria val är ett bevis
för, att vad han sålunda väljer är för honom önskvärt
eller åtminstone möjligt att uthärda, och man sörjer på
det hela taget bäst för hans väl, om man tillåter honom
att själv välja medlen för dess uppnående. Men genom att
sälja sig som slav avsäger han sig sin frihet; avsäger han
sig varje framtida bruk därav utöver denna enda handling.
Han tillintetgör alltså för sin egen del just det, som
berättigade honom att bestämma över sina handlingar. Han
är icke längre fri utan befinner sig hädanefter i ett
förhållande, till vars försvar man ej ens kan anföra den
omständigheten, att han förbliver däri av fri vilja.
Frihetens princip kan icke fordra, att han skall äga frihet
att icke vara fri. Det är icke frihet att tillåtas avsäga sig
sin frihet. Dessa skäl, vilkas styrka är så uppenbar i detta
särskilda fall, äga tydligen en mycket vidsträcktare
tillämpning; och dock sättes överallt en gräns för dem av livets
krav, som oupphörligen fordra, visserligen ej att vi avsäga
oss vår frihet, men väl att vi samtycka till en eller annan
inskränkning däri. Men den grundsats, som fordrar
oinskränkt handlingsfrihet i allt, som endast rör de handlande
själva, fordrar ockå att de, som ingått någon förbindelse
med varandra rörande saker, som icke angå en tredje part,
skola kunna lösa varandra från denna förbindelse; och till
och med frånsett en sådan frivillig överenskommelse torde
det knappt finnas några kontrakt eller förbindelser med
undantag av sådana, som röra penningar eller penningars
värde, om vilka man skulle våga påstå, att det icke borde
finnas någon möjlighet att återkalla dem. Baron Wilhelm
von Humboldt uttalar i den utmärkta avhandling, som jag
redan citerat, såsom sin övertygelse, att förbindelser, som
röra personliga förhållanden eller tjänster, aldrig borde
vara lagligen bindande utöver en viss begränsad tid; och
att i fråga om den viktigaste av dylika förbindelser, 
äktenskapet, vars ändamål är förfelat, såvida ej båda parternas
känslor stå i överensstämmelse därmed, det icke borde
behövas mer än endera partens uttryckliga önskan, för att
det skulle anses upplöst. Detta ämne är emellertid för
viktigt och för invecklat för att kunna avhandlas i
förbigående, och jag vidrör det endast så mycket, som är
nödvändigt för att belysa min sats. Om icke det
sammanträngda och allmänt hållna framställningssättet i baron
von Humboldts avhandling hade tvungit honom att denna
gång åtnöja sig med att uttala sin slutsats utan att diskutera
förutsättningarna, så akulle han utan tvivel själv hava
insett, att saken icke låter sig avgöras på så allmänna
grunder som dem, till vilka han här inskränker sig. När
en person antingen genom ett uttryckligt löfte eller genom
sina handlingar har uppmuntrat en annan att förlita sig
på, att han allt framgent skall handla på ett visst sätt
— att på denna förutsättning bygga förhoppningar och
beräkningar och därefter utstaka någon del av sin
levnadsplan — så uppstår å den förres sida en ny följd av
moraliska förpliktelser mot denna andra person, vilka väl
möjligen böra giva vika för högre plikter, men ingalunda
kunna lämnas utan avseende. Och om vidare förhållandet
mellan de båda parterna har medfört följder för andra;
om det försatt en tredje person i någon egendomlig
ställning eller, såsom förhållandet är vid äktenskapet, t. o. m.
kallat denna tredje part till liv, så uppstå å båda sidor
förpliktelser mot denna tredje part, vilkas uppfyllande, eller
åtminstone sättet därför, högeligen måste vara beroende av,
huruvida den ursprungliga förbindelsen avbrytes eller
fortsättes. Därav följer icke — och jag kan ej heller
medgiva — att dessa skyldigheter sträcka sig ända därhän, att
de kräva förbindelsens fullgörande på bekostnad till och
med av den missnöjda partens hela lycka. Men de måste
nödvändigt tagas med i räkningen; och även om de, såsom
von Humboldt påstår, icke borde utgöra någon väsentlig
inskränkning däri, så lägga de ovillkorligen ett starkt band
på hans moraliska frihet. En person är skyldig att taga
alla dessa omständigheter i övervägande, innan han besluter
sig för ett steg, som berör intressen, så viktiga för andra; och
om han icke fäster tillbörligt avseende vid dessa intressen, är
han moraliskt ansvarig för skadan. Dessa allmänna
anmärkningar har jag här anfört för att därigenom bättre belysa
frihetens allmänna princip, och icke emedan särskilt denna
fråga kräver det; ty den behandlas tvärtom vanligen så,
som om barnens intressen vore allt, och de vuxna
personernas intet.

Jag har redan förut anmärkt, att i följd av bristen
på varje erkänd allmän grundsats friheten ofta medgives,
där den borde förvägras, och förvägras, där den borde
medgivas; och ett av de fall, där frihetskänslan i det
moderna europeiska samhället yttrar sig starkast, är ett
sådant, där den enligt min åsikt är fullkomligt oberättigad.
En person bör visserligen äga frihet att handla som han
vill i egna angelägenheter; men han bör icke äga samma
frihet att handla för en annan under förebärande, att dennes
angelägenheter äro hans. Staten är skyldig att, på samma 
gång den tar tillbörlig hänsyn till individens frihet i
sådant, som huvudsakligen angår honom själv, sorgfälligt
övervaka, huru han brukar den makt, som han besitter
över andra. Denna statens skyldighet förbises nästan helt
och hållet, då det gäller familjeförhållandena, vilka dock
genom sitt direkta inflytande på människornas väl äro
viktigare än alla andra tillsammantagna. Vi behöva icke
här orda om den nästan despotiska makt, som mannen
har över hustrun: ty för att fullkomligt avhjälpa denna
orättvisa, fordras ingenting annat, än att de gifta kvinnorna
erhålla samma rättigheter och kunna påräkna samma skydd
av lagen, som alla andra människor. De, som försvara
de rådande missförhållandena, åberopa sig dessutom icke på
några frihetsprinciper utan framträda öppet såsom våldets
vapendragare, Men det är i fråga om barnen, som dessa
missriktade frihetsidéer utgöra ett verkligt hinder för staten
att uppfylla sina plikter. Man skulle nästan kunna tro, att
en persons barn bokstavligen, och ej blott i figurlig mening,
utgjorde en del av honom själv. Så ängsligt misstrogen är
den allmänna meningen mot varje lagens ingrepp i hans
absoluta och uteslutande myndighet över dem; mera
misstrogen nästan än mot vilket ingrepp som helst i hans egen
handlingsfrihet. Till den grad sätta de flesta människor
mindre värde på frihet än på makt. Låtom oss t. ex.
betrakta ungdomens uppfostran. Är det icke en nästan
självklar sak, att staten har rätt att fordra eller utkräva
ett visst mått av uppfostran för varje mänsklig varelse,
som är född till dess medborgare? Och likväl finnes det
väl få, som ej frukta för att erkänna eller försvara denna
sanning. Det finns väl knappast någon, som vill förneka,
att det är en av föräldrarnas (eller enligt nu gällande lag
och sed faderns) heligaste plikter, att giva åt de mänskliga
varelser, vilka de bragt till världen, en uppfostran, som
sätter dem i stånd till att uppfylla sina plikter i livet
så väl mot andra som mot sig själva. Men medan man
enstämmigt förklarar detta vara en faders plikt, finns det
knappt någon i detta land, som vill höra talas om, att
man bör tvinga honom att fullgöra den. I stället för
att fordra, att han skall göra någon ansträngning eller
försakelse för att tillförsäkra sitt barn uppfostran, lämnas
det till hans fria val att mottaga eller icke mottaga den,
när den lämnas för intet! Man har ännu icke lärt sig
inse, att det är ett moraliskt brott både mot den olyckliga
avkomman och mot samhället att skaffa ett barn till världen,
utan att hava någon tänkbar utsikt att kunna ge det vare
sig kroppslig eller andlig näring och utbildning; och att
staten, om föräldrarna icke uppfylla denna skyldighet, bör
tillse, att den blir uppfylld, och detta så mycket som
möjligt på deras bekostnad.

Om man väl en gång erkänt nödvändigheten av att
fordra allmän uppfostran, skulle det bli slut på de
stridigheter angående vad slags undervisning staten bör
giva, och på vad sätt, vilka nu förvandla denna sak till
en stridsfråga mellan skilda sekter och partier, och orsaka,
att den tid och möda, som borde hava använts på
uppfostran, nu förslösas på tvister angående uppfostran. Om
regeringen ville besluta sig för att för varje barn fordra
en god uppfostran, så skulle den bespara sig besväret att
själv förskaffa det en sådan. Den kunde överlämna till
föräldrarna att uppfostra sina barn, var och huru de
behagade, och åtnöja sig med att hjälpa till att betala
skolavgifterna för de fattigare klassernas barn och erlägga
alla dylika utgifter för sådana, som icke hava någon annan,
som kan betala för dem. De invändningar, vilka med
skäl blivit gjorda mot uppfostran genom staten, gälla icke
denna statens fordran på allmän uppfostran utan blott, att
staten själv skulle taga ledningen av undervisningen i sin
hand, vilket är en helt annan sak. Att hela eller större
delen av allmänhetens uppfostran lämnas i statens händer,
ogillar jag lika så mycket som någon. Allt, som här blivit
sagt om betydelsen av karaktärens individualitet, om olikhet
i åsikter och handlingssätt, innefattar lika omotsägligt även
olikhet i uppfostran. En allmän uppfostran under statens
omedelbara ledning är endast ett sätt att söka stöpa alla
människor i samma form, och då denna form är sådan,
som den härskande makten i staten vill hava den denna
makt må nu vara monarken, prästerskapet, aristokratien
eller majoriteten av den närvarande generationen, så
åstadkommer en dylik uppfostran genom staten, i samma mån
den är mäktig och inflytelserik, ett tryckande herravälde
över själen, vilket helt naturligt lätt leder till ett
herravälde även över kroppen. En av staten anordnad och
övervakad uppfostran borde, såframt den ens skulle finnas,
endast vara en bland många tävlande anstalter, upprättad
i ändamål att tjäna som exempel och sporre för de övriga
för att hålla dem uppe på en tillräckligt hög ståndpunkt.
Endast om samhället i sin helhet verkligen står så lågt,
att det ej kan eller ej vill förskaffa sig några lämpliga
uppfostringsanstalter, såframt ej regeringen tar saken om
hand; endast då må regeringen, för att välja det mindre av
två onda ting, åtaga sig ordnandet av skolor och universitet
på samma sätt, som den åtar sig aktiebolagens uppgift i
ett land, varest den enskilda företagsamheten icke är
mäktig att åstadkomma stora industriella företag. Men
om det i landet finnes ett tillräckligt antal personer, som
kunde äga förmåga att meddela undervisning under
styrelsens tillsyn, så skola i allmänhet dessa personer vara
lika skickliga och villiga att meddela lika god undervisning
även i privata skolor, förutsatt endast, att lön för deras
arbete tillförsäkras dem, därigenom att lagen gör uppfostran
obligatorisk, och statsunderstöd meddelas dem, som äro
ur stånd att själva bestrida utgifterna därför.

Det medel, varigenom man skulle försäkra sig om
uppfyllandet av denna lag, kunde ej vara något annat än
offentliga examina, vilka skulle utsträckas till alla barn och
taga sin början vid en tidig ålder. Man skulle bestämma
en viss ålder, vid vilken varje barn skulle examineras,
på det att man måtte kunna förvissa sig om, huruvida han
eller hon kunde läsa. Om någon visade sig oförmögen
härtill, skulle fadern, såvida han ej till sin ursäkt kunde
anföra tillräckliga skäl, åläggas en måttlig plikt, som han
i nödfall kunde avbetala genom sitt arbete; och barnet
skulle sättas i skola på hans bekostnad. Dessa examina
skulle upprepas en gång varje år med gradvis stegrade
fordringar, så att inhämtandet och ännu mera bibehållandet
av ett visst mått av allmän kunskap verkligen bleve
obligatoriskt. Utöver detta mått borde det finnas frivilliga
examina i alla ämnen, vid vilka alla, som uppfyllde vissa
fordringar, kunde därom erhålla intyg. För att hindra
staten från att genom dessa anordningar utöva ett otillbörligt
inflytande på åsikterna, skulle examensfordringarna
(förutom de rent elementära kunskaperna, såsom språken och
deras användning) till och med i de högre avdelningarna
begränsas till fakta och exakt vetande. Examina i religion,
politik och andra omtvistade ämnen skulle sålunda icke
gälla åsikternas sanning eller falskhet, utan endast det
faktum, att de eller de åsikterna antagas på de eller de
grunderna av de eller de författarna, skolorna eller kyrkorna.
Under ett sådant system skulle det uppväxande släktet,
med hänsyn till alla omtvistade sanningar, icke vara värre
däran, än det nu är. Människorna skulle uppfostras antingen
till högkyrkliga eller till dissenters liksom nu; staten skulle
endast tillse, att de bleve upplysta högkyrkliga eller
upplysta dissenters. Ingenting hindrar, att barnen, ifall
föräldrarna önskade det, undervisades i religion vid samma
skola, där de erhöllo sina övriga kunskaper. Alla försök
från statens sida att inverka på sina medborgares omdöme
i omtvistade frågor äro skadliga; men däremot är staten
fullt berättigad att förvissa sig om, att var och en besitter
erforderliga kunskaper för att själv kunna bilda sig ett
omdöme i varje viktigare ämne. Det vore ju så mycket
bättre, om den, som studerade filosofi, kunde bestå en
examen i såväl Locke som Kant, vare sig att han slöte
sig till den ene eller den andre eller till ingendera. Man
kan icke göra någon förnuftig invändning mot, att en
ateist examineras i kristendomens grundläror, förutsatt att
man icke fordrar, att han skall förklara sig tro på dem.
Examina i högre kunskapsgrenar borde dock enligt min
åsikt vara fullkomligt frivilliga. Det skulle vara att giva
styrelserna en alltför farlig makt, om de tillätes att
utesluta någon från en befattning — till och med från en
lärarebefattning — på grund av föregiven brist på
kvalifikationer; och jag anser med Wilhelm von Humboldt, att
akademiska grader eller andra offentliga intyg borde
meddelas envar, som genomgått en examen och bestått provet,
men att dessa intyg icke skulle förläna innehavaren någon
fördel framför medtävlare utöver den vikt, som den
allmänna åsikten fäster vid edessa vittnesbörd.

Det är icke endast i fråga om uppfostran, som oriktiga
föreställningar om friheten åstadkomma, att föräldrarnas
moraliska plikter ej inses, och lagliga plikter ej påläggas
dem, även i sådana fall, där det alltid finnes de starkaste
skäl för det förra och ofta även för det senare. Redan
det att giva upphov åt en mänsklig varelse är en av de
mest ansvarsfulla handlingar i en människas liv. Att åtaga
sig detta ansvar — framkallandet av ett liv, som kan
bliva antingen en förbannelse eller en välsignelse, är,
såframt man icke kan bereda denna varelse åtminstone de
vanligaste utsikterna till en önskvärd existens, ett brott
mot densamma. Och att i ett land, som antingen redan
är överbefolkat eller hotas av överbefolkning, framalstra
mer än ett helt litet antal barn och sålunda genom att
öka konkurrensen nedtrycka arbetslönerna, är en allvarsam
oförrätt mot alla, som leva av sitt arbete. De lagar, som
i många länder på kontinenten förbjuda giftermål, såframt
ej kontrahenterna kunna visa, att de äro i stånd att
underhålla en familj, överskrida ej statens rättmätiga myndighet;
och vare sig att dessa lagar äro ändamålsenliga eller ej
(en fråga, som förnämligast beror på lokala
omständigheter och föreställningssätt), kan man likväl icke mot dem
invända, att de kränka friheten. Det är genom sådana
lagar, som staten träder emellan för att förhindra en
fördärvlig handling, som är skadlig för andra och som borde
brännmärkas av det allmänna ogillandet, även när man
icke anser det lämpligt att till detta foga laglig
bestraffning. Men de gängse idéerna om friheten, vilka så lätt
finna sig i de verkliga ingrepp, som göras i densamma i
saker, som uteslutande röra individen, skulle tillbakavisa
varje försök att lägga något som helst band på individens
böjelser, när följden av deras tillfredsställande är ett liv
fullt av elände och försakelse för en eller flera varelser i
förening med ont av många slag för dem, som stå personen
i fråga tillräckligt nära för att kunna beröras av hans
handlingar. När man jämför den besynnerliga vördnad,
människorna hysa för friheten, med deras lika
besynnerliga brist på vördnad för denna samma frihet, skulle man
kunna tro, att en person hade en obestridlig rätt att
tillfoga andra skada, men alls ingen rätt att följa sin egen
böjelse i saker, som ej skada någon.

Jag har sparat till sist en stor klass av spörsmål
angående gränserna för styrelaens ingripande, vilka, ehuru
nära förbundna med ämnet för denna avhandling, likväl
strängt taget icke tillhöra det. Jag menar sådana fall,
där skälen mot styrelsens inblandning icke vila på frihetens
princip, enär det icke är fråga om att lägga band på
individens handlingar, utan om att understödja dem. Bör
regeringen förelaga något för alt befrämja dessa, eller
överlämna åt personerna själva att, antingen enskilt eller genom
frivillig samverkan, verkställa dem?

Invändningarna mot regeringens inblandning, där den
icke innebär en kränkning av friheten, kunna vara av
tre slag.

Den första gäller sådana fall, där det är sannolikt,
att saken i fråga skall utföras bättre av enskilda personer
än av styrelsen. I allmänhet är ingen så lämplig att leda
ett företag eller att bestämma, huru och av vem det bör
ledas, som de, vilka däruti hava ett personligt intresse.
Denna princip förkastar den lagstiftande och verkställande
maktens förr så ofta förekommande inblandning i de vanliga
industriella företagen. Men denna del av ämnet har blivit
tillräckligt avhandlad av nationalekonomerna och står ej
i något närmare samband med de i denna avhandling
uttalade grundsatserna.

Den andra invändningen är närmare förbunden med
vårt ämne. Till och med om individerna ej kunna utföra
det ifrågavarande arbetet så väl, som regeringens
tjänstemän, kan det icke desto mindre i många fall vara önskvärt,
att det överlämnas åt dem hellre än åt regeringen, emedan
det kan vara ett medel till deras andliga utveckling —
ett sätt att stärka deras handlingskraft, att utbilda deras
omdöme och bibringa dem en närmare kännedom om de
saker, varmed de sålunda få att göra. Detta är det
förnämsta, men ingalunda det enda skäl, som talar till förmån
för juryinstitutionen (i andra än politiska frågor), för fria
och folkliga, kommunala och lokala institutioner, samt för
frivilliga föreningar för industriella och filantropiska företags
ordnande. Dessa äro inga frågor, som röra friheten, och
de stå endast i en avlägsen förbindelse med detta ämne;
de äro frågor, som gälla utvecklingen. Vi uppskjuta
till ett annat tillfälle att närmare avhandla dessa saker,
betraktade såsom en del av ett folks uppfostran. De
utgöra i själva verket en skola för medborgaren, den
praktiska sidan av ett fritt folks politiska uppfostran, i
det individen genom dem tages ut ur de personliga och
familjeintressenas trånga krets och vänjes att förslå
allmänna intressen och handhava allmänna angelägenheter,
att låta omtanken för det allmänna bästa i större eller
mindre grad bestämma sina handlingar och att rätta sin
vandel efter syftemål, som förena individerna med varandra
i stället för att åtskilja dem. Såframt icke medborgarna
genom vana förvärvat sig denna förmåga, kan en fri
statsförfattning varken genomföras eller vidmakthållas; såsom
man sett av den politiska frihetens alltför ovaraktiga
beskaffenhet i de länder, där den ej vilat på en tillräckligt
fast grundval av lokala fri- och rättigheter. Att vidare
de rent lokala angelägenheterna böra förvaltas av lokala
myndigheter, och de stora industriella företagen ledas av
dem, som därtill frivilligt hava anskaffat penningmedlen,
därför tala alla de fördelar, vilka, såsom vi i denna
avhandling hava visat, härflyta ur individualitetens utveckling och
ur skiljaktighet i sätten att handla. En regerings
handlingar hava benägenhet att ^vara lika överallt. De enskilda
och frivilliga föreningarna däremot erbjuda fördelen av de
mest skiljaktiga försök och den mångsidigaste erfarenhet.
Men det, varmed staten kan gagna, är att bilda en
medelpunkt, dit erfarenheterna från de olika försöken samlas,
och varifrån de sedan utgå och spridas. Dess uppgift är
att göra det möjligt för var och en att draga nytta av
andras försök; men icke att ej tillåta några andra försök
än sina egna.

Det tredje och mest avgörande skälet, varför regeringens
inblandning bör inskränkas, är den stora vådan av att
onödigtvis öka dess makt. Varje nytt slag av förrättningar,
som lägges till dem, vilka styrelsen redan har i sin hand,
gör dess inflytande över personers förhoppningar och
farhågor ännu vidsträcktare och förvandlar mer och mer den
verksamma och framåtsträvande delen av samhället till
lydiga verktyg åt styrelsen, eller åt något parti, som strävar
efter högsta makten. Om landsvägarna, järnvägarna,
bankerna, försäkringsbolagen, de stora aktiebolagen, 
universiteten och välgörenhetsinrättningarna allesammans stode
under regeringens omedelbara ledning; om därtill alla
kommunala och lokala myndigheter med allt, vad därtill
hörer, bleve underavdelningar av den centrala styrelsen;
om alla ämbetsmän vid alla dessa skilda inrättningar
tillsattes och avlönades av regeringen och för varje liten
befordran vore beroende av den; så skulle varken
tryckfrihet eller en demokratisk lagstiftning kunna göra detta
eller något annat land fritt annat än till namnet. Och
olyckan skulle vara desto större, ju kraftigare och mera
systematiskt regeringsmaskineriet vore sammansatt, ju
skickligare man visste att utvälja de bäst utrustade händer och
huvuden till dess skötande. I England har man nyligen
väckt förslag om, att alla regeringens civila tjänster skulle
tillsättas efter öppen tävlan mellan de sökande, på det
man till dessa befattningar skulle kunna erhålla de mest
begåvade och skickligaste; och mycket har blivit sagt och
skrivet för och emot detta förslag. Ett av de förnämsta
skäl, som anförts däremot, är, att den ställning, som
tillkommer en statens tjänsteman, icke erbjuder så stora
förmåner eller så stort anseende, att den skulle eftersträvas
av de största förmågorna, vilka alltid skola finna en
anställning i bolags och andra föreningars tjänst eller en
verksamhet såsom enskilda personer mera lockande. Det hade
icke varit underligt, om detta argument framställts av
förslagets vänner såsom ett svar på den viktigaste invändningen
däremot; men att det kommer från motståndarnas sida är
besynnerligt nog. Det, som anföres såsom en invändning mot
saken, är just det ifrågavarande systemets säkerhetsventil.
Om verkligen landets alla förnämsta förmågor kunde dragas
in i regeringens tjänst, så skulle ett förslag att
åvägabringa detta resultat med skäl kunna ingiva farhågor, Om
alla samhällsangelägenheter, som fordra en ordnad
samverkan eller en stor och omfattande synkrets, vore i
regeringens händer, och om alla statens ämbeten uteslutande
vore besatta med de skickligaste män, sä skulle all högre
odling och all utbildad intelligens inom landet, med undantag
av den rent spekulativa, bliva koncentrerad hos en talrik
byråkrati, efter vilken hela den övriga delen av samhället
måste rätta sig i allting; den stora massan för att få
ledning och föreskrifter i allt, vad den hade att göra;
förmågorna och de uppåtsträvande för personlig befordran.
Att vinna inträde i denna byråkratis leder och, när detta
lyckats, stiga därinom, skulle bliva äregirighetens enda mål.
Under en sålunda ordnad styrelse skulle den utanför
stående allmänheten på grund av bristande praktisk
erfarenhet föga vara i stånd att kritisera eller motverka byråkratiens
åtgärder. Men icke nog härmed, även om tillfälligtvis
under en despotisk författning eller genom de naturliga
verkningarna av en demokratisk dylik en eller flera
härskare med reformatoriska böjelser skulle uppstå, så skulle
dock ingen reform kunna åstadkommas, som vore stridande
mot byråkratins intressen. Sådan är det ryska
kejsardömets sorgliga belägenhet, vilket framgår av deras
berättelser, som varit i tillfälle att iakttaga förhållandena
därstädes. Tsaren själv är vanmäktig gentemot byråkratin;
han kan sända vem som helst av dess medlemmar till
Sibirien, men han kan ej regera utan den, eller emot
dess vilja. Vid varje hans befallning hava de ett tyst
veto genom att helt enkelt underlåta att bringa den i
verkställighet. I de länder, där civilisationen gjort större
framsteg, och där en mera upprorisk anda är rådande,
anse människorna — som blivit vana att vänta, att staten
skall göra allting åt dem, eller åtminstone att icke själva
företaga något utan att först fråga staten ej blott om lov
att göra det, utan även huruledes det bör göras — att
staten är ansvarig för alla olyckor, som drabba samhället.
Och när så olyckorna överstiga gränserna för deras
tålamod, resa de sig upp mot regeringen och göra vad man
kallar revolution; varefter någon annan med eller utan
folkets bemyndigande uppstiger på tronen, utsänder sina
befallningar till byråkratien, och allt fortgår ungefär som
förut; ty byråkratien är oförändrad, och inga andra finnas,
som äro i stånd att intaga dess plats.

En helt annan anblick erbjuder ett folk, som är vant
att självt handhava sina angelägenheter. I Frankrike, där
större delen av folket tjänstgjort i armén, och många av
dem uppnått åtminstone underofficersgrad, finnas alltid vid
varje folkresning flere personer, som kunna åtaga sig
ledningen och uppgöra en någorlunda ordnad plan därför.
Vad fransmännen äro i militära angelägenheter, det äro
amerikanarna i allt, som rör det borgerliga livets
förhållanden. Lämna dem utan styrelse, och varje amerikanskt
samfund skall vara i stånd att bilda en ny och att 
ombesörja detta eller vilket annat offentligt värv som helst
med en ganska tillfredsställande grad av förstånd, ordning
och beslutsamhet. Sådant borde varje fritt folk vara. Ett
folk, som är i stånd härtill, kan anse sin frihet tryggad;
det skall aldrig låta sig förslavas av någon man, eller av
någon förening av män, därför att dessa äro i stånd att
bemäktiga sig och handhava regeringstömmarna. Ingen
byråkrati är i stånd att tvinga ett sådant folk att göra
eller lida något, som det ej självt vill. Men där allting
utföres genom byråkratien, kan ingenting företagas, som
står i verklig strid med dennas vilja. I länder med sådan
författning bilda nationens mest erfarna och praktiska
förmågor en ordnad kår, som skall styra de övriga; och ju
mera fulländad denna organisation är i sig själv, ju bättre
den lyckas att med sig förena och åt sig uppfostra de
skickligaste medlemmarna av alla samhällets klasser, desto
fullständigare är det slaveri, vari alla befinna sig,
byråkratiens medlemmar själva icke undantagna. Ty de styrande
äro lika mycket slavar under sin egen organisation och sina
egna förordningar, som de styrda äro slavar under styrelsen.
En kinesisk mandarin är lika mycket despotismens verktyg
och kreatur, som den lägsta jordarbetare. En jesuit är
till den yttersta grad av förnedring sin ordens slav, ehuru
hans orden har till sin uppgift att befrämja sina
medlemmars gemensamma makt och inflytande.

Man bör icke heller förbise, att detta hopande av alla
landets förnämsta förmågor inom den styrande klassen förr
eller senare skall visa sig skadligt för dennas andliga 
verksamhet och framåtskridande. Bundna av varandra och
arbetande efter ett system, vilket, liksom alla sådana,
ovillkorligen till större delen följer fastställda regler, äro
den styrande klassens medlemmar beständigt utsatta för
frestelsen att nedsjunka till en trög slentrian, eller att, om
de någon gång övergiva denna kretsgång, kasta sig över
någon till hälften undersökt, omogen idé, som slagit an på
en eller annan styrande medlems fantasi. Det enda, som
kan motverka dessa med varandra så nära förbundna, ehuru
till utseendet så stridiga böjelser, den enda sporre, som kan
hålla den styrande klassens skicklighet vid en hög
ståndpunkt, är, att den underkastas en vaksam kritik av likställda
förmågor utom densamma. Det är därför nödvändigt, att
utvägar finnas, varigenom oberoende av regeringen sådana
förmågor kunna utbildas och få tillfälle att skaffa sig
den erfarenhet, som är nödvändig för ett riktigt bedömande
av de stora praktiska frågorna. Om vi vilja ständigt
äga en skicklig och verksam ämbetsmannakår — framför
allt en sådan, som kan giva upphov till och är villig att
antaga förbättringar; om vi icke vilja, att vår byråkrati
skall urarta till pedantokrati — så bör denna kår icke
tillåtas att lägga beslag på alla de funktioner, som bilda
och utveckla de för människosläktets styrande erforderliga
egenskaperna.

Att bestämma den punkt, där dessa för den mänskliga
friheten och framåtskridandet så fruktansvärda olägenheter
taga sin början, eller snarare den punkt, där de börja
uppväga de välgärningar, vilka åtfölja det förenade 
användandet av samhällets krafter under ledning av dess erkända
styresmän till undanrödjande av de hinder, som stå i vägen
för samhällets välstånd; att bibehålla så mycket som
möjligt av de fördelar, vilka ernås genom maktens och
intelligensens centralisation, utan att indraga en för stor
del av den allmänna verksamheten i regeringskanalerna
— detta är en av regeringskonstens svåraste och mest
invecklade frågor. Den är till stor del en detaljfråga, vid
vars avgörande många och skilda saker måste tagas i
betraktande, och för vilken inga bestämda regler kunna
uppställas. Men jag tror, att den praktiska grundsats, som
skall trygga mot farorna, det ideal, man bör hålla i sikte,
den måttstock, enligt vilken alla anordningar, som avse
svårigheternas övervinnande, böra uppskattas, kan
innefattas i dessa ord: den största möjliga fördelning av makten,
som är förenlig med en kraftfull verksamhet; men det
största möjliga samlande av kunskaper i en medelpunkt,
varifrån de sedan spridas. Så t. ex. borde alla saker,
som höra till den kommunala förvaltningen, och vilka man
icke med större fördel kunde överlämna åt dem, som däri
hava ett direkt intresse, fördelas mellan olika tjänstemän,
valda av kommunerna, såsom förhållandet är i Nya
Englands stater; men dessutom skulle det för varje krets av
kommuner finnas en övervakande myndighet, som utgjorde
en gren av den allmänna styrelsen. Organet för detta
överinseende skulle likasom i en brännpunkt hopsamla
hela den mångfald av kunskap och erfarenhet, som kunde
inhämtas av alla de andra kommunernas verksamhet inom 
samma verksamhetaområde, av allting motsvarande, som
bleve utfört i andra länder, och av statsvetenskapens
allmänna grundsatser. Detta centralorgan skulle hava rätt
att få del av allt, som bleve uträttat, och dess
huvudsakliga plikt skulle vara att göra den på en ort förvärvade
kunskapen tillgänglig för andra orter. Genom sin höga
ställning och sin vidsträckta synkrets upphöjt över varje
särskild orts småsinnade fördomar och ensidiga åsikter
skulle det kunna förläna sina råd en stor auktoritet. Men
dess egentliga makt såsom en bestående institution skulle
enligt mitt förmenande begränsas till att övervaka, att de
kommunala tjänstemännen följa de till deras ledning
föreskrivna lagarna. I alla sådana fall, där inga särskilda
föreskrifter funnes, skulle dessa tjänstemän lämnas att handla
efter eget omdöme, ansvariga endast för sina valmän. För
överträdelse av de givna föreskrifterna skulle de däremot
vara ansvariga inför lagen, alldenstund föreskrifterna skulle
fastställas av den lagstiftande makten. De centrala
myndigheterna skulle endast vaka över, att dessa följdes. Där
så ej skedde, skulle de allt efter sakens beskaffenhet vädja
till domstolarna för att hävda lagen, eller till valmännen
för avsättandet av sådana tjänstemän, vilka icke så som
sig bort tillämpat den efter dess anda. Sådant är på det
hela taget det överinseende, som the Poor Law Board
(överstyrelsen för fattigvården) här i landet är avsedd att
utöva över förvaltarna av fattigskatten. Den makt, som
denna myndighet besitter utöver denna gräns, är i detta
särskilda fall berättigad och nödvändig i och för avhjälpandet
av inrotade dåliga vanor uti förvaltningen av saker, som
dock på det närmaste beröra icke endast kommunen, utan
hela samhället. Ty ingen kommun har moralisk rättighet
att genom usel förvaltning göra sig själv till ett
fattigdomens hemvist, emedan denna ovillkorligen utbreder sig
även till andra kommuner och både i moraliskt och fysiskt
avseende försämrar hela arbetsklassen. Den rätt till utövande
av administrativt tvång och en viss underordnad grad av
lagstiftningsverksamhet, som the Poor Law Board innehar
(ehuru den till följd av allmänna opinionens ställning till
frågan endast sparsamt utövas), är utan tvivel fullkomligt
berättigad i ett fall av så stort nationellt intresse, men
skulle ingalunda vara på sin plats i fråga om övervakandet
av rent lokala intressen. Däremot skulle ett centralorgan,
som avsåge att meddela undervisning och upplysningar till
samtliga kommunerna, vara av lika stort värde inom alla
förvaltningens områden. En styrelse kan icke hava för
mycket av det slags verksamhet, som icke motarbetar utan
underlättar och befrämjar individens utveckling och
handlingskraft. Missförhållandet inträder, när staten i stället
för att väcka till liv individernas och föreningarnas
verksamhet och krafter ersätter dem genom sina egna; när
den, i stället för att undervisa, råda och, när så behöves,
anklaga dem, låter dem arbeta i kedjor, eller nödgar dem
att vara overksamma, under det den själv i deras ställe
utför arbetet. En stats värde blir dock till sist det värde,
som dess medlemmar äga; och den stat, som åsidosätter
deras andliga utveckling och förädling för att uppnå en
smula större skicklighet (eller åtminstone det sken därav,
som vanan skänker) i förvaltningen av regeringsärendenas
alla detaljer; en stat, som, även om det sker i god avsikt,
hämmar människorna i växten för att göra dem till mera
lydiga redskap åt sig själv, skall finna, att ingenting
verkligen stort kan uträttas med små människor. Det
maskineri, för vars fullkomning den uppoffrat allt annat,
skall till sist visa sig vara till ingen nytta, emedan det
saknar den livgivande kraft, som staten funnit för gott
att bannlysa, för att få maskinen att arbeta jämnare.

——


INNEHÅLL.

FÖRSTA KAPITLET.
Inledning.

Sid.

Striden för friheten gällde i forntiden skydd mot tyranner......    2

Strävandena för politiska fri- och rättigheter och laglig kontroll
över de styrande..................................................  3

Folkets självstyrelse ............................................  4

Majoritetstyranni.................................................  5

Den rådande opinionens tyranni....................................  7

Människornas åsikter om, hur andra böra uppföra sig, grunda
sig vanligen på känsloskäl........................................  9

Den härskande klassens inflytande på befolkningens sedliga
begrepp .........................................................   10

Sedlig känsla och religiös ofördragsamhet........................   11

Endast religiös frihet har blivit förfäktad med stöd av
allmängiltiga grundsatser  .......................................  12

Rörande rätta begränsningen av lagens och opinionens kontroll
över individen dömer man godtyckligt............................... 14

En enkel grundsats för denna begränsning: endast för de
handlingar, som röra andra, är individen skyldig samhället
räkenskap .......................................................... 15

Detta gäller ej omyndiga individer och outvecklade samhällen,
där hela folket måste anses som omyndigt.........-.................  16

Nyttan som princip i etiska frågor.................................. 17

Vad individens frihet innefattar ...........;....................... 19

Det nu rådande föreställningssättet....................................... 20

Comte's frihetsfientliga, sociala system ................................. 21

Den växande tendensen att utsträcka samhällets myndighet över
individen  ............................................................... 22

ANDRA KAPITLET.

Om tanke- och yttrandefrihet.

1. Inledning. Ingrepp i yttrandefriheten äro lika oberättigade,
när de ske i överensstämmelse med den allmänna meningen,
som när de äga rum i strid mot densamma  .................. 24

2. En åsikt bör aldrig undertryckas, ty man kan aldrig
vara fullkomligt viss om, att den är falsk ......... 27

Inkast 1: Absolut visshet om insiktens falskhet erfordras
ej, endast tillräcklig säkerhet för praktiskt behov......... 29

Vederläggning: Fullkomlig frihet för andra att motsäga
och vederlägga våra åsikter, är just det villkor som
berättigar oss att lägga dem såsom sanna till grund för
vårt handlingssätt................................................... 31

Inkast 2: Vissa satser äro så nyttiga och nödvändiga
för samhällets bestånd, att deras diskuterande ej bör få
tillåtas   ................................................................ 35

Vederläggning: Även en åsikts nytta kan bli föremål för
olika åsikter......................................................... 36

Tillämpning på konkreta fall: Tron på Gud och ett liv
efter detta eller de allmänt antagna, moraliska
grundsatserna. Historiska exempel: Sokrates, Kristus, Marcus
Aurelius............................................................... 37

Inkast 3: Lagliga straff äro nyttiga mot skadliga
villfarelser,  men  i längden maktlösa mot sanningen......... 44

Vederläggning: Även om detta påstående vore sant, skulle
det vara en beklagansvärd villfarelse att förfölja de
personer, som förkunna nya sanningar. Men det är
dessutom ej sant, att sanningen alltid triumferar över lögnen.
Exempel på motsatsen   ........................................... 44

Inkast 4: Numera dömas ej kättare till döden....... ........ 47
Vederläggning: Även nu finnas lagliga straff mot uttalandet
av vissa åsikter. Men nu är det mest den sociala
ofördragsamheten, som förmår människor att dölja sina åsikter;
därför kommer aldrig någon grundlig diskussion av
kätterska åsikter till stånd. Betydelsen av vissa perioder i
historien, då auktoritetens ok var brutet..................... 47

3. Även om vi kunde vara vissa om, att den åsikt vi
söka undertrycka är falsk, så skulle likväl dess
undertryckande vara ett ont................................. 57

A. Ty man får aldrig någon klar uppfattning av en
sanning, ingen insikt i dess grunder, om den ej bringas
i strid mot villfarelsen ........................................... 57

Inkast 1: Man kan lära personer grunderna  för deras
åsikter  ................................................................ 59

Vederläggning: På detta sätt komma aldrig motskälen
till full rätt  ......................................................... 59

Inkast 2: Det är nog att några finnas, som äga en
fullständig insikt om grunderna för en sanning ............... 62

Vederläggning: Ej ens några få en sådan insikt, om det
ej står öppet för envar att framställa sina motskäl ...... 63

B. Sanningen övergår till en död dogm, om den icke
bringas i strid mot villfarelsen. Exempel från
religionshistorien: Kristendomen förr och nu. Moraliska satser,
ordspråk o. s. v.................................................... 64

Inkast: Är då meningsstrid alltid nödvändig?............... 71

Vederläggning: Den är alltid nyttig, och där den ej längre
finnes, borde någon ersättning därför åstadkommas...... 72

Exempel: Den sokratiska metoden. Medeltidens skolor.
Värdet av negativ kritik......................................... 73

4. Stridiga åsikter äro emellertid vanligen endast
delvis sanna eller falska .................................... 75

Exempel: Rousseaus läror. Liberala och konservativa
partier i samhällsfrågor .............................................. 77

Inkast: Några allmänt antagna läror innehålla hela
sanningen, t. ex. på det moraliska området den kristna
sedeläran ............................................................. 79

Granskning av detta påstående .................................. 80
Avslutning ...................................................,......... 85

Sammanfattning................. ............................ ....... 87

Slutord till dem, som visserligen medgiva
yttrandefrihet, men blott om den användes på ett hovsamt
och ärligt sätt...................................................... 88

TREDJE KAPITLET.

Om individualitetens betydelse för det allmänna bästa.

1. Inledning. Handlingsfriheten bör begränsas så, att ingen
har rätt att skada andra  ..........................................    92

Med denna viktiga inskränkning gälla samma skäl för
handlingsfriheten som för tanke- och yttrandefriheten ......    93

2. Betydelsen av individens självständiga utveckling
för hans egen lycka. De flesta människor sätta ej
värde på originalitet utan betrakta den snarare som
någonting ont   ...............................................................    94

Frihet att själv bestämma sitt handlingssätt är ett
väsentligt villkor för utvecklingen av en persons intellektuella
och moraliska krafter     .........................................    95

Även våra önskningar och drifter böra självständigt
utvecklas och äro av betydelse för karaktären ............    99

Förr var individens inflytande för stort, nu är det för
litet .................................................................. 101

Hednisk självhävdelse gentemot kristlig självförnekelse   102

Allt, som undertrycker individualiteten, är despotism...... 106

3. Betydelsen av utpräglade personligheter för de
övrigas lycka. De upptäcka nya sanningar och nya
sätt att leva........................................................ 106

De  hindra genom  sin   originalitet  de  goda vanorna att
nedsjunka till slentrian.......................................... 107

Snillet behöver en atmosfär av frihet ........................ 108

Även de, som i teorin medge denna  frihet, äro i
allmänhet fullkomligt likgiltiga därför i praktiken......... 109

Nu för tiden härskar medelmåttan..............................  111

Blotta exemplet av självständighet är ett gott...............  112

Människor böra ej bildas efter ett enda mönster............  112

Allmänna opinionens ofördragsamhet...........................  114

Den enda, aldrig sinande källan till förbättring är friheten  117

Följden av att individualiteten försvinner inom ett folk.
Kineserna ett varnande exempel.............................. 118

Betydelsen av de europeiska folkens stora  olikheter  i
karaktär och kultur ............................................. 119

Den pågående utjämningen och dess faror  .................. 122

FJÄRDE KAPTLET.

Om gränserna för samhällets myndighet över individen.

Individen bör bestämma över den del av sin tillvaro,
som huvudsakligen rör honom, samhället över den
den del därav, som angår samhället ..................... 125

Lagens och allmänna meningens uppgifter och begränsning... 126

Andra, bättre utvägar att påverka människorna..................... 127

Kan någon del av en persons verksamhet vara likgiltig för
andra?..................................................................... 134

Varför man ej bör straffa personer, som försumma »plikter mot
sig själva»   ............................................................... 136

Det ges andra och bättre utvägar...................................... 138

Ingreppet skall sannolikt ske på orätt ställe och på oriktigt
sätt ......................................................................... 140

Exempel: Religiösa förbud:

Muhammedanernas förbud mot att äta fläsk..................... 143

Prästernas celibat i katolska länder.............................. 146

Puritanernas ovilja mot dans, lekar o. 8. v................... 146

Maine-lagarna mot jästa drycker....................................  149

Arbete på helgdagar................................................... 152

Mormonismen............................................................ 154


FEMTE KAPITLET.

Tillämpningar.

Handel och frihandel......................................................  160

Försäljning av gifter  ..................................................;...  162

   »        »   starka drycker..........................................  165

Lättja ................................................................  166

Frihet att råda och uppmana andra till handlingar, som blott
röra dem själva. Spelhus, kopplare..............................  167

Förbud mot försäljning av starka drycker...........................  170

Frivilligt slaveri   ............................................................   174

Äktenskapsskillnad.........................................................   175

Mannens myndighet över hustru och barn...........................  177

Ungdomens uppfostran ....................................................  179

Skolor och examina .......................................................  180

Barnalstring.................................................................  183

Skälen mot styrelsens ingripande i sådana fall, där individens
frihet icke därigenom kränkes:

Saken utföres ofta bättre genom enskild företagsamhet......  185

Detta verkar uppfostrande och utvecklande på individen ...  186

Det är vådligt att onödigtvis öka regeringens makt ..........  187

Erfarenheter från Ryssland..........................................  189

»             »    Frankrike och Amerika   ....................  190

Decentralisation av makten och koncentrering av kunskapen  193

——


