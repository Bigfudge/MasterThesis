SHAKSPEARE'S
DRAMATISKA ARBETEN,

ÖFVERSATTA
AF
CARL AUGUST HAGBEBG.

ÅTTONDE BANDET.

TITUS ANDRONICUS.
TROILUS OCH CRESSIDA.
EN VINTER-SAGA.

LUND,
TRYCKT PÅ BOKHANDLAREN C. W. K. GLEERUPS FÖRLAG
UTI BERLINGSKA BOKTRYCKERIET,
1861.


TITUS ANDRONICUS.
*
PERSONER:

SATURNINUS, son till den sista romerska kejsaren,
sedermera sjelf kejsare.

BASSIANUS, hans bror, Lavinias älskare.

TITUS ANDRONICUS, en romersk ädling, fältherre emot
Göterna.

MARCUS ANDRONICUS, hans bror, folktribun.

LUCIUS, QUINTUS, MARTIUS, MUTIUS, söner till Titus Andronicus.

Den yngre LUCIUS, sonson till Titus.

PUBLIUS, son till Marcus Andronicus.

ÆMILIUS, romersk ädling.

ALARBUS, CHIRON, DEMETRIUS, söner till Tamora.

AARON, en Mohr, Tamoras älskare.

En höfding.

En tribun.

En budbärare.

En bonde.

TAMORA, Göternas drottning.

LAVINIA, dotter till Titus Andronicus.

En sköterska och ett svart barn.

Senatorer, tribuner, rättstjenare, krigare och svit.

SKÅDEPLATSEN är Rom och trakten deromkring.


FÖRSTA AKTEN. FÖRSTA SCENEN.

Rom. Utanföre Capitolium.

(Man ser Andronicernas graf. Högre upp tribuner och
senatorer, såsom i senaten; nedanföre och på ena
sidan Saturninus med sina följeslagare; på den andra
Bassianus med sina).

Sat. Roms ädlingar, min rätts beskyddare,
 Min sak är rättvis, värjen den med vapen;
 Och J, kamrater, mina kära landsmän,
 Försvaren käckt med edra svärd min arfsrätt.
Jag är den äldsta sonen till den siste
 Som burit Romas kejsardiadem.
 Låt mig min faders hederstecken bära
 Och kränken ej förstfödslorättens ära.

Bass. J  Romare, kamrater, gynnare,
 Om nånsin Bassianus, Cæsars son,
 Var angenäm för Romas kunga-ögon,
 Så stängen Capitolium igen
 Och låten ej vanäran nalkas få
 Den kejsarthron, som helgad är åt dygd,
 Rättvisa, måttlighet och ädelhet,
 Men gifven genom val förtjensten heder
 Och striden, Romare, för valets frihet.

(Marcus Andronicus träder fram med kronan).

Marc. J prinsar, som med vänner och partier
 Maktlystna sträfven efter kronan -- veten,
 Att Romas folk, för hvilket särskildt vi
 Parti må taga, har enhälligt valt
 Till innehafvare af kejsarthronen
 Andronicus som blifvit nämnd den frommeDet är icke öfversättaren obekant, att det romerska namnet Andronicus har tonvigten på penultima; men då den egelska skalden öfverallt låter namnet uttalas med tonvigten på antepenultima, och ett sådant uttal bättre lämpar sig efter den jambiska versen, har öfversättaren följt honom äfven häruti. Deremot har han icke vågat försöket att efterbilda de i hela detta skådespel rådande manliga utgångarna på versen, emedan han derigenom mången gång skulle hafva nödgats uppoffra andan för bokstafven samt öfvergifva sitt modersmåls art och lynne.
 För mången god och stor förtjenst om Rom.
 En bättre man, en tapprare soldat,
 Ej finnes nu för tiden här i staden;
 Senaten har hemkallat honom nu
 Från tröttsamt krig emot de vilda Göter.
 Han och hans söner, hvarje oväns skräck,
 Ha kufvat detta folk i vapen härdadt;
 I hela tio år han har förfäktat
 Vårt Romas sak och tuktat med sin glafven
 Vår oväns trots. Fem gånger kom han hem
 Till Roma blödande och bar på bår
 Ifrån valplatsen sina raska söner;
 Och nu tillsist, belastad med troféer,
 Går store Titus hem till Rom igen,
 Andronicus, den segersälle hjelten.
 Vi bedja nu -- vid minnet utaf honom,

Som värdigt efterträdd J viljen hafva,
 Samt å senatens och dess rådsals vägnar,
 Den J er påstån ära högt och dyrka --
 Begen er bort, afstyren våld och sänden
 Ert följe hem och gören, som sig höfves,
 Med frid och ödmjukhet er gällande.

Sat. Hur skönt tribunen talar och mig lugnar!

Bass. Marcus Andronicus, jag litar så
 På din uppriktighet och ärlighet
 Och älskar så och ärar dig och dina,
 Din ädla broder Titus och hans söner
 Samt henne, mina tankars herrskarinna,
 Lavinia den sköna, Romas prydnad,
 Att mina vänner här jag hemförlofvar
 Och anförtror min saks afgörande
 Åt folkets ynnest och min goda lycka.

(Bassiani soldater gå).

Sat. J vänner, som så villigt stått mig bi,
 Jag tackar alla, hemförlofvar alla
 Och anförtror mig sjelf och mina anspråk
 Åt fosterlandets kärlek och dess ynnest.
 Rom, var så rättvist och så huldt mot mig,
 Som jag är god och tillitsfull mot dig!
 Nu porten upp, och släpp mig in.

Bass. Mig ock, tribuner, ödmjukt jag er beder.

(Alla gå upp på Capitolium).


ANDRA SCENEN.

Sammastädes.

(En höfding uppträder).

Höfd. Plats, Romare! Andronicus den tappre,
 Roms bästa kämpe, dygdens starka värn,
 I alla sina strider segersäll,
 Har återvändt med ära och med lycka
Ifrån det land, der han med svärdet tuktat
 Och lagt i bojor Romas fiender.

(Under trumpetskall uppträda Mutius och Martius;
efter dem två män som bära en svartklädd bår;
derefter Quintus och Lucius. Sedan kommer Titus
Andronicus; efter honom Tamora med Alarbus, Chiron,
Demetrius, Aaron och andra götiska fångar, soldater
och folk. Båren nedsättes och Titus talar).

Tit. Hell dig, o Rom, i sorgdrägtMan bar sorgdrägt efter den aflidna kejsaren. segersäll!
 Liksom ett skepp som lastat af sin frakt
 Med dyrbar laddning kommer hem på redden,
 Der först det lyftat ankar, likså kommer
 Andronicus med lagerqvistar prydd
 Och helsar fädrens land med sina tårar,
 Ja, glädjetårar öfver lycklig hemkomst.
 Du store Zeus som Capitolium skyddar,
 Se nådigt till den fest som vi begå! --
 J Romare,
 Af fem och tjugo raska söner, hälften
 Utaf det antal konung Priam hade,
 Sen resten här så lefvande som döda!
 Må Rom de lefvande med kärlek löna
 Och dessa, dem jag för till sista hemmet,
 Med graf bland sina fäder. Här har Göten
 Mig gifvit lof att sticka svärd i skidan.
 Du hårde Titus, vårdslös om din ätt,
 Du låter dina obegrafna söner
 Kringfladdra Stygens fasansvärda strand? --
 Gör väg och lägg dem här hos sina bröder.
 (Grafven öppnas).
 Nu helsen tyst hvarann, som dödmän pläga,
 Och slumren lugnt, för fosterlandet fallna! --
 Du helga gömma åt hvad kärt jag har,
 Du ljufva hvilorum åt dygd och adel,
 Hur många mina söner har du der,
 Dem aldrig någonsin jag skådar mer?


Luc. Gif oss den yppersta bland fångna Göter,
 Att vi må stympa honom och å båle
 Ad manes fratrum bränna upp hans kött
 Vid detta fängelse för deras ben,
 På det att deras skuggor blidkas må
 Och vi på jorden ej af spöken störas!

Tit. Tag då den ädlaste: den äldsta sonen
 Till denna olycksfulla drottningen.

Tam. Håll, Romar-bröder! -- Segersälle hjelte,
 Du milde Titus, se på mina tårar,
 En moders bittra tårar för sin son!
 Om någonsin du älskat söner dina,
 Så tro att lika högt jag älskar mina.
 Är det ej nog att man oss fört till Rom
 Att pryda din triumf och återkomst
 Som dina fångar och ditt Romas trälar?
 Skall man på gatan slagta mina söner
 För tappra dåd i fosterlandets tjenst?
 Ack, var det ädelt gjordt af dina söner
 Att slåss för kung och land -- hvi ej af mina?
 Befläcka ej med blod din graf, o Titus!
 Om du vill nalkas gudarnas natur,
 Så nalkas den i det du skänker nåd.
 Barmhertighet är prof på äkta adel;
 Förskona, ädle man, min äldsta son!

Tit. Här ser du deras bröder, dem ditt folk
 Sett lefvande och döda. Fromt de kräfva
 För dräpta bröder ett försoningsoffer:
 Det blir din äldsta son; han måste dö
 Och tysta så de arma skuggors qvidan.

Luc. För honom bort! Gör genast upp en eld
 Och låt med våra svärd oss stympa honom
 Uppå ett bål, tills ej en bit är qvar.

(Mutius, Martius, Quintus och Lucius gå med Alarbus).

Tam. O, hvilken grym och ogudaktig fromhet!

Chir. Månn' Scythien är hälften så barbariskt?

Dem. Jemför ej Scythien med stolta Rom.
Alarbus går till ro: vi lefva än
 Och skälfva under Titi vreda blickar.
 Behåll ert lugn, min mor, men hoppas dock
 Att samma gudar, som åt Trojas drottningAllusion på sagan om Hecubas hämd på Polymnestor.
 Förlänte svärd och läglighet till hämd
 På thraciska tyrannen i hans tält,
 Nog bistå Tamora, de Göters drottning, --
 Om Göt var Göt och Tamora var drottning --
 I hennes blodshämd öfver fiender.

(Lucius, Quintus, Martius och Mutius komma tillbaka).

Luc. Min far och herre, se hur vi fullbordat
 Vår Romar-sed. Alarbus styckad är,
 Vår offereld af hans inelfvor näres;
 De krydda luften liksom rökelse.
 Nu återstår att jorda våra bröder
 Och helsa dem med jubelskri välkomna.

Tit. Så må det ske. Låt nu Andronicus
 Sitt sista afsked ge åt deras själar.
 (Trumpetstötar. Man sätter kistorna i grafven).
 I frid och ära hvilen här, J söner!
 Roms bästa kämpar, tagen här er hvila
 För verldens vexlingar och ofärd säkra!
 Ej svek här lurar eller afund sväller,
 Här gro ej ilskna groll, här fins ej stormar
 Ej heller larm, blott evig sömn och tystnad;
 I frid och ära hvilen här, J söner!

(Lavinia uppträder).

Lav. I frid och ära lefve Titus länge!
 Min ädla far och herre, lef i ryktet!
 Se, här vid grafven ger jag tårars skatt
 Vid mina bröders likbegängelse
 Och böjer knä för dig med glädjetårar
 På  marken gjutna för din återkomst.
 Välsigna mig med segersälla handen.
 Hvars bragder tjusat Romas ädlaste!

Tit. Du goda Rom, som har så huldt, beskyddat

Min ålders tröst till fröjd för detta hjerta!
 Lavinia, lef och öfverlef din far;
 Förlänge dygd oändligt dina dar!

Marc. Lef länge, Titus, du min kära broder,
 Som nu i Rom stolt firar din triumf!

Tit. Haf tack, tribun, min ädla broder Marcus.

Marc. Välkomna från en lycklig härnad, fränder,
 Så väl ni lefvande som ni som stupat,
 J ynglingar som stridt för fosterlandet,
 Ert öde är uti det hela lika;
 Men säkrare triumf är denna likfärd.
 Som nått hvad Solon fordom nämnde lyckaSyftar på Solons ordspråk: "ingen är lycklig förr än han är död."
 Och triumferar nu på ärans bädd. --
 Titus Andronicus, vårt Romas folk --
 Hvars vän du rättsligt var i alla tider --
 Dig sänder genom mig, sitt trogna ombud,
 Den här ofläckade, snöhvita drägten
 Och sätter dig på kejsare-förslag
 Med dessa söner till den döda kejsarn;
 Var candidatus nu och tag den på
 Samt gif åt hufvudlösa Rom ett hufvud.

Tit. Så herrlig kropp bör hafva bättre hufvud
 Än mitt, som darrar utaf åldrens svaghet.
 Jag bära denna drägt och er besvära?
 Bli vald i dag och ropad ut högtidligt
 Och lägga lif och krona ned i morgon
 Samt skaffa er besvär på nytt igen?
 Rom, jag i fyrti år din krigsman varit
 Och fört med lycka Romarfolkets härar
 Samt jordat ett-och-tjugo raska söner,
 Som alla fått sitt riddarslag på valplats
 Och stupat manligen i sina vapen
 I strider för det kära fosterlandet. --
 Gif mig en heders-staf, -- den anstår gubben --
 Men ej en spira för att styra verlden;
 Den fördes väl af den som  sist den förde.

Marc. Du kronan får, om du begär den, Titus.


Sat. Hvad säger du, högfärdiga tribun?

Tit. Lugn, Saturninus!

Sat.                   Rom, gör mig ej orätt! --
 Drag svärdet, adel! Stick det ej i skidan
 Förr'n Saturnin är kejsare i Rom.
 Andronicus, åt helvetet med dig,
 Om du vill röfva från mig folkets hjertan!

Luc. Högdragna prins, som sjelf dig står i vägen!
 Den ädle Titus menar väl med dig.

Tit. Var lugn, min prins; jag återställer dig
 I folkets gunst och bringar dem till sans.

Bass. Andronicus, jag smickrar icke dig,
 Men ärar dig och det intill min död.
 Om du med dina stärker mitt parti,
 Skall jag högst tacksam bli, och tacksamhet
 För ädelsinta män är herrlig lon.

Tit. J Romare och edra folktribuner!
 Jag ber om edra röster och er val-rätt;
 Vill ni åt Titus vänligt skänka dem?

Trib. Af tacksamhet för vår Andronicus,
 Och till ett firande utaf hans hemkomst,
 Vill folket taga mot hvemhelst han nämner.

Tit. Haf tack, tribuner! Nu jag beder er
 Utnämna förra kejsarns äldsta son,
 Prins Saturnin, hvars dygder säkert skola
 Bestråla Rom, som Titans strålar jorden,
 Och göra rätten mogen i vårt samfund.
 Om i ert val mitt råd J viljen följa,
 Så hyllen honom -- lefve kejsaren!

Marc. Med röster och med allsköns bifallstecken,
 Patricier och plebejer, nämna vi
 Prins Saturnin till Romas kejsare
 Och ropa: lefve kejsar Saturninus!

(Långa fanfarer).

Sat. Titus Andronicus, för denna gunst,
 Som du vid dagens val bevisat mig,
 Jag tackar dig i mån af din förtjenst
 Och skall med dåd din godhet vedergälla.
Nu till en början vill jag, för att höja
 Ditt eget namn och hedervärda slägt,
 Lavinia göra till min kejsarinna,
 Roms herrskarinna och mitt eget hjertas
 Och akta henne i vårt Pantheon.
 Säg, Titus, om mitt anbud täckes dig.

Tit. Ja, gode prins; med detta giftermål
 Ni har i högsta måtto hedrat mig,
 Och derför bjuder jag i Romas åsyn
 Åt Saturnin, vårt rikes kung och höfding
 Och hela vida verldens kejsare,
 Mitt svärd, min segervagn och mina fångar,
 Allt skänker värda Romas kejsare.
 Tag mot dem som en skatt den jag dig skyller,
 Min äras tecken lagda för din fot.

Sat. Tack, ädle Titus, fader åt mitt lif!
 Hur högt jag dig och dina gåfvor aktar,
 Skall Roma spörja. Glömmer jag engång
 Ett grand af dina oskattbara tjenster,
 Så glöm din trohet ock mot mig, o Rom!

Tit. (Till Tamora). Nu är ni fånge åt en kejsare,
 Som jemlikt med er rang och höga börd
 Skall mildt behandla er och allt er folk.

Sat. Rätt täck minsann! Och just med sådan blick
 Som nu jag valde, om jag välja fick. --
 Låt pannan klarna upp, min sköna drottning.
 Fast nederlag dig vållat mulen dag,
 Skall du i Rom  dock ingen smälek lida;
 Du skall i allo furstligen behandlas.
 Tro på mitt ord och låt ej allt er hopp
 Af vemod nedslås. Den som nu er tröstar
 Kan göra er till mer än Göters drottning. --
 Lavinia, ni blir väl icke stött?

Lav. O nej, min prins; er artighet och adel
 I dessa ord befriat er från tadel.

Sat. Lavinia, tack! Nu gå vi, Romare;
De fångna gör jag utan lösen fria. --
 Utropen oss med pukor och trumpeter.

Bass. (Tager fatt Lavinia). Förlåt mig, Titus; denna mö är min.

Tit. Hvad nu, min prins! Ni säger det på allvar?

Bass. Ja, ädle Titus, och har fast beslutat
 Att icke vika ifrån rätt och skäl.

(Stumt spel emellan kejsaren och Tamora).

Marc. Suum quique, säger romersk lag;
 Han tar med rätta blott hvad honom tillhör.

Luc. Och skall, så sant jag lefver, göra det!

Tit. Förrädare! Hvar finnes kejsarns vakt?
 Förräderi! Lavinia förs bort.

Sat. Förs bort? Af hvem?

Bass.                    Af den som bära kan
 Sin fästmö bort till trots för hvarje man.

(Bassianus går med Lavinia).

Luc. Hjelp honom, bröder, att bortföra henne!
 Jag skall med svärdet denna port försvara.

Tit. Kom med, min prins, snart för jag henne åter.

Mut. Här kommer ni ej fram!

Tit.                        Du fräcka pojke,
 Hvem motar mig i Rom?

Mut.            Hjelp, Lucius, hjelp!

(Titus stöter ned Mutius).

Luc. Min far, nu gör ni orätt, mer än orätt,
 Ni dräpt er son i orättfärdig strid!

Tit. Jag hvarken aflat honom eller dig;
 Ej mina söner kunna så mig kränka.
 Gif kejsaren sin brud igen, du niding!

Luc. Död, om ni vill, men icke som hans hustru;
 Hon lagligt är förlofvad med en annan.

Sat. Nej, Titus; kejsarn ej behöfver henne,
 Dig eller någon annan af er slägt.
 Den kan jag tro som en gång hånat mig,
 Men aldrig dig och dina dryga söner,
 Som alla rotat hop er att mig skymfa.
Fanns ingen ann' i Rom att gäckas med
 Än Saturnin? Ja, dessa bragder passa
 Rätt bra ihop med hvad du skrutit af:
 Att jag af dig har kejsarkronan tiggt.

Tit. Vidunderligt! Hvad är det der för bannor?

Sat. Se så, gå bort och skänk det usla stycket
 Åt honom som för henne svängt sin klinga.
 En tapper måg du får, en karl som passar
 Till sällskapsbror åt dina vilda söner
 På deras ströftåg i vårt Romas samfund.

Tit. Ditt ord är dolk uti mitt sjuka hjerta!

Sat. Nå väl skön Tamora, de Göters drottning,
 Som, stolta Phoebe lik bland sina nymfer,
 Högt öfverstrålar Romas fagraste,
 Om du är nöjd med sådant plötsligt val,
 Så väljer jag dig, Tamora, till brud
 Och nämner dig till romersk kejsarinna.
 Säg, Göters drottning, gillar du mitt val?
 Då svär jag här vid alla Romas gudar --
 Ty prest och invigdt vatten är till hands,
 Vaxljusen brinna klart och allt är redo
 Till Hymens fest -- att jag ej återhelsar
 Mitt Romas gator eller stiger upp
 Till mitt palats förrän från detta ställe
 Jag för min vigda hustru med mig hem.

Tam. Och här i himlens åsyn svär jag Rom,
 Om Saturnin de Göters drottning väljer,
 Att hon skall bli hans önskningars slafvinna,
 Öm sköterska och moder åt hans ungdom.

Sat. Till templet, sköna drottning! Följen nu
 Er ädla furste och hans sköna brud,
 Som är af himlen sänd till Saturnin,
 Hvars klokhet hennes olycksöden tuktat: --
 Der skola vi vår bröllopsfest fullborda.

(Alla gå utom Titus).

Tit. Mig böd han ej att följa bruden. -- Titus,
När var du nånsin van att ensam gå
 Så der vanärad och med kränkning trotsad?

(Marcus Andronicus, Lucius, Quintus och Martius uppträda).

Marc. O Titus, se, o se hvad du har gjort!
 I lumpen träta dräpt en dygdig son!

Tit. Nej, dårlige tribun, han var ej min,
 Ej heller du och de som varit upphof
 Till dådet som vår hela slägt förnedrat. --
 Du lumpna broder och J lumpna söner!

Luc. Dock låt oss jorda honom som sig höfves;
 Gif Mutius en graf hos sina bröder.

Tit. Bort, usle! Icke här i denna graf!
 Femhundra år har detta graf-hvalf stått,
 Och jag har ståtligt låtit det förnya.
 Här hvila Romas trogna krigare
 I ärlig graf, men ingen dräpt i slagsmål. --
 Begraf 'en hvar ni kan; här blir det ej.

Marc. Min broder, slikt är gudlöst. Tappra bragder
 Högt tala för min brorson Mutius;
 Han måste jordad bli hos sina bröder.

Alla 3 sön. Och skall; vi följa honom annars alla!

Tit. Och skall? Hvem var den nidingen, som sade
 Ett sådant ord?

Quint.    Jo den som öfverallt,
 Blott icke här, försvarar hvad han sagt.

Tit. Hvad? Vill ni jorda honom mig till trots?

Marc. Nej, ädle Titus, endast bedja dig
 Förlåta Mutius samt jorda honom.

Tit. Du sjelf har illa mig behandlat, Marcus,
 Och liksom dessa pojkar kränkt min ära,
 Ovänner emot mig J alla ären,
 Gån nu er väg och mig ej mer besvären!

Luc. Han är ej redig; låt oss gå vår väg.

Quint. Jag går ej förr än Mutius är jordad.

(Marcus och sönerna knäböja).

Marc. Min bror, -- i detta namn naturen talar!

Quint. Min far, -- ett namn som ock naturen nyttjar!

Tit. Tig, annars går det allesamman illa!

Marc. Du hjelte, mer än hälften af min själ --

Luc. O fader, själ och merg uti oss alla --

Marc. Låt nu din broder Marcus få begrafva
 Sin ädla brorson här i dygdens hem;
 Han dog för äran och Lavinia. --
 Du är en Romare, var ej barbar;
 Hellenerna begrafde ju sin Ajax,
 Sjelfspillingen; Laertes' kloka son
 Bevekligt talade för hans begrafning.
 Låt ej din Mutius, som var din fröjd,
 Här utstängd bli!

Tit.        Stig upp, min broder Marcus. --
 Jag aldrig sett så gruflig dag som denna:
 Vanärad här i Rom af mina söner! --
 Godt, jorda honom; jorda mig härnäst!

(Mutius lägges i grafven).

Luc. Ligg här hos dina vänner, goda Mutius,
 Tills vi din graf med segertecken pryda!

Alla. Begråtom ej vår ädla Mutius;
 I ryktet lefver den som dog för dygden.

Marc. Men säg -- för att förströ vårt dystra svårmod --
 Hur kommer sig att denna sluga drottning
 Så plötsligt blifvit upphöjd här i Rom?

Tit. Det vet jag ej; jag vet blott att så är,
 Men himlen vet om något är derunder.
 Är hon ej skyldig mycken tack åt den
 Som henne fört så långtifrån till lycka? --
 Jo, säkert skall hon löna honom ädelt.

(Fanfarer. Från ena sidan komma kejsaren, Tamora,
Chiron, Demetrius och Aaron; från den andra Bassianus
och Lavinia med svit).

Sat. Nå, du har vunnit priset, Bassianus;
 Gud låte dig bli nöjd med fagra bruden!


Bass. Och dig med din; jag säger icke mer,
 Ej heller önskar mindre. -- Nu farväl!

Sat. Du bof, om lagen eller makten gällde,
 Så skulle du och hela ditt parti
 Få ångra detta rån som du begått!

Bass. Rån kallar ni att taga hvad mig tillhör,
 Min egen fästmö, nu min äkta maka?
 Dock, romersk lag må gerna döma saken;
 Jag har emellertid min egendom.

Sat. Rätt bra, min herre; tvärt ni oss bemöter,
 Men lefver jag, skall jag er skarpt behandla.

Bass. Min prins, hvad jag har gjort lär jag få gälda
 Så godt jag kan, ja, gälda det med lifvet.
 Nu låter jag ers nåd blott veta detta, --
 I kraft utaf den pligt jag skyller Rom --
 Att denna ädla herrn, den tappre Titus,
 Är kränkt så väl till rykte som till heder,
 Han som Lavinia försvara ville
 Och drap med egen hand sin yngsta son
 Af nit för er och djupt deröfver vredgad
 Att ej i fred sin fria skänk få gifva.
 Tag honom upp till ynnest, Saturnin;
 Han visat sig i alla sina dåd
 Som far och vän till både dig och Rom.

Tit. Prins Bassianus, tala ej för mig;
 Ty det är du och dessa som mig kränkt;
 Rom och en rättvis himmel veta nog
 Hur hjerteligt jag ärat Saturnin

Tam. Min dyre prins, om nånsin Tamora
 Har funnit nåd för dina furste-ögon,
 Så hör ett billigt ord för allesamman
 Och tillgif allt, det ber jag om, du hulde!

Sat. Hvad nu, min fru? I allas åsyn skymfas
 Och hålla det till godo utan hämd?

Tam. Nej, min gemål; förbjude Romas gudar,
 Att jag en skymf mot er befrämja skulle!
 Men jag min ära vågar deruppå,
Att ädle Titus helt oskyldig är;
 Hans vrede tolkar oförstäldt hans sorg.
 Mist ej för fåfängt groll så ädel vän,
 Kränk ej med bister blick hans milda hjerta. --
 (Sakta). Min furste, lyd mitt råd, gif efter nu;
 Förborga all er grämelse och harm --
 Ni är helt nyss på denna thron planterad --
 På det att icke både folk och adel
 Vid mer besinning taga hans parti
 Och störta oss för det vi otack visat,
 En synd som anses ryslig här i Rom.
 Gif efter för min bön, låt mig få hållas,
 Jag skall en vacker dag dem alla slagta,
 Utrota hela deras slägt och liga,
 Den grymma fadren och hans falska söner,
 Till hvilka för min son jag bad om nåd,
 Och visa hvad det är att få en drottning
 Att böja knä på gatorna förgäfves. --
 (Högt). Kom, hulde furste, kom, Andronicus, --
 Lyft upp den gamle, gif det hjerta tröst
 Som dör i dina vreda blickars storm.

Sat. Upp, Titus! Kejsarinnan segrat har.

Tit. Ers majestät och henne tackar jag.
 Ert ord, er blick, mig skänka lif ånyo.

Tam. Titus, i Rom jag införlifvad är,
 Nu lyckligtvis som Romarinna erkänd,
 Och måste råda kejsarn till hans bästa.
 Allt groll må dö i dag, Andronicus, --
 Och låt det bli min ära, nådig herre,
 Att jag försonat er och edra vänner. --
 För er, prins Bassianus, har jag gifvit
 Mitt ord och löfte åt vår kejsare
 Att ni skall bli mer foglig och handterlig. --
 Mod, unge män -- och du Lavinia --
 Knäböjen alla, gören som jag säger,
 Och bedjen ödmjukt kejsaren om tillgift.

Luc. Ja väl, och svärja himlen och hans höghet
Att vi så mildt som möjligt endast värnat
 Vår goda systers ära och vår egen.

Marc. Detsamma svär ock jag vid tro och ära.

Sat. Bort, tala ej! Besvära oss ej mer.

Tam. Nej, hulde prins, vi skola blifva vänner;
 Tribunen och hans fränder böja knä,
 Jag vill ej ha ett nej. Min vän, se hit.

Sat. För din skull, Marcus, och din broders här,
 Och på min hulda Tamoras begäran,
 Förlåter jag de unga männens brott.
 Stån upp!
 Lavinia, fastän du mig bedrog,
 Jag fick en brud och svor så visst som döden
 Att ej som ungkarl skiljas ifrån presten.
 Kom; kan ett kejsarhof två brudar hylla,
 Är du min gäst och alla dina vänner;
 En kärleksdag är denna, Tamora.

Tit. Om det i morgon täcks ers majestät
 Att följa mig på hjort- och panter-jagt,
 Så helsar jag med hund och horn "god morgon."

Sat. Det vill jag och besvarar dig med "tack."

(Alla gå).


ANDRA AKTEN. FÖRSTA SCENEN.

Rom. Utanföre slottet.

(Aaron uppträder).

Aar. Nu Tamora har nått Olympens topp,
 Från ofärds pilar fri, och thronar högt,
 För thordöns skräll och ljungelds flammor säker,
 Der bleklagd afunds hot ej henne når.
 Lik solen då hon helsar morgonen,
 Förgyllande med sina strålar hafvet,
 Och kör sitt eldspann genom zodiaken
 Samt öfverskådar fjellens högsta toppar,
 Så Tamora.
För hennes qvickhet bugar jordisk höghet,
 Och dygden kröker sig för hennes vrede.
 Nu,  Aaron, skärp ditt vett och stärk ditt hjerta,
 Och stig i bredd med sköna kejsarinnan
 Så högt som hon. I kärleks bojor länge
 Du henne fört som fånge i triumf
 Vid Aarons tjusarblick mer kraftigt fästad
 Än djerf Prometheus vid Caucasus.
 Nu bort med slafdrägt och med låga tankar,
 Jag klart i guld och perlor skina skall
 Uti den nya kejsarinnans tjenst.
 Hvad? Tjenst? Nej, älskogslek med denna drottning,
 Förtjuserska, Semiramis, Siren,
 Som skall förtrolla Romas Saturnin
 Och se hans eget och hans rikes skeppsbrott. --
 Hollah, hvad är det der för buller?

(Chiron och Demetrius uppträda, stadda i gräl).

Dem.                          Chiron,
 Din ungdom saknar vett och vettet skärpa,
 Då du så oförsynt mig går i vägen
 Der utan tvifvel jag kan kärlek vinna.

Chir. Demetrius, din högfärd går för långt,
 Då du så der med skryt vill qväsa mig;
 Ej ett års skilnad eller två kan göra
 Mig obehaglig eller dig behaglig;
 Jag lika god och skicklig är som du
 Att med min tjenst min skönas gunst förtjena,
 Och det skall jag bevisa med mitt svärd
 Att jag Lavinias kärlek fullt är värd.

Aar. Hej, påkar hit! Här gräla två rivaler.

Dem. Hvad, pojke, fast vår moder obetänksamt
 Har skänkt dig ett spatser-spett vid din sida,
 Är du så vild att du din bror vill hota?
 Se så, låt stickan limmas fast i skidan,
 Till dess du bättre lärt handtera den.

Chir. Emellertid skall jag tillfullo visa,
 Så olärd som jag är, hvad mod jag har.

Dem. Hvad, pojke, blir du stursk?

(De draga svärden).

Aar.                              Hvad nu, god herrar?
 Ni vågar draga svärd så nära slottet
 Och hålla sådant gräl på öppen gata?
 Jag känner nog hvar grollet kommer från,
 Men ville icke för en million
 Att vederbörande det också visste;
 Ej heller vill, för vida mer, er mor
 Vid kejsarhofvet lida sådan smälek.
 Stick svärden in för skams skull!

Chir.                       Icke jag,
 Förr än jag gömt min klinga i hans barm
 Och kört uti hans strupe ned de skymf-ord,
 Dem smädligt han utandat har mot mig.

Dem. På sådant är jag fullt och fast beredd. --
 Du fega skräfla, som med tungan dundrar,
 Men vågar intet då det gäller hugg!

Aar. Bort, säger jag! --
 Ha, vid den gud som tappre Göter dyrka,
 Ett sådant barnsligt gräl förgör oss alla!
 God' herrar, tror ni ej att det är farligt
 Att stångas mot en furstes rättighet?
 Hvad? Är Lavinia så lätt på tråden
 Och Bassianus så eländig vorden,
 Att sådant gräl om hennes gunst kan föras
 Och icke näpst och straff och hämd bli följden?
 Låt bli, god' herrar! Visste kejsarinnan
 Olåtens grund, det lät ej godt för er.

Chir. Åh strunt! Den vete hon och hela verlden;
 Lavinia är mer än hela verlden.

Dem. Du pojke, lär dig välja mindre högt;
 Din äldre bror vill ha Lavinia.

Aar. Hvad? Ä' ni galna? Eller vet ni ej,
 Hur ytterst rasande man är i Rom
 Och icke tål medtäflare i kärlek?
Det säger jag, ni vållar blott er död
 Igenom sådant.

Chir.    Aaron, tusen dödar
 Jag gerna lede för att vinna henne.

Aar. Att vinna henne? Hvad?

Dem.                        Det går väl för sig?
 Hon är en qvinna, derför kan man gilja;
 Hon är en qvinna, derför kan hon vinnas;
 Hon är Lavinia, derför bör hon älskas.
 Ack, mycket vatten rinner undan qvarnen
 Då mjölnarn sofver; lätt man kniper sig
 Utaf ett redan skuret bröd en skifva.
 Visst är prins Bassianus kejsarns bror,
 Men mycket bättre folk än han ha burit
 Den prydnad som Vulcanus fordom bar.

Aar. Åh ja; (afsides) det gör ju sjelfva Saturnin.

Dem. Hvi skulle den förtvifla, som kan gilja
 Med ord och blickar och frikostighet?
 Hvad? Har du icke ofta fällt en hind
 Och burit hem den midt för väktarns näsa?

Aar. Då ser det ut som om ett litet knep
 Er komme väl till pass?

Chir.             Till pass? Ja visst!

Dem. Bra träffadt, Aaron!

Aar.                      Träffa också, ni!
 Då är från detta bråk och larm man fri.
 Hör på: hur kan man vara sådan narr
 Att slåss om slikt? Förargade det er,
 Om båda hunne målet?

Chir.          Icke mig.

Dem. Ej heller mig, blott jag får vara med.

Aar. För skams skull, blifven vänner; er förenen
 Om det som nu J tvisten om. Det är
 Med list och politik som edra lustar
 Befrämjas skola. Går det icke för sig
 Att göra som ni ville nyss -- välan,
 Fullborda det med våld så godt ni kan. --
Hör på: Lucretia var ej så kysk
 Som Bassiani brud Lavinia.
 En bättre plan än den att gå och sucka
 Bör följas här, och jag har funnit sättet.
 Här förestår en ståtlig jagt, god' herrar;
 Dit komma Romas sköna damer hoptals.
 I skogen är tillräckligt rum åt er,
 Och många obesökta snår der finnas
 För våld och bofstreck enkom danade,
 Dit kan ni locka in den vackra hinden
 Och fälla den med våld, om ej med ord;
 Det är den enda ni kan hoppas på.
 Kom, -- för er moder, hvars fördömda slughet
 Åt nedrighet och hämdlust helgad är,
 Vi skola yppa hvad vi förehafva,
 Och hon skall fila upp oss med sin klokhet,
 Som ej skall tåla söndring mellan er,
 Men främja bådas högsta önskningar.
 Ett Famas hus är kejsarhofvet likt
 Och slottet fullt af tungor, ögon, öron,
 Men gräsligt grym och döf och stum är skogen;
 Der, gossar, byten om med ord och handling:
 Der är det mörkt, der kan ni främja lustan
 Och frossa på Lavinia, den sköna.

Chir. Ditt råd, min gosse, luktar ej af feghet.

Dem. Sit fas aut nefas, tills jag funnit strömmen,
 Den trollkraft som kan blodets hetta svalka;
 Per Styga, per manes vehor. --

(De gå).


ANDRA SCENEN.

En skog nära Rom. Man ser på afstånd en hydda.

(Titus Andronicus, Marcus, Lucius, Quintus, Martius
och jägare med jagthorn och hundar).

Tit. På färd är jagten, klar och blå är himlen,
 Ljuft dofta ängarna och grön står skogen;
Släpp kopplet här, låt oss med skallet väcka
 Vår kejsare, hans sköna brud och prinsen
 Samt stämma upp en jagtsignal så gäll,
 Att hela hofvet genljud ger deraf. --
 J söner, er så väl som mig det tillhör
 Att kejsarens person med omsorg skydda:
 Jag har i sömnen blifvit störd i natt,
 Men dagens gryning har mig stärkt ånyo.

(Det blåses i jagthorn. Saturninus, Tamora, Bassianus,
Lavinia, Chiron, Demetrius och svit uppträda).

Tit. Jag önskar eders majestät god morgon
 Och likaledes er, min kejsarinna! --
 Jag lofvade ers nåd en jagt-signal.

Sat. Och ni har muntert stämt den upp, god' herrar;
 Men något tidigt dock för unga fruar.

Bass. (Till Lavinia). Hvad tycker du?

Lav.                                      Det tycker icke jag;
 Två timmar re'n och mer jag varit vaken.

Sat. Nå väl, låt skaffa hästar hit och vagnar,
 Och så till skogs. -- Min fru, nu skall ni se
 En romersk jagt.

Marc.      Jag hundar har, min prins,
 Som skola drifva upp den värsta panter
 Och klättra på den högsta bergstopp upp.

Tit. Och hästar jag, som kunna följa drefvet
 Och ila såsom svalor öfver slätten.

Dem. Chiron, vi jaga ej med häst och hund,
 Men fälla nog en hind i skuggrik lund.

(Alla gå).


TREDJE SCENEN.

En aflägsen plats i skogen.

(Aaron uppträder).

Aar. Förståndigt folk nog anse mig för tokig,
 Som gömt vid detta träd så mycket guld,
 Som aldrig nånsin kommer mig tillgodo.
Förnimme den som mig så dårlig anser,
 Att jag af detta guld ett svek skall mynta,
 Som, listigt utfördt, föder fram till verlden
 Det aldraståtligaste nidingsverk.
 Ligg här, o guld; må de sitt själslugn mista,
 Som få sin fyrk ur kejsarinnans kista.

(Tamora kommer).

Tam. Hvi ser du så bedröfvad ut, min Aaron,
 Då allt ikring dig jublar utaf fröjd?
 I hvarje buske musicera foglar,
 I varma solen ringlar ormen sig,
 För kylig vindflägt darra gröna löfven
 Och skugga marken som med damspels-rutor;
 I deras ljufva skymning låt oss sitta
 Och -- medan pratsam Echo gäckar kopplen,
 Gällt svarande på hornens skära klang,
 Som om på en gång dubbel jagt man hörde --
 På deras skall och buller lyss i ro;
 Och låt oss -- efter sådan strid som njöts
 Af prinsen flyktingen och drottning Dido
 Då stormen öfverraskade de sälla
 Och grottan slöt dem tyst i sin alkov --
 Uti hvarandras armar lindade
 Inslumra stilla, då vår lek är slut
 Och hund och horn och ljufligt fogelqvitter
 Bestå oss vaggsång, som när amman sjunger
 Sitt vyssalull för lillan som skall sofva.

Aar. Fast Venus herrskar i er barm, prinsessa.
 Regerar dock Saturnus öfver min.D. v. s. mitt sinne är dystert.
 Hvad tolkar er mitt öga stelt som döden,
 Min tystnad och mitt molnbehöljda svårmod,
 Mitt hår af krusig ull som raknar nu,
 Liksom en etterorm som rullar ut sig
 Och skall åstad på någon dödsbedrift?
 Nej, älskogs-tecken äro icke dessa;
 Hämd bor uti min barm, död i min hand,

Uti mitt hufvud, hamra blod och hämdlust.
 Hör, Tamora, du  drottning i min själ,
 Som ingen annan himmel har än dig,
 I dag är domedag för Bassianus,
 I dag hans Philomele tungan mister,Jmfr. sid. 45 samt noten till Cymbeline sid. 29.
 På hennes kyskhet frossa dina söner
 Och tvätta sig i Bassiani blod.
 Se detta bref; tag det emot, jag ber;
 Gif kungen detta blad af dödar fullt;
 Nu fråga mig ej mer, här spioneras.
 En del utaf vårt byte kommer der,
 De ana ej den död som väntar dem.

Tam. Ack, ljufva Mohr mig kärare än lifvet!

Aar. Tyst, kejsarinna, Bassianus kommer;
 Sök gräl, jag går att hemta dina söner
 Till hjelp åt dig i hvilken tvist som helst.
 (Går).

(Bassianus och Lavinia komma).

Bass. Hvem kommer der? Roms höga kejsarinna
 Aflägsnad från den svit som henne anstår?
 Kanhända är det en förklädd Diana,
 Som öfvergifvit sina helga lunder
 För att den stora Jagten här beskåda?

Tam. Du fräcka spejare på tysta fjät,
 Om jag så mäktig vore som Diana,
 Så skulle strax din panna bli planterad
 Med horn liksom Actæons; hundarna
 Jag skulle hetsa på din nya kropp,
 Du oförskämda, nedriga spion!

Lav. Förlåt mig, nådigaste fru, man tror
 Att ni förstår er bra på horn-fabriken,
 Och säkert är ni nu med er morian
 På tu man hand för små försök i konsten.
 Beskydde Zeus er make för hans hundar!
 Synd vore, om han blef för kronhjort tagen.

Bass. Tro mig, min fru, er svarta Æthiop
 Gör nog er ära svart som sjelf han är,

Befläckad, vedervärdig, afskyvärd.
 Hvi är ni skild ifrån er hela svit?
 Hvi steg ni af snöhvita gångaren
 Och vandrade till denna dunkla plats,
 Ledsagad hit af en barbarisk neger,
 Om ej en nedrig lusta visat vägen?

Lav. Och billigt var det ju, att, när ni blef
 I leken störd, min ädla make skulle
 För fräckhet skyllas. -- Kom, vi gå vår väg
 Och låta henne njuta korpsvart älskling,
 För sådant passar denna dalen enkom.

Bass. Min broder kejsarn skall få veta detta.

Lav. Ja veterligt har detta länge varit;
 Du goda prins, så groft du är bedragen!

Tam. Hvi har jag tålamod att höra sådant?

(Chiron och Demetrius komma).

Dem. Hvad nu, min goda mor och kejsarinna,
 Hvi ser ni ut så blek och så förstörd?

Tam. Har jag då icke skäl att vara blek?
 Till denna plats mig dessa två ha lockat;
 Du ser det är en afskydd, öde dal.
 Fast det är sommar, äro träden kala,
 Af giftig mistel och af mossa qväfda.
 Här skiner aldrig sol, här trifs ej lif,
 Om icke ugglan och den hemska korpen.
 De visade mig denna stygga håla
 Och sade mig, att midt i döda natten
 Visst tusen djeflar, tusen hvissel-ormar,
 Mång tusen paddor, lika många piggsvin
 Här höllo så förfärligt skri och väsen,
 Att hvarje dödlig menska som det hörde
 Flux galen blef, om hon ej dog på fläck.
 Knappt denna helvets-saga slutad var,
 Förrän de hotade att binda mig
 Vid stammen af en olycksalig ek
 Och så mig lemna åt en ömklig död.
De kallade mig otäck hordomskona,
 Lösaktig Götiska och allt hvad värst
 Ett öra nånsin hört i samma samma stil,
 Och hade ni ej kommit lyckligtvis,
 Så hade denna hämd på mig de tagit.
 Så sant er mor J älsken, hämnens henne,
 Ty annars ären J ej mina barn.

Dem. (Sticker Bassianus). Se här ett prof på att jag är er son.

Chir. (Sticker honom likaledes). Och här en stöt till prof på mina krafter.

Lav. Ja, kom, Semiramis, -- nej, grymma Tamora!
 Ej något namn så bra som ditt dig passar.

Tam. Gif mig din dolk! -- J skolen skåda, gossar,
 Er moders hand hur den er moder hämnar.

Dem. Nej håll! Med henne är det mer att göra:
 Först tröskas kornet, sedan brännes halmen.
 Den dockan skröt så mycket med sin kyskhet,
 Sitt bröllops-löfte och sin äkta tro
 Och trotsade er makt med sminkad dygd;
 Säg, skall hon taga med sig den i grafven?

Chir. Om det hon gör är Chiron en kastrat.
 Drag af med hennes man till någon håla,
 Och låt hans lik bli kudde åt vår lusta.

Tam. Men då ni fått den honung som ni åtrått,
 Låt getingen ej lefva, ty hon sticks.

Chir. Var lugn, min fru; det svara vi er för. --
 Se så, min skatt, nu njuta vi med våld
 Den dygden som ni har så fin bevarat.

Lav. O Tamora, du har ett qvinno-anlet --

Tam. Jag vill ej höra henne; bort med henne!

Lav. Ack, bedjen henne höra blott ett ord!

Dem. Hör henne, drottning; låt det bli er ära
 Att hennes tårar se, men hjertat vare
 Som obarmhertig sten mot regnets droppar.

Lav. När lärde tigerns yngel modren grymhet?
 Lär icke henne, hon har lärt dig den!
Den mjölk du sög från henne blef till marmor,
 Vid modersbröstet re'n du grymhet didde. --
 (Till Chiron). Dock hvarje mor ej lika söner har,
 Bed henne, du, om ömkan för en qvinna!

Chir. Hvad? Skall jag sjelf mig göra till bastard?

Lav. Ja, du har rätt; ej korpar kläcka lärkor.
 Dock har jag hört, -- o, må det nu bekräftas! --
 Att lejonet, bevekt af ömkan,Syftar på en af Æsopi fabler, i hvilken det förtäljes om ett lejon, som, förälskadt i en bondflicka, lät bryta ut sina tänder och hugga af sina klor. tillät
 Att man fick skära bort dess kunga-klor.
 Det sägs, att korpen fostrar hittebarn,
 Fast egna ungar svälta i dess bo;
 O var mot mig, fastän din barm är hård,
 Om ej så god, dock någorlunda dräglig!

Tam. Det der förstår jag ej; för henne bort.

Lav. Låt mig det tyda: för min faders skull,
 Som gaf dig lif då lätt han kunde dräpt dig,
 Var ej förhärdad, öppna döfva öron!

Tam. Om också sjelf du aldrig skymfat mig,
 Är jag, och just för hans skull, obarmhertig.
 Ni mins ju, gossar, hur jag gret förgäfves
 För att er bror från offerdöden rädda,
 Men obeveklig var Andronicus!
 Nu bort med henne, gör hvad lustan bjuder;
 Ju värre, desto bättre tycker jag.

Lav. O Tamora, du är en nådig drottning,
 Om du med egen hand mig dödar här!
 Ej om mitt lif jag stått och tiggt så länge,
 Jag arma dog då Bassianus dräptes.

Tam. Hvad var det då du tiggde om, din toka?

Lav. Om ögonblicklig död och än en sak
 Som qvinligheten nekar mig att nämna;
 För deras mer än dråpar-lust mig skydda
 Och vräk mig ned i någon otäck grop,
 Der aldrig manligt öga ser min kropp;
 Gör det och var barmhertig mörderska!


Tam. Jag röfva mina söners bragd-lön här?
 Nej, må på dig de släcka sitt begär!

Dem. Bort! Alltför länge du oss uppehållit.

Lav. Ej nåd? Ej blygsel? Kreatur till qvinna!
 Du skräck och skamfläck för vårt hela kön!
 Förderfvet drabbe --

Chir. (Släpar af med henne). Nej, då täpper jag
 Din mun igen. -- Tag mannen med, ty här
 Är Aarons håla, der vi skulle gömma'n.

(De gå).

Tam. Farväl, J söner! Släppen henne icke.
 Må aldrig riktig fröjd mitt hjerta känna,
 Förr'n hela Titi slägt är röjd ur vägen.
 Nu vill jag till min neger återvända
 Och låta gossarna den slynan skända.
 (Går).


FJERDE SCENEN.

Sammastädes.

(Aaron, Quintus och Martius uppträda).

Aar. Kom, kom, god' herrar; rör på benen dugtigt;
 Strax skall jag visa er den stygga grop,
 Der nyss jag såg en panter sofva tungt.

Quint. Min blick är skum, hvadhelst det må betyda.

Mart. Min ock, det lofvar jag; om ej jag blygdes,
 Jag slöt med jagten för att sofva litet.

(Martius faller i gropen).

Quint. Hvad? Föll du? Hvilken listig grop är denna,
 Hvars mynning är betäckt med grofva törnen,
 Uppå hvars blad ett nyss utgjutet blod
 Så friskt som morgon-dagg på rosor perlar!
 En riktigt gräslig ort tycks denna vara; --
 Säg, broder, blef du sårad uti fallet?

Mart. Ack, broder, af den rysligaste syn
 Som nånsin gått från ögat genom hjertat!

Aar. (Afsides). Nu skall jag hemta kejsarn att dem se,
På det att han, som det ser ut, må tro
 Att dessa varit de som dräpt hans bror.
 (Går).

Mart. Hvad? Tröstar du mig ej och hjelper mig
 Ur denna hemska, blodbestänkta grop?

Quint. Jag är betagen af en gräslig fasa;
 Kallsvetten ilar kring min kropp som skälfver,
 Mitt hjerta fruktar mer än ögat skådar.

Mart. Till prof uppå hur sant ditt hjerta anar
 Må du och Aaron titta ned i hålan
 Och se en gräslig syn af blod och död.

Quint. Aaron har gått; mitt medlidsamma hjerta
 Vill ej tillåta mina ögon skåda
 En sak som aningsfullt det ryser åt.
 O, säg mig hvad det är! Ty aldrig förr
 Jag barnsligt fruktat för jag vet ej hvad.

Mart. Prins Bassianus ligger nedvräkt här,
 Med blod besudlad som ett slagtadt lam,
 I denna mörka, hemska mördarkula.

Quint. Om den är mörk, hur vet du det är han?

Mart. På blodigt finger bär han en juvel,
 Som lyser hela denna kulan opp;
 Den skiner som ett vaxljus i ett graf-hvalf
 Uppå den döda mannens askgrå kinder
 Och visar denna gropens stygga inre.
 Så blekt föll månens sken på Pyramus,
 Då han låg badad uti jungfrublod.
 O broder, hjelp mig med din matta hand --
 Om skräck har gjort dig matt så väl som mig --
 Ur detta stygga häktes afgrunds-svalg,
 Så gräsligt som Cocytens dunkla gap.

Quint. Räck mig din hand, så skall jag hjelpa dig,
 Och mäktar jag ej denna tjenst dig göra,
 Må sjelf jag ryckas ned i djupa gapet
 Af denna afgrund, Bassiani graf. --
 Jag har ej kraft att lyfta dig till brädden.

Mart. Ej heller jag att klifva utan hjelp.

Quint. Din hand ännu en gång! Jag ej den släpper,
Förr'n du är uppe eller jag der nere;
 Jag går till dig, om du till mig ej kommer.
 (Han faller i gropen).

(Saturninus och Aaron komma).

Sat. Kom med mig, jag vill se hvad grop det är.
 Och hvem det var som nyss sprang ned i den. --
 Säg, hvem är du, som nyss på stund gick ned
 I detta jordens vidtutsträckta gap?

Mart. Den gamla Titi olycksfulla son,
 Hit förd uti en olycksalig timma
 Att se din broder Bassianus död.

Sat. Min broder död? Åh nej, du skämtar bara;
 Han och hans hustru äro båda två
 I hyddan norr om denna muntra jagt-plats;
 Jag såg dem der för knappt en timma sedan.

Mart. Vi veta ej hvar sist han sågs vid lif,
 Men ack, här ha vi funnit honom död!

(Tamora med svit, Andronicus och Lucius komma).

Tam. Hvar är min herre, kejsaren?

Sat. Här, Tamora, af mordisk sorg bedröfvad.

Tam. Hvar är din broder Bassianus?

Sat. Nu tränger du till bottnen på mitt sår;
 Den stackars Bassianus här är mördad.

Tam. Då kommer jag för sent med denna mord-skrift,
 Utkastet till det bråda sorgespelet;
 Jag undrar högeligen deruppå,
 Att mensko-anlete förborga kan
 Inunder vänligt smil så mordisk ilska.

(Hon ger Saturninus ett bref).

Sat. (Läser). "Om ej på skickligt vis vi råka honom --
 Vi mena Bassianus -- var så god
 Och gräf hans graf, du raska jägare;
 Nu vet du hvad vi mena. Lön du finner
 Inunder nässlorna vid fläderträdet,
 Som öfverskygger mynningen till gropen,
 Der vi ha ärnat jorda Bassianus.
Gör det och köp vår tacksamhet för evigt."
 O Tamora! Hvem har väl sådant hört?
 Se här är gropen, här är fläderträdet;
 Se till, godt folk, om ni kan jägarn finna,
 Som skulle här ha mördat Bassianus.

Aar. Min nådig herre, här är penningpungen.

Sat. (Till Titus). Ja, två blodhundar, dina valpar, Titus,
 Ha här beröfvat Bassianus lifvet. --
 För dem ur gropen straxt i fängelse;
 Der må de stanna, tills vi hafva uttänkt
 Åt dem den oerhördaste tortur.

Tam. Hvad? Äro de i gropen? Underbart!
 Hur lätt ett mord upptäckas kan likväl!

Tit. Min dyre prins, på mina bara knän
 Jag tigger dig med hårdt utpressad gråt
 Att mina gudsförgätna söners brott,
 Ja gudsförgätna, om det kan bevisas --

Sat. Bevisas? Brottet är ju uppenbart.
 Hvem fann då detta bref? Du, Tamora?

Tam. Andronicus har sjelf det tagit upp.

Tit. Ja visst; dock låt mig gå för dem i borgen,
 Ty, vid min faders helga graf jag svär,
 De skola när ers höghet kräfver komma
 Och plikta med sitt lif för hvad de gjort.

Sat. Din borgen gillas ej; kom, följ mig nu.
 Gå ni med liket, ni med  dråparne;
 De få ett ord ej tala, klar är saken,
 Och funnes något värre slut än död,
 Det slutet skulle lämpas uppå dem.

Tam. (Till Titus). Jag ber om nåd för dem; räds icke, Titus,
 För dina söner; nog det går dem väl.

Tit. Kom, Lucius, du får med dem ej tala!

(De gå bort åt olika håll).


FEMTE SCENEN.

Sammastädes.

(Demetrius och Chiron komma släpande med Lavinia;
hennes händer äro afhuggna och tungan afskuren).

Dem. Gå nu och säg -- om tungan tala kan --
 Hvem som skar af din tunga och dig kränkte!

Chir. Skrif, ge ditt hjertas tankar så tillkänna,
 Blif skrifvare, om stumparna det mäkta!

Dem. Nej se, hon kan med blick och tecken mucka!

Chir. Gå hem; friskt vatten må du ropa på
 Och tvätta sedan händerna dermed!

Dem. Hon har ju hvarken tunga eller händer,
 Låt henne nu spatsera tyst sin väg!

Chir. Om jag det vore, hängde jag mig genast.

Dem. Ja, om du kunde knyta repet sjelf!

(Demetrius och Chiron gå. Marcus kommer).

Marc. Hvem der?
 Min  broders dotter, som så hastigt flyr?
 Ett ord! Hvar är din make? Drömmer jag,
 Så ger jag allt mitt gods för att bli vaken;
 Men är jag vaken, krosse mig ett stjernfall,
 På det att jag i evig sömn må slumra! --
 Säg, hulda fränka, hvilka grymma händer
 Ha skiljt och skurit af ifrån din kropp
 Dess ljufva prydnader, dess tvenne grenar,
 Uti hvars skugga kungar gerna hvilat,
 Men aldrig mäktat få så herrlig lycka
 Som hälften af din kärlek? Ej du svarar?
 O ve, en purpurström af varma blodet,
 Liksom ett källsprång upprördt utaf vinden,
 På dina rosenläppar höjs och sänks
 Och går och kommer med din honungs-anda!
 Ack, säkert har en Tereus dig kränkt
 Och, för att ej bli röjd, din tunga stympat!
 Ack, nu af blygsel vänder du dig bort!
Och trots det myckna blod som du förlorat --
 Som från en vattenkonst ur trenne pipor --
 Din kind är glödande som Titans anlet,
 Som rodnar då ett moln i vägen kommer.
 Får jag för dig nu tala? Säga ja?
 O, den som visste! Den som kände besten
 Och finge lätta sig med smädelser!
 En hämmad sorg är lik en tilltäppt ugn
 Som kolar ned det hjerta der den fins.
 Skön Philomele miste endast tungan
 Och virkade sitt qval på sorglig märkduk;
 Dig, hulda barn, blef sådan tröst beröfvad:
 En listigare Tereus dig mötte,
 Och han skar af dig dessa nätta fingrar,
 Som virkat skönare än Philomele.
 Ack, om den besten sett din liljehand
 Liksom ett asplöf darra på en luta
 Och silkessträngen njuta af dess kyss,
 Ej för sitt lif han vågat röra den!
 Och om han hört den himla-harmoni
 Som denna ljufva tunga bringat fram,
 Han hade släppt sin knif och somnat in,
 Som fordom Cerberus vid Orfei fötter.
 Kom nu med mig och gör din fader blind,
 Ty sådan syn ett faders-öga dödar;
 En timmas storm kan dränka friska ängar,
 Hvad gör ej årslång gråt med faders-ögat?
 Kom, kom; med dig till sorgen vi oss vände,
 Ack om vår sorg gaf tröst i ditt elände!

(De gå).


TREDJE AKTEN. FÖRSTA SCENEN.

Rom. En gata.

(Senatorer, tribuner och rättstjenare komma med Martius
och Quintus bundna, de gå till afrättsplatsen. Titus
går framför dem och talar för sina söner).

Tit. Hör, vördnadsvärde fäder! Dröj, tribuner!
Tänk på min ålderdom, hvars ungdom slöstes
 I farligt örlig då ni sof i ro;
 På allt det blod jag gjöt i Romas strider,
 På alla vinternätter som jag vakat,
 Och på de bittra tårar som ni ser
 Uppfylla mina kinders gamla skrynklor.
 Gif nåd åt mina dömda barn, hvars själar
 Ej äro så förstörda som man tror!
 För två och tjugo söner gret jag aldrig,
 De slumra nu på ärans höga bädd;
 För dessa, dessa, skrifver jag i stoftet
 Mitt djupa hjerteqval, min bittra själsgråt.
 (Han kastar sig på marken; senatorerna och tribunerna gå med fångarna).
 Låt mina tårar läska törstig jord,
 Af mina söners blod den rodna skall.
 O jord, jag lifvar upp dig mer med regn,
 Som rinner fram ur dessa gamla urnor,
 Än frisk April med alla sina skurar;
 I sommartorkan skall jag städs dig fukta,
 Om vintern smälta snön med heta tårar
 Och skapa på din yta evig vår,
 Blott du ej dricker mina söners blod.
 (Lucius uppträder med draget svärd).
 Ack, vördade tribuner, gråhårsmän,
 Släpp mina söner, upphäf deras dödsdom
 Och låt mig säga, jag som aldrig gråtit,
 Att mina tårar tala rörande!

Luc. Ack ädla fader, ni förgäfves jemrar;
 Här hör er ingen, alla gått sin väg,
 Och ni förtäljer för en sten er sorg.

Tit. Ack, son, för dina bröder låt mig tala! --
 Tribuner, låt mig än en gång er bedja.

Luc. Min far, här hör er ingen folktribun.

Tit. Det gör ju ingenting; om mig de hörde,
 De märkte ej derpå; om ock de märkte,
Det hjelpte ej: de ömkade mig ej.
 Och derför klagar jag för stenarna,
 Som, fast de icke svara på min sorg,
 Dock äro bättre än tribunerna
 I det de icke falla mig i talet;
 De taga ödmjukt mina tårar mot
 Då här jag gråter, tyckas gråta med,
 Och vore de i embetsdrägten klädda,
 Rom hade ej jemförliga tribuner.
 En sten är mjuk som vax, tribunen hård som sten;
 En sten är tyst, förargar ej: tribuner
 Med sina tungor döma folk till döden. --
 Men hvarför står du der med draget svärd?

Luc. För att från döden rädda mina bröder,
 För hvilket tilltag evig landsflykts dom
 Har blifvit mig af domarena tillsagd.

Tit. Du lycklige! De hafva gunst dig visat.
 Enfaldige, förstår du ej att Rom
 Är blott en ödemark af tigrar full?
 En tiger skall ha rof; här fins ej annat
 Än jag och mina. Ack, hvad du är lycklig,
 Som är från dessa glupska djur förvisad! --
 Hvem kommer med min broder Marcus der?

(Marcus kommer med Lavinia).

Marc. Bered till gråt ditt ädla öga, Titus,
 Om ej ditt ädla hjerta brista skall;
 Jag bringar döds-sorg åt din ålderdom.

Tit. Skall den mig döda? Låt mig se den då.

Marc. Se, detta var ditt barn!

Tit.                           Och är det än.

Luc. O ve! Mig dödar denna syn.

Tit. Statt upp, vek-sinta pojke! Se på henne.
 Säg, hvad förbannad hand, Lavinia,
 Har gjort dig hand-lös för din faders ögon?
 Hvad dåre har med vatten hafvet ökat?
 Lagt än en brand i Trojas stora våd-eld?
Min sorg stod på sin höjdpunkt förr'n du kom,
 Och nu försmår den hvarje gräns likt Nilen. --
 Ett svärd! Jag stympar också mina händer,
 Ty de ha stridt för Rom, och det förgäfves,
 Och närt mitt lif, men fostrat detta qval.
 Till fåfäng bön har jag dem lyftat upp,
 Och de ha tjent mig till ett gagnlöst bruk.
 Den enda tjenst jag nu begär af dem
 Är att den ena hugger af den andra. --
 Rätt väl, mitt barn, att du ej händer har,
 Ty tjena Rom med händer ej sig lönar.

Luc. Säg, goda syster, hvem har dig marterat?

Marc. Ack, detta hennes tankars hulda verktyg,
 Som jollrade så ljuf vältalighet,
 Är ryckt utur sin nätta hvälfda bur,
 Der, likt melodisk näktergal, det sjöng
 Tonrika visor till hvart öras tjusning!

Luc. Ack säg, i hennes ställe, hvem det gjort!

Marc. Så fann jag henne ströfvande i skogen
 Och sökande att gömma sig, likt hinden
 Som fått ett sår som icke botas kan.

Tit. Hon var min hind, och den som henne stympat
 Mig gjorde värre än om han mig dräpt.
 Nu står jag som en man uppå en klippa
 Omgifven af den vilda oceanen;
 Han ser hur floden växer våg för våg
 Och väntar städs att någon ilsken störtsjö
 Skall sluka honom i sitt salta gap.
 Här gingo mina söner nyss till döden,
 Här står ännu en son till landsflykt dömd,
 Och här min bror som gråter åt mitt qval;
 Men det som ger min själ den värsta stöten
 Är detta barn, mig kärare än lifvet. --
 Om jag blott sett din bild i sådant tillstånd,
 Jag blifvit galen; huru skall det gå
 Då nu lifslefvande jag ser dig så?
 Du har ej hand att torka tårar med,
Ej tunga till att säga hvem dig stympat.
 Din man är död, och dina bröder dömda
 Till döden för hans död och dräpas nu.
 Se, Marcus! Ack, min Lucius, se på henne!
 Då bröderna jag nämnde, kommo tårar
 På hennes kinder, liksom honungsdaggen
 Uppå en plockad, nästan vissnad lilja!

Marc. Kanhända gråter hon för det att de
 Ha mördat hennes make; eller också
 För det att hon är viss på deras oskuld.

Tit. Om de din make dräpt, så fröjda dig,
 Ty lagen har på dem kräft ut sin hämd.
 Nej, nej! de kunde ej så nedrigt handla,
 Det synes klart på deras systers sorg.
 Ack, låt mig kyssa dina läppar, barn;
 Gif mig ett tecken hur jag dig skall lisa.
 Hvad? Skola vi, din farbror och din bror
 Och du och jag, oss kring en källa sätta
 Och spegla våra kinder der och se
 Hur fläckiga de äro, liksom ängar
 Der floden lemnat dy som än ej torkat?
 Och skola vi så länge stirra der,
 Tills klara källan mist sin friska smak
 Och blifvit salt af våra bittra tårar?
 Hvad? Skola också vi hand-stympa oss?
 Afbita våra tungor och fördrifva
 En afskydd lefnads rest med stumma min-spel?
 Hur skall det bli? Låt oss som hafva tungor
 En plan uppgöra till än mer elände,
 Åt hvilket man skall häpna i en framtid!

Luc. Ack gråt ej, bästa fader! Vid er sorg,
 Hör hur min stackars syster högljudt snyftar.

Marc. Var lugn, Lavinia! -- Titus, torka kinden.

Tit. Ack, Marcus, Marcus! Broder, nog jag vet,
 Att ej din näsduk rymmer mina tårar,
 Ty, stackars man, du har den fyllt med dina.

Luc. Ack, syster, låt mig torka dina kinder!

Tit. Se, Marcus, se; jag fattar hvad hon tecknar.
 Om nu hon tunga haft, hon hade sagt
 Detsamma till sin bror som jag till dig.
 Hans näsduk, dränkt uti hans bittra tårar,
 Förslår ej mer åt hennes våta kinder.
 O, hvilken sorgens sympati! Så fjerran
 Från tröst och hjelp som satan ifrån Herran.

(Aaron kommer).

Aar. Andronicus, min herre kejsarn säger
 Till dig så här: om dina barn du älskar,
 Skall Marcius, Lucius eller ock du sjelf --
 Likmycket hvilken -- hugga handen af
 Och sända den till kungen; återskänk
 Bli dina båda söner lefvande,
 Och så skall deras brott försonadt varda.

Tit. Du milda kejsare! Ack, bästa Aaron,
 Sjöng någonsin en korp så likt en lärka,
 Som ger ett fröjdfullt bud om solens uppgång?
 Af allt mitt hjerta skickar jag till kejsarn
 Min hand; Vill du mig hjelpa att den hugga af?

Luc. Håll, fader! ty din ädla hand, som har
 Så många fiender till marken sträckt,
 Får icke stympas; min skall bättre passa.
 Min ungdom bättre tål sin blodförlust,
 Mitt blod skall rädda mina bröders lif.

Marc. Hvem utaf er har ej försvarat Rom
 Och svingat högt med handen blodig glafven,
 Nedskrifvande förderf på oväns hjelm?
 O, mäkta stor är bådas er förtjenst;
 Min hand har intet gjort; må den begagnas
 Att lösa mina fränder ifrån döden,
 Då har jag till ett värdigt bruk den sparat.

Aar. Kom öfverens om hvilkens hand skall skickas,
 Räds annars att de dö förr'n räddning kommer.

Marc. Jag skickar min.

Luc.                     Det får ni ej, vid himlen!

Tit. Nej, ingen tvist! Så vissnad ört som denna
 Bör ryckas upp, och derför blir det min.

Luc. Min bästa far, om jag er son skall kallas,
 Låt mig från döden rädda mina bröder!

Marc. Ack, för vår faders och vår moders skull,
 Låt mig nu visa hur en broder älskar!

Tit. Kom öfverens, ni två; min hand jag skonar.

Luc. Jag efter yxa går.

Marc.                   Och jag den nyttjar,

(Lucius och Marcus gå).

Tit. Kom, Aaron, jag dem båda svika vill;
 Din hand du låne mig, så får du min.

Aar. (Afsides). Om det är svek, så vill jag ärlig vara
 Och aldrig nånsin svika någon så.
 Men jag er sviker nog på annat vis,
 Det skall ni om en liten stund få se.

(Han hugger af handen på Titus).

(Lucius och Marcius komma tillbaka).

Tit. Nu ingen tvist; hvad göras skall, är gjordt. --
 Gif nu min hand åt kejsarn, bästa Aaron;
 Säg: detta var en hand som honom värnat
 För tusen faror; han må jorda den,
 Det är det minsta som den har förtjenat.
 Säg ock, att jag betraktar mina söner
 Som perlor köpta för en ringa penning
 Och dock för dyrt, ty varan är min egen.

Aar. Jag går, Andronicus; i handens ställe
 Du genast skall få dina söner hit, --
 (Afsides). Ja, deras hufvu'n. -- Ack, hur detta skurkstreck
 Mig fröjdar, blott jag tänker deruppå!
 Låt narrar göra godt och mena väl,
 Svart som min panna vill jag ha min själ.
 (Går).

Tit. Här lyfter jag min ena hand till himlen
 Och böjer denna svaga stump mot jorden.
Om någon makt en uslings tårar ömkar,
 Så beder jag till den. -- (Till Lavinia). Du böjer knä?
 Gör det, mitt barn, ty himlen skall oss höra;
 Vi andas annars luften mörk med suckar
 Och fläcka sol'n med dimma, liksom molnen
 Då de i fuktigt sköte vagga den.

Marc. O broder, tala nu om möjligheter
 Och bryt ej ut i sådan djup förtviflan!

Tit. Är ej min bottenlösa smärta djup?
 Då må dess utbrott väl få sakna botten!

Marc. Men låt förnuftet dock din jemmer styra.

Tit. Fans der förnuftigt skäl till vårt elände,
 Så kunde jag min jemmer ock begränsa.
 Då himlen gråter, blir ju jorden dränkt?
 Då stormen rasar, blir ju hafvet ilsket
 Och hotar skyarna med uppsväldt anlet?
 Och vill du veta skäl för detta larm?
 Jag hafvet är, hör hur dess suckar blåsa,
 Hon himlen är som gråter, jorden jag;
 Då blir min jord af hennes strida tårar
 Besköljd och dränkt som i en syndaflod.
 Och hvarför? Smärtan ryms ej i min kropp,
 Jag måste spy den ut liksom en drucken.
 Låt bli mig; den som tappar bör ha lof
 Att lätta vreden med sin bittra tunga.

(En budbärare kommer och för med sig två afhuggna hufvuden och en hand).

Budb. Rätt illa, Titus, har man dig betalat
 Den goda hand du sände kejsaren.
 Här äro dina ädla söners hufvu'n,
 Och här din hand med hån dig återsänd.
 Gäck drifves med din sorg, ditt mod begrinas,
 Jag qväljes mer vid tanken på ditt qval
 Än då jag tänker på min faders död.

Marc. Siciliens heta Ætna, blif nu kall
Och denna barm en evigt glödhet afgrund!
 Ej kan en menska slikt elände bära!
 Att gråta med en gråtande är lisa,
 Men sorg som hånas är en dubbel död.

Luc. Ack, att en sådan syn kan såra så
 Och dock ej skrämma hatadt lif ur kroppen!
 Och döden låta lifvet heta lif,
 När det ej mer förmår än andas blott!
 (Lavinia kysser honom).

Marc. Ack, stackars hjerta, tröstlös är din kyss,
 Som fruset vatten för en stelnad orm.

Tit. När slutas denna fasansvärda sömn?

Marc. Nu slut med smickret! Dö, Andronicus;
 Du sofver ej; se dina söners hufvu'n,
 Din krigarhand, din dotter som är stympad,
 Din landsförviste son blek som ett lik
 Vid denna grymma syn, och mig, din broder,
 Helt lik en marmorbild så kall och stel.
 Ack, aldrig mer jag skall din smärta klandra;
 Ryck af ditt silfverhår, gnag af med tändren
 Din andra hand, och vare denna skräck-syn
 Det sista som vi se förr'n ögat lycks.
 Nu är det tid till storm; hvi tiger du?

Tit. Ha, ha, ha!

Marc. Hvi skrattar du? Nu passar det sig ej.

Tit. Hå, jag har inga tårar mer att fälla;
 Dessutom är en sådan sorg min ovän,
 Som nästlar in sig i mitt våta öga
 Och gör det blindt med tårarnas tribut;
 Hur skall jag då få rätt på hämdens håla?
 Mig tycks att dessa hufvu'n till mig tala
 Och hota mig att aldrig salig blifva,
 Förr'n allt vårt onda blifvit vedergäldt
 På deras hjerteblod som vållat det.
 Tyst, låt mig se hvad nu jag har att göra. --
 Ni sorgens folk, omgifven mig i ring.
 Så skall jag vända mig till en och hvar
Och svärja vid min själ att hämnas er.
 Nu svor jag. -- Tag ett hufvud, broder Marcus,
 Jag skall i denna hand det andra bära;
 Lavinia skall också få sin syssla:
 Bär du min hand med dina tänder, flicka. --
 Gå du, min gosse, bort utur min åsyn,
 Du biltog är och får ej stanna qvar;
 Fly du till Göterna och värfva folk
 Och, om du älskar mig som nog du gör,
 Kyss mig och gå; här mycket är att göra.

(Titus, Marcus och Lavinia gå).

Luc. Farväl, Andronicus, min ädle fader;
 Mer osäll man ej nånsin fans i Rom!
 Farväl, o Rom; tills Lucius återkommer,
 Ger han dig panter kärare än lifvet.
 Farväl, Lavinia, min ädla syster;
 Ack, om du vore som du varit förr!
 Men Lucius och Lavinia lefva nu
 I glömska endast och fördömda qval.
 Om Lucius lefver, skall han hämnas er
 Och låta Saturnin och hans gemål
 Vid porten tigga som Tarquinius.
 Nu skall hos Göterna jag värfva folk
 Och hämna mig på Rom och Saturnin.
 (Går).


ANDRA SCENEN.

Ett rum i Titi hus.

(En måltid. Titus, Marcus, Lavinia och den unga
Lucius, en liten gosse, komma).

Tit. Se så, sitt ned; gif akt och ät ej mer
 Än hvad som jemt så mycken kraft kan gifva
 Som tarfvas oss till hämd för våra qval.
 O Marcus, upplös denna sorgens knut!
 Mitt stackars barn och jag ej hafva händer
 Och kunna ej vår tiodubbla sorg
Med armarna i kors bevekligt yttra.
 Jag har blott denna stackars högra hand
 Med hvilken jag misshandla kan mitt bröst,
 Och då mitt hjerta, rasvildt utaf sorg,
 Inom min bröstkorgs häkte klappar högt,
 Så här jag kör det ned. --
 (Till Lavinia). Du sorgens bild som talar blott med tecken,
 Då hjertat våldsamt slår uti din barm,
 Kan du med stryk ej tvinga det att tiga?
 Med suckar hugg, med jemmer dräp det, barn;
 Tag fatt en liten knif med tänderna
 Och borra midt för hjertat dig ett hål,
 På det att alla tårar som du fäller
 Må rinna dit och suga in sig der
 Samt dränka i sitt salt den arma narren.

Marc. Fy, broder, fy, lär ej din dotter bära
 Så våldsam hand uppå sitt späda lif!

Tit. Hvad nu? Har sorgen redan gjort dig vurmig?
 Ej någon får bli tokig utom jag.
 Hvad våldsam hand kan hon på lifvet bära?
 Ack, hvarför nämner du det namnet hand?
 Hvem ber Æneas tvenne gånger säga
 Hur Troja brann och han olycklig blef?
 Afhandla ingen sak der hand blott nämns,
 Påminn oss ej om att vi inga hafva. --
 Fy, fy, hur kan jag prata så på tok!
 Vi skulle glömma att vi sakna händer,
 Blott Marcus icke nämner ordet händer! --
 Kom, låt oss börja. Ät, min snälla flicka; --
 Här felas dryck. -- Hör, Marcus, hvad hon säger;
 Jag hela hennes plågo-språk kan tolka;
 Hon säger: hennes enda dryck är tårar,
 Af sorgen bryggda och på kinden jästa.
 Mållösa klagan! Jag skall dig förstå
 Och bli uti ditt stumma spel så hemma,
 Som tiggar-eremiten i sin bönbok.
 Du skall ej sucka, blinka, nicka, teckna,
Knäböja, lyfta stympad hand mot himlen,
 Förr'n jag deraf ett alfabet skall samla,
 Som, flitigt inlärdt, säger mig din mening.

Goss. Ack, farfar, lemna denna bittra jemmer
 Och muntra opp min faster med en saga!

Marc. Ack, denna späda gossen djupt är rörd
 Och gråter då han ser sin farfars sorg!

Tit. Tyst, späda planta, du är gjord af tårar,
 Och tårar smälta snart din lifskraft ned.
 (Marcus slår med knifven på sin tallrik).
 Hvad slår du efter, Marcus, med din knif?

Marc. Jag dräpte det jag slog; det var en fluga.

Tit. Blygs, mördare! Nu dräpte du mitt hjerta;
 Mitt öga är på grymhet öfvermätt.
 En mordbragd gjord på den oskyldige
 Ej anstår Titi broder. Gå din väg,
 Jag ser att du ej sällskap är för mig.

Marc. Ack, broder, jag har blott en fluga dödat!

Tit. Men om nu flugan hade far och mor?
 Hur skulle han ej sänka gyldne vingen
 Och surra klagovisor genom luften!
 Den stackars snälla flugan,
 Som med sin nätta surrande musik
 Kom hit att muntra oss? Och du har dräpt den!

Marc. Förlåt, det var en svart och otäck fluga,
 Lik kejsarinnans neger; derför slog jag.

Tit. O, o, o,
 Förlåt mig då för det jag klandrat dig,
 Ty du har riktigt en välgerning gjort.
 Gif mig din knif, så skall jag qväsa henne
 Och fägna mig som om det vore negern
 Hit kommen enkom för att mig förgifta. --
 Der är för dig, och der för Tamora;
 Ah, din kanalje! --
 Vi ha väl icke heller sjunkit så,
 Att ej vi två en fluga kunna dräpa,
 Som kommer i en kolsvart negers skepnad!

Marc. Ack, stackars man, han så af sorg är gripen,
 Att han tar skuggorna för verkligheter!

Tit. Tag maten bort. -- Följ mig, Lavinia,
 Så gå vi på din kammare och läsa
 Sorgfulla sagor ifrån fordna tider.
 Kom, gosse, följ oss; ungt ditt öga är,
 Och du skall läsa, då för mitt det skymmer.

(De gå).


FJERDE AKTEN. FÖRSTA SCENEN.

Utanför Titi hus.

(Titus och Marcus uppträda. Derpå den unga Lucius;
Lavinia springer efter honom).

Goss. Hjelp, farfar, hjelp! Min faster öfverallt
 Förföljer mig, jag vet ej hvarföre.
 Se, farbror Marcus, se hur fort hon kommer!
 Ack, faster, jag förstår ej hvad du vill!

Marc. Kom till mig, Lucius, var ej rädd för faster.

Tit. Hon älskar dig för högt att ondt dig göra.

Goss. Ack ja, då än min fader var i Rom!

Marc. Hvad menar du med dessa tecken, flicka?

Tit. Räds icke, Lucius; något menar hon. --
 Se, Lucius, se, hon håller mycket af dig,
 Och någonstädes vill hon ha dig med.
 Ack, barn, Cornelia så flitigt ej
 Med sina söner läst som hon med dig
 Ljuf poesi och Ciceros Orator.
 Kan du ej gissa hvad hon vill dig nu?

Goss. Det vet jag ej och kan ej heller gissa,
 Så framt hon ej ett anfall har af vanvett;
 Ty jag har ofta hört hur farfar sagt,
 Att öfvermått af sorg gör menskor galna,
 Och jag har läst att Hecuba af Troja
 Af sorg blef tokig: detta skrämde mig,
 Fastän jag vet att faster älskar mig
 Så högt som någonsin min mor och aldrig
Mig skulle skrämt, om ej i raseri.
 Rädd blef jag, släppte böckerna och sprang
 Kanhända utan skäl. Förlåt mig, faster,
 Och vill min farbror Marcus också gå,
 Så skall jag gerna följa er, min fru.

Marc. Det vill jag, Lucius.

Tit. Hvad nu, Lavinia? -- Hvad kan hon mena?
 Här är visst någon bok som hon vill se.
 Säg, hvilken vill du ha? Slå upp dem, gosse;
 Dock du har mer beläsenhet och kunskap,
 Kom, välj uti mitt hela bokförråd
 Och gäcka sorgen så, tills himlen röjer
 Den lömska nidingen som vållat detta. --
 Hvi lyfter gång på gång hon armarna?

Marc. Hon menar visst, att fler det var än en
 Som gjorde våldet; -- ja, visst var det fler: --
 Kanhända hon nedkallar hämd från himlen?

Tit. Hvad är det för en bok hon äflas med?

Goss. Det är Ovidii Metamorphoser,
 En skänk utaf min mor.

Marc.            Hon väljer den
 Helt säkert utaf kärlek för den döda.

Tit. Tyst, se hur brådt hon har att vända bladen!
 Hjelp henne;
 Hvad söker hon? Lavinia, skall jag läsa?
 Det sagan är om stackars Philomela
 Och Tereus som svek och kränkte henne;
 Ja, kränkning, räds jag, är din smärtas rot.

Marc. Se, broder! Märk hur hon på bladen visar.

Tit. Blef du så öfverfallen, kära barn,
 Kränkt och misshandlad liksom Philomela,
 Våldtagen i den öde, mörka skogen?
 Se, se! --
 Just sådan var den ort, der jagten hölls, --
 Ack, att vi aldrig, aldrig jagat der! --
 Helt lik den plats som skalden här beskrifver,
 Utaf naturen gjord till våld och dråp.

Marc. Hvi har naturen skapt så gräslig håla,
 Om icke gudarna åt sorgspel fröjdas?

Tit. Gif tecken, bara, -- här finnas endast vänner --
 Hvem är den Romare som vågat sådant?
 Smög Saturnin, som förr Tarquinius
 Ur tältet stal sig till Lucretias bädd?

Marc. Sitt ned, Lavinia; -- sätt dig här, min broder. --
 Apollo, Pallas, Zeus,  Mercurius,
 Upplyse mig, att jag må röja bofven! --
 Se här, min bror, -- se här, Lavinia,
 Slät denna sandfläck är; gör, om du kan,
 Som nu jag gör; jag skrifver här mitt namn
 Förutan minsta hjelp af mina händer.
 (Han skrifver sitt namn med sin staf, hvilken han styr med munnen och fötterna).
 Förbannad den, som tvang oss fresta sådant!
 Skrif du, mitt barn, och lägg tillsist i dagen
 Hvad Gud vill hafva spordt för hämdens skull;
 Må himlen styra pennan då du skrifver
 Din smärta ned, på det att vi må känna
 De nidingarna samt hur allt gått till.

(Hon tager stafven i munnen, styr den med armstumparna och skrifver).

Tit. Ack, broder, läs hvad hon har skrifvit här:
 Stuprum, -- Chiron, -- Demetrius.

Marc. Hvad ser jag? Kejsarinnans lystna söner
 Ha denna gräseliga gerning öfvat!

Tit. Magne dominator poli,Hippolyti ord till Phædra i Senecas sorgespel.
 Tam lentus audis scelera? tam lentus vides?

Marc. Var lugn, min broder; fastän nog jag vet,
 Att hvad der skrifvet står tillräckligt är
 Att sätta sjelfva godheten i uppror
 Och väpna spenabarn till hämdeskri. --
 Böj knä, min bror; böj knä, Lavinia,
 Böj knä, min gosse, du vår Hectors hopp,
 Och svärj mig -- liksom med den sorgsna maken
 Och fadren till den kyska, kränkta damen

En Brutus vid Lucretias dödsbädd svor --
 Att vi, så klokt vi kunna, skola taga
 En dödlig hämd på dessa falska Göter,
 Se deras hjertblod eller dö med skam.

Tit. Det der är bra, om blott du visste huru.
 Men akta dig, om valparna du sårar;
 Då vaknar modren. Vädrar hon er upp --
 Än är hon djupt med lejonet förbunden
 Och lägger sig på rygg och söfver honom,
 Och när han somnat gör hon hvad hon vill.
 Du är för ung för jagten; låt den vara.
 Kom, jag vill skaffa mig ett blad af koppar
 Och rista dit med stålspets dessa ord
 Och gömma dem. Den vreda nordanvinden
 Bortsopar detta, som Sibyllas blad;
 Hvad har ni då att läsa? -- Nå, min gosse?

Goss. Jag säger: om jag vore karl, så skulle
 Ej deras mors sängkammare beskydda
 De slafvarna som burit Romas ok.

Marc. Du är min gosse, du! Din far har ofta
 Detsamma gjort för Rom, det otacksamma.

Goss. Jag gör som han, om jag får lefva, farbror.

Tit. Kom, följ mig in uti min vapensal,
 Jag rustar ut dig, Lucius; du, min gosse,
 Skall bära fram till kejsarinnans söner
 De skänker, som jag ämnat skicka dem.
 Kom, kom; du vill väl gå mitt ärende?

Goss. Ja, med min dolk till deras hjertan, farfar.

Tit. Nej, barn; jag skall ett annat sätt dig lära. --
 Lavinia, kom; se efter huset, Marcus.
 Min Lucius och jag,
 Vi drifva nog igenom det vid hofvet,
 Det kan du lita på; der stå vi oss.

(De gå. Marcus stannar).

Marc. Du hör den goda mannens suckar, himmel,
 Och veknar icke, känner ingen ömkan?
 Marcus, gif akt på honom i sin yrsel,
Som flere sorgens sår i hjertat har
 Än märken efter oväns hugg på skölden;
 Och dock så god att han ej hämnas vill:
 O himmel, hämnas du den gamla Titus!
 (Går).


ANDRA SCENEN.

Ett rum i kejserliga slottet.

(Från ena sidan komma Aaron, Chiron och Demetrius;
från den andra den unga Lucius med en följeslagare,
som bär en knippa vapen, ikring hvilka verser stå skrifna).

Chir. Demetrius, här kommer Lucius;
 Han har hos oss ett uppdrag att förrätta.

Aar. Ett tokigt uppdrag från en tokig farfar!

Goss. Jag kommer underdånigst, nådig' herrar,
 Med helsningar ifrån Andronicus --
 (Afsides). Och beder Romas gudar er förkrossa.

Dem. Haf tack, min snälla Lucius; nå, hvad nytt!

Goss. (Afsides). Det nya, att vi upptäckt att ni äro
 Två rånare och skurkar. -- (Högt). Gode herrar,
 Min farfar sänder välbetänkt med mig
 De bästa vapnen i sin vapensal
 Till gåfva åt er hedervärda ungdom,
 Roms hopp och värn, ty så han bad mig säga;
 Det gör jag ock och lemnar här hans gåfva,
 På det att ni, om någon gång det tarfvas,
 Må vara väl med vapen rustade. --
 Och så jag lemnar er, (Afsides). blodstänkta skurkar!

Dem. Hvad nu? Ett papper skrifvet rundtomkring?
 Låt se:
 Integer vitæ, scelerisque purus,
 Non eget Mauri jaculis, neque arcu.

Chir. Det är en vers utur Horatius,
 Jag läste den för längese'n i skolan.

Aar. Ja visst! Horatius, -- på pricken träffadt!
(Afsides). Här ser man hvad det är att vara åsna,
 Det var ej skämt; den gamle har dem upptäckt
 Och skickar stålen lindade med verser,
 Som såra djupt, fast ej de märka det.
 Om nu vår qvicka drottning vore kry,
 Hon gaf sitt bifall åt den gamles påhitt.
 Dock hon må nu ha ro uti sin oro. --
 (Högt). Nå, var det ej en lycklig stjerna dock
 Sora förde oss till Rom som främlingar,
 Ja fångar, för att klifva upp så högt?
 Det gjorde mig just godt att få vid slottet
 Tribunen trotsa så hans bror det hörde.

Dem. Och mig än mer att se en sådan hjelte
 Så krypande med skänker smickra oss.

Aar. Det var ju billigt, prins Demetrius?
 Ni bar er åt så artigt mot hans dotter.

Dem. Om blott vi hade tusen Romas damer
 På samma villkor, till att byta om.

Chir. En högst välvillig bön och rik på kärlek!

Aar. Här fattas blott er mor att säga amen.

Chir. Det gjorde hon för tjugotusen till.

Dem. Kom, låt oss gå och bedja alla gudar
 För kejsarinnan uti hennes nöd.

Aar. (Afsides). Till satan, ja; oss känner ingen gud.

(Fanfarer höras).

Dem. Hvi blåsa kejsarens trumpetare?

Chir. Af fröjd att kejsarn fått en son, helt säkert.

Dem. Var tyst; hvem kommer der?

(En sköterska kommer med ett svart barn).

Sköt.                           God morgon, herrar!
 Har någon sett morianen Aaron här?

Aar. Mor Jan, Jan mor, det kan mig qvitta lika, --
 Aaron är här; hvad vill ni då med Aaron?

Sköt. Ack, bästa Aaron, det är ute med oss!
 Hjelp nu; dig drabbe evig ofärd annars!

Aar. Hvad nu? Hvad är det der för kattmusik?
 Hvad står du der och pysslar med för slag?

Sköt. Med det som jag för himlen gerna gömde,
 Vår drottnings skam, det höga Romas smälek;
 Hon är förlöst, hon är förlöst, god' herrar!

Aar. För löst? --

Sköt.             Åh nej! Hon har i barnsäng fallit.

Aar. Gud gifve henne ro! Hvad gaf han henne?

Sköt. En djefvul.

Aar. Fans mamma är hon då; ett hyggligt foster!

Sköt. Ett otäckt, fasligt, svart, bedröfligt foster!
 Här ungen är, så äcklig som en padda
 Bland sköna menskobarn i vårt klimat.
 Dess mor dig sänder här din bild, ditt aftryck,
 Och ber dig med din dolkspets döpa det.

Aar. Ha, sköka! Är då svart så vidrig färg? --
 Åh, lilla rult, du är en skönhetsblomma!

Dem. Hvad har du gjort, din skurk?

Aar.                               Jo, jag har gjort
 Hvad icke du förmår till intet göra.

Chir. Min mor du har tillintetgjort.

Aar.                                 Du skurk,
 Jag gjort din mor till viljes.

Dem.                     Derigenom
 Har henne du tillintetgjort, din satan!
 Ve sådan bragd! Ve sådant äckligt val!
 Fördömd en sådan otäck sates unge!

Chir. Han skall ej lefva.

Aar. Han skall ej dö.

Sköt. Han måste, Aaron; modren vill så ha.

Aar. Han måste? Nå, då skall ej någon ann'
 Än jag mitt eget kött och blod förgöra.

Dem. Jag spetsar den grod-ungen på min värjspets;
 Tag hit'en, det skall genast vara gjordt.

Aar. Förr skall mitt svärd ditt hjerta plöja upp! --
 (Rycker barnet från sköterskan och drager svärdet).
 Håll, mördare! Ni vill er broder dräpa?
Ha, vid de klara facklorna på himlen,
 Som gnistrade då pojken aflad blef --
 Den stupar för min sabels skarpa udd,
 Som rör min äldsta son och arfvinge!
 Hör, gossar, ej Enceladus i sällskap
 Med hela skaran utaf Typhons ätt,Enceladus och Typhon voro giganternas anförare i striden mot gudarna.
 Ej Hercules, ej sjelfva guden Mars
 Tar detta byte ur hans faders händer.
 Hvad? Ni blodtörstiga och dumma pojkar,
 Hvitstrukna väggar, röda ölhus-skyltar,
 Kolsvart går öfver hvarje annan färg,
 Enär det hvarje annan färg försmår;
 Ty allt det vatten som i hafvet fins
 Ej tvättar svanens svarta fötter hvita,
 Fastän han stundligt sköljer dem i svallet. --
 Säg Tamora, att jag är gammal nog
 Att skydda mitt; och dermed får hon nöjas.

Dem. Vill du förråda så din ädla fru?

Aar. Min fru, -- hon är min fru; den här, jag sjelf,
 Min ungdomsstyrkas kärna och dess afbild;
 Han är mig kärare än hela verlden,
 Han skyddas skall till trots för hela verlden,
 Det lär man nog få minnas här i Rom.

Dem. Det här blir evig smälek för min mor!

Chir. Rom skall för denna skamfläck henne skymfa.

Sköt. Och kejsarn vildsint fälla hennes dödsdom.

Chir. Jag rodnar, då på denna skam jag tänker.

Aar. Se, det är nyttan af er fägring; fy,
 Den lömska färgen som med rodnad röjer
 Hvad djupt i hjertat tänks och föregår!
 Här är en pojke skapt af annan sort;
 Se, hur den svarta skälmen ler mot far,
 Liksom han sade: "Jag är din, min gubbe."
 Han är er broder, prinsar, lifligt närd
 Af samma blod som först gaf lif åt er,
 Och från den qved som fordom fängslat er
 Han är befriad och i dagen bragt;

Han är en broder på den säkra linien,
 Fastän han bär på pannan mitt signet.

Sköt. Hvad skall jag svara kejsarinnan, Aaron?

Dem. Tänk efter, Aaron, hvad här är att göra,
 Vi skola alla följa dina råd;
 Fräls du ditt barn, men fräls oss andra ock.

Aar. Sitt ned och låt oss alla pläga råd.
 Min son och jag oss sätta midt emot;
 Blif stilla der; nå, tala nu om räddning.

(De sätta sig på marken).

Dem. Hur många qvinnor hafva barnet sett?

Aar. Se så, god herrar, då vi äro ense,
 Är jag ett lamm; men om ni trotsar negern, --
 Ej bergets lejon, ej ett retadt vildsvin,
 Ej hafvet rasar så som Aaron stormar. --
 Nå, säg oss nu hur många skådat barnet.

Sköt. Cornelis, barnmorskan, och jag sjelf,
 För öfrigt ingen utom kejsarinnan.

Aar. Barnmorskan, kejsarinnan och du sjelf?
 Två tiga, när den tredje är ur vägen;
 Till kejsarinnan nu med detta svar! (Han sticker henne).
 Pip, pip! Så gnäller grisen, då han slagtas.

Dem. Hvad skall det tjena till? Hvi gör du så?

Aar. För tusan, utaf lutter politik!
 Skall hon få lefva och vårt brott förråda,
 Den sqvallerbyttan? Nej, god' herrar, nej!
 Nu vill jag säga er min hela plan.
 Min landsman Muliteus bor här i trakten;
 Hans hustru föll i barnsäng gårdags qväll,
 Och barnet, hvitt som ni, är henne likt.
 Gör upp med fadren, gif hans hustru guld,
 Och säg dem båda huru allt gått till
 Och huru deras barn på detta vis
 Skall upphöjdt bli och gjordt till kejsarns arfving
 Samt efterträda mitt, på det att stormen,
 Som rasar nu vid hofvet, lugnas må;
 Låt kejsaren det klappa som sitt eget.
Hör nu; ni ser, att jag kurerat henne,
 (Pekar på sköterskan).
 Nu måste ni bestå begrafningen;
 Här är en hed, och ni ä' raska gossar.
 När det är gjordt, så drag ej ut på tiden,
 Men sänd till mig barnmorskan ögonblickligt;
 När hon och sköterskan ur vägen äro,
 Må hofvets damer sqvallra bäst de gitta.

Chir. Aaron, jag ser, att du ej ens åt luften
 Vill dina hemligheter anförtro.

Dem. För denna skonsamhet mot Tamora
 Är hon och hennes barn dig högst förbundna.

(Chiron och Demetrius gå).

Aar. Till Göterna så fort som svalan flyger!
 Der skall åt denna skatt en plats jag skaffa
 Och helsa hemligt kejsarinnans vänner. --
 Kom med, du tjockläpp, jag bär bort dig nu,
 Ty det är du som satt oss så i klämman.
 Jag skall dig amma upp med bär och rötter
 Och ost och vassla; getter skall du dia
 Och bo i grottor; så jag fostrar dig
 Till tapper krigare och general.
 (Går).


TREDJE SCENEN.

En offentlig plats.

(Titus, Marcus, den unga Lucius och flere komma med
bågar; Titus bär pilar med bref fästade på spetsarna).

Tit. Kom, Marcus, kom; se här är stället, fränder.
 Se så, min gosse, visa nu din skjutkonst;
 Spänn bågen bra, så går nog skottet fram.
 Terras Astræa reliquit; --
 Tänk, Marcus, hon är borta, hon har flytt.
 Tag edra redskap. Ni, god' vänner, skola
 Utpejla hafvet, kasta edra nät,
 Kanhända hon kan hittas här i sjön;
Dock, sjön ej ärligare är än landet! --
 Nej, Publius och Sempronius, ert är värfvet:
 Med hacka och med spade skall ni gräfva
 Och tränga er till jordens medelpunkt,
 Och när till Plutos region ni kommit,
 Räck fram, jag ber, till honom min supplik
 Och säg att den om rätt och bistånd handlar
 Samt kommen är ifrån den gamle Titus,
 Af smärta krossad öfver Romas otack.
 Ack, Rom! Nå,  nå; jag vållade din ofärd
 Den gång jag folkets röster kastade
 På den som nu tyranniserar mig.
 Gå, gå, jag ber er, sök med största omsorg
 Och lemna intet krigsskepp oransakadt;
 Hon kan af kejsarn vara förd om bord,
 Då få vi gå och gnälla efter rätt.

Marc. Ack, Publius, säg, är det icke sorgligt
 Att se din ädla farbror så förvirrad?

Publ. Ja, derför är det ock vår största pligt
 Att dag och natt med omsorg honom vakta
 Och gifva vänligt efter för hans nycker,
 Tills tiden ömt har hunnit bota honom.

Marc. Det fins ej någon bot för sådan sorg. --
 Förenom oss med Göterna och tågom
 Med örlig hämd på Rom, det otacksamma,
 Och hämd på den förrädarn Saturnin.

Tit. Nå, Publius? Nå, mina goda herrar,
 Säg, har ni träffat henne?

Publ. Nej, icke än; men Pluto helsar er
 Att, om ni vill, ni skall få hämd från Orcus.
 Rättvisan lär ha mycket nu att göra
 Hos Zeus deruppe eller annorstädes,
 Så att ni måste tåla er en stund.

Tit. Han orätt gör, som gäckar mig med uppskof.
 Sjelf vill jag dyka ned i svafvelsjön
 Och draga henne upp vid hälarna.
 Vi ä' blott buskar, inga cedrar, Marcus,
Ej heller jettar växta som Cykloper;
 Blott malm, o Marcus, stål kring hela ryggen,
 Men brutna mer af sorg än ryggen tål. --
 Och då det hvarken fins rättvisa till
 På jorden eller uti helvetet,
 Så bedja vi till gudarna i himlen
 Att skicka, oss till tröst, rättvisan ned.
 Kom nu till verket; bra du skjuter, Marcus;
 (Han delar ut pilarna).
 Ad Jovem, tag du den; här ad Apollinem; --
 Ad Martem, den är för min egen räkning; --
 Den här till Pallas, gosse; den till Hermes,
 Saturnus, Coelus, -- ej till Saturnin --
 Det vore ju att skjuta rakt mot vinden. --
 Se så, mitt barn; skjut, när jag vinkar, Marcus;
 Hvad jag har skrifvit, grundligt är minsann;
 Ej någon enda gud har blifvit bortglömd.

Marc. Skjut alla edra pilar inåt slottet,
 Vi skola håna kejsarn för hans högfärd.

Tit. Skjut nu, god' herrar. -- (De skjuta). Bravo, Lucius!
 I jungfruns sköte;Här menas jungfruns tecken i zodiaken; nedanföre talas om oxens och vädurens. hjelp mig nu, o Pallas!

Marc. Jag sköt en pil på andra sidan månen;
 Ditt bref är visst hos Zeus vid detta laget.

Tit. Ha, Publius! Hvad har du gjort? Se, se,
 Du skjutit ena hornet utaf Taurus.

Marc. Ja, det var lustigt; oxen retad blef
 Af detta skott, gaf Aries sådan knuff
 Att vädurshornen föllo ned i slottet;
 Hvem fann dem? Jo, vår kejsarinnas skurk;
 Hon log och sade negern, att han skulle
 På ögonblicket skänka dem åt kejsarn.

Tit. Det passar bra; ers höghet, välbekommet!
 (En bonde kommer med en korg och två dufvor).
 Nytt, nytt från himlen! Posten kommer, Marcus.
 Hvad nytt, min gosse? Har du något bref?
 När får jag rätt? Hvad säger Jupiter?


Bond. Hvem? Hjul-Petter?I originalet är en ordlek med namnet Jupiter och gibbet-maker (galg-makare). Han säger, att han icke har
hjulet i ordning än, ty karlen skall icke afrättas förr än i nästa vecka.

Tit. Jag frågar dig: hvad svarar Jupiter?

Bond. Ack, herre, jag känner icke Jupiter; jag har
i all min dar aldrig druckit med honom.

Tit. Hvad? Är du icke den som bär ikring --

Bond. Ja, mina dufvor, herre; ingenting annat.

Tit. Hvad? Har du icke kommit hit från himlen?

Bond. Från himlen? Ack, herre, der har jag aldrig
varit. Gud förbjude, att jag skulle vara så djerf
att tränga mig in i himlen i mina unga dagar. Här
kommer jag med mina dufvor till tribunal-plebs för
att bilägga ett gräl emellan min farbror och en af
kejsare-betjeningen.

Marc. Titus, det här kommer ju så lägligt man kan
önska sig för att befordra din böneskrift. Låt honom
öfverlemna dufvorna till kejsaren i ditt namn.

Tit. Säg mig, kan du öfverlemna en böneskrift till kejsaren med gratie?

Bond. Nej, minsann jag det kan, herre; jag har aldrig
i min dar kunnat läsa gratias.

Tit. Kom hit, min vän, och gör ej mera väsen,
 Men lemna dina dufvor af till kejsarn;
 Igenom mig skall du få rätt hos honom.
 Se här -- här har du pengar för besväret.
 Tag bläck och penna hit.
 Du lemnar väl med gratie skriften fram?

Bond. Ja, herre.

Tit. Här har du då en supplik för egen räkning. Och
när du kommer in till honom, skall du, genast då
du nalkas honom, knäböja; derpå kyssa hans fot,
derpå aflemna dina dufvor och sedan afvakta din
belöning. Jag skall vara tillhands, min vän; laga,
att du gör din sak bra.

Bond. Lit' på det, herre; låt mig hållas.

Tit. Har du en knif, min gosse? Låt mig se:
 Der, Marcus, veckla in den i suppliken --
 Ty du har mycket ödmjukt skrifvit den. --

Och när du lemnat den åt kejsaren,
 Så knacka på min dörr och säg hans svar.

Bond. Gud vare med er, herre; det skall jag göra.

Tit. Kom, Marcus, låt oss gå; kom, Publius.

(De gå).


FJERDE SCENEN.

Utanföre slottet.

(Kejsaren, kejsarinnan, Chiron, Demetrius och svit
uppträda; kejsaren håller de af Titus afskjutna pilarna
i sin hand).

Sat. Hvad tycks om sådan kränkning? Har väl nånsin
 En romersk kejsare så blifvit trotsad,
 Så brydd och hånad? Och, för det han öfvat
 Opartiskhet, bemött med slikt förakt?
 Det veten J så väl som himlens makter, --
 Fast dessa störare utaf vår frid
 Hos folket tasslat -- att ej någon orätt
 Har blifvit påförd dessa spotska söner
 Af gamla Titus. Och, om också sorgen
 Har så hans vett förvirrat, skola vi
 Så der hemsökta bli utaf hans hämd,
 Hans groll, hans ilska och hans bitterhet?
 Nu skrifver han till himlen efter hjelp;
 Här är ett bref till Zeus, här ett till Hermes,
 Här till Apollo, här till krigets gud:
 Rätt snygga blad att flyga rundt kring Rom!
 Är sådant ej en nidskrift mot senaten
 Och skrik om orättfärdighet hos oss?
 Ett hyggligt skämt! Hvad tycker ni, god' herrar?
 Liksom i Rom ej funnes lag och rätt!
 Men lefver jag, skall sådant hyckladt vanvett
 Ej mer en urskuld bli för detta hån;
 Han röna skall, att än i Saturnin
 Rättvisan lefver; om hon också sofver,
Skall hon likväl af honom väckas så,
 Att hon i raseri förkrossa skall
 Den stoltaste bland upprorsmän i verlden.

Tam. Min dyre prins, min hulde Saturnin,
 Mitt lifs beskyddare, mitt hjertas kung,
 Var lugn, haf tålamod med gubbens svaghet,
 Han sörjer öfver sina tappra söner;
 Att han dem mist har djupt hans hjerta sargat.
 Förmildra heldre gubbens hårda villkor,
 Än att du skulle straffa hög och låg
 För detta hån. -- (Afsides). Just så skall Tamora
 På slipadt vis sig ställa väl med alla;
 Men, Titus, dig jag träffat så det käns
 I hjertats rötter: är nu Aaron klok,
 Går allting väl; då ankra vi i hamnen.
 (Bonden kommer).
 Hvad nu, min gosse? Vill med oss du tala?

Bond. Ja, visst vill jag det, om ers välborenhet är kejserlig.

Tam. Jag kejsarinnan är; der sitter kejsarn.

Bond. Ja så; är det han? -- Gud och sanct Staffan
gifve er en god afton! Jag har ett bref åt er och ett par dufvor.

(Kejsaren läser brefvet).

Sat. För honom bort; häng honom ögonblickligt!

Bond. Hur mycket pengar får jag?

Tam. Du skall hänga, hör du.

Bond. Hänga! Då har jag minsann skaffat min hals en hygglig ändalykt!
(Går med vakt).

Sat. Ha, hvilken oerhörd och ilsken kränkning!
 Skall jag väl tåla sådan gräslig ondska?
 Jag vet från hvem det här sitt upphof har;
 Olidligt! Liksom om hans falska söner,
 Som lagligt dött för mord uppå min bror,
 Af mig olagligt blifvit slagtade!
 Gå, släpa hit den nidingen vid håret,
 Ej ålder eller rang skall honom skydda. --
 För detta djerfva hån jag blir din bödel,
Du sluga galning, som mig kronan gaf
 I hopp att styra både Rom och mig.
 (Æmilius uppträder).
 Hvad nytt, Æmilius?

Æm.           Till vapen, prinsar!
 Ej nånsin Rom haft större skäl. De Göter
 Ha samlat sig och rycka häftigt fram
 Med djerfva krigsmän lystna efter byte
 Och förda af den unga Lucius,
 En son till gamla Titus; han oss hotar
 Att så i farten af sin hämd husera
 Som någonsin Coriolanus gjorde.

Sat. Är tappre Lucius de Göters höfding?
 Det ordet bits; jag hänger hufvudet,
 Som gräs i storm och frost-angripen blomma.
 Ja, nu begynna våra sorger nalkas;
 Han är det som af packet så är älskad;
 Jag sjelf har ganska ofta hört dem säga --
 Då jag har gått omkring som enskild man --
 Att Lucius med orätt blifvit biltog
 Samt önska att han vore kejsare.

Tam. Hvad räds ni? Är ej staden starkt befästad?

Sat. Men borgerskapet älskar Lucius
 Och faller af från mig och hjelper honom.

Tam. Tänk kejserligt, då kejsare du heter!
 Kan solen väl förmörkas af en myggsvärm?
 Kungsörnen låter tättingarna sjunga,
 Men frågar icke efter hvad de mena.
 Han vet, att han med sina vingars skugga
 Kan tysta deras qvitter när han vill;
 Det kan ock du med Romas vilda hjernor.
 Var munter nu, ty vet, du kejsare,
 Att jag den gamla Titus skall förtrolla
 Med ord mer söta och mer farliga
 Än mask för fisk och klöfverstjelk för får;
 Den ena såras af den dolda kroken.
 Det andra sjuknar af den läckra födan.

Sat. Han beder ej för oss hos Lucius.

Tam. Det gör han nog, om Tamora beder honom,
 Ty jag kan smickra och hans öron fylla
 Med gyldne löften; vore ock hans barm
 Ogenomtränglig och hans öra doft,
 Skall barm och öra dock min tunga lyda. --
 Gå du förut och var vårt sändebud;
 Säg till att kejsaren ett samtal önskar
 Med Lucius, och utsätt mötesplatsen.

Sat. Æmilius, uträtta budet värdigt,
 Och vill han gisslan ha för sin person,
 Må han begära hvilken pant han vill.

Æm. Ert uppdrag skall pålitligt blifva utfördt.

Tam. Nu  vill jag mig bege till gamla Titus
 Och med all möjlig list beveka honom
 Att rycka Lucius från Göterna.
 Nu, hulde kejsare, blif glad igen,
 Begraf i mina planer all din fruktan.

Sat. Nå, lycka till! Försök att vinna honom.

(De gå).


FEMTE AKTEN. FÖRSTA SCENEN.

(Lucius uppträder med götiska höfdingar. Trummor).

Luc. J tappre krigsmän, mina trogna vänner,
 Ett bref jag fått ifrån det gamla Rom,
 Som talar om hur hatad kejsarn är
 Samt om hur efterlängtade vi äro.
 Nu, store herrar, varen, som er höfves,
 Befallande och talen ingen orätt;
 Har Rom på något vis er skada gjort,
 Så tagen den tredubbelt nu igen.

1 Göt. höfd. Du tappra gren af stora stammen Titus,
 Som fordom var vår fasa, nu vår tröst,
 Hvars höga dåd och hedervärda bragder
 Med hån och otack Rom nu vedergäller,
Förlita dig på oss, vi följa dig --
 Likt bin som stickas uti sommarhettan,
 Af visen förda rundt kring blomsterfälten --
 Och hämnas på den grymma Tamora.

Alla. Vi säga allesamman så som han.

Luc. Jag tackar honom, och jag tackar alla! --
 Hvem kommer der, förd af en kraftig Göt?

(En Göt kommer ledande med Aaron, som bär sitt barn på armen).

Göt. Jag gick från lägret, tappre Lucius,
 För att bese ruinen af ett kloster,Många anakronismer finnas i detta skådespel. Jmfr. sid. 11 der det talas om vigvatten och vaxljus vid kejsarens bröllop, samt sid. 58 der bonden anropar "Gud och sanct Staffan."
 Och då jag fäste mina ögon skarpt
 På det förstörda templet, hörde jag
 Ett barn helt plötsligt skrika under muren.
 Jag följde ljudet; genast hörde jag
 Den lilla skrikarn så tillrättavisas:
 "Tyst, bruna skälm,
 Som är till hälften jag, till hälften mor din!
 Om ej din hy förrådde fadersblodet,
 Om blott naturen skänkt dig modersfärgen,
 Du kunnat blifva kejsare, din skurk!
 Men tjur och ko, mjölkhvita båda två,
 Ej nånsin sammanafla kolsvart kalf.
 Tyst, tyst, din skälm," -- så bannade han ungen --
 "Jag till en dugtig Göt skall bära dig;
 Då han har sport att du är kejsarinnans,
 Skall för din moders skull han ömt dig sköta." --
 Då rusade jag fram med draget svärd,
 Grep honom flux och förde honom hit;
 Behandla honom nu som han förtjenar.

Luc. Du raska Göt, det här är satan sjelf,
 Som har från Titus ädla handen röfvat;
 Det här är perlan, som förtjusat har
 Vår kejsarinnas blick, och här är frukten
 Utaf hans glödande begärelser. --
 Säg, svarta bof, hvarthan du ville föra

Den här afbilden af ditt satans-anlet?
 Du svarar ej? Hvad! Döf? Nej, ej ett ord!
 Ett rep! -- I detta träd man honom hänge,
 Och vid hans sida sig bastarden svänge!

Aar. Rör gossen ej; han är af kungligt blod!

Luc. Men lik sin far; då är han icke god.
 Häng barnet först; dess sprattling må han se,
 Det skall en stöt åt fadershjertat ge.

Aar. En stege hit! -- Släpp barnet, Lucius,
 Och skicka det från mig till kejsarinnan.
 Gör det, så skall jag underverk berätta,
 Som på det högsta skola gagna dig.
 Men vill du ej, må hvad som helst mig hända,
 Jag talar ej; men drabbe hämd er alla!

Luc. Säg ut: om hvad du säger mig behagar,
 Så skall ditt barn få lefva och bli skött.

Aar. Om det behagar dig? Nej, lita på
 Att hvad du hör af mig din själ skall pina;
 Mitt tal skall bli om mord och dråp och våldtägt,
 Nattsvarta bragder, gräseliga dåd,
 Svek, nidingsverk, försåt bedröfliga
 Att höra på, dock obarmhertigt gjorda.
 Allt detta skall begrafvas med mitt lik,
 Om du ej svär att gossen skall få lefva.

Luc. Säg hvad du vet, så skall ditt barn få lefva.

Aar. Svär deruppå, så skall jag börja genast.

Luc. Vid hvem? Du tror ju ej på någon gud;
 I sådant fall, hur kan du tro en ed?

Aar. Om ock jag icke tror -- som ej jag gör --
 Så vet jag dock att du gudfruktig är
 Och har det der som kallas samvete
 Samt många prestknep och ceremonier,
 Dem jag har sett dig öfva omsorgsfullt --
 Och derfö yrkar jag på ed; jag vet,
 Att dåren i sin leksak ser en gud
 Och håller hvad vid sådan gud han svurit;
 Dit vill jag honom ha. Nu skall du lofva
Vid samma gud, -- hvad gud det ock må vara --
 Som du tillbeder och i ära håller,
 Att rädda gossen samt uppfostra honom,
 Ty annars säger jag dig ej det minsta.

Luc. Jag svär dig vid min gud: det skall jag göra.

Aar. Vet för det första:
 Jag gossen aflat har med kejsarinnan.

Luc. Vällustiga, omätteliga qvinna!

Aar. Hå, Lucius, det var idel fromhet
 Mot hvad jag skall berätta dig på stund.
 Af hennes söner dräptes Bassianus;
 Lavinia de kränkte, skuro af
 På henne båda händerna och tungan
 Och gjorde henne putsad som du sett.

Luc. Du låga skurk, du kallar sådant putsad?

Aar. Ja bykt, kringklappad, putsad opp; det var
 Ett trefligt puts för dem som gjorde saken.

Luc. O, hvilka råa bestar, dina likar!

Aar. Åh ja, det var af mig de lärde konsten.
 Sin brånad ha de ärft utaf sin mor,
 Så visst som man med trumf plär vinna spel;
 Sin mordlust tror jag att de lärt af mig,
 Så visst som doggen biter efter strupen. --
 Må mina dåd nu vittna om mitt värde:
 Jag förde dina bröder till den grop,
 Dit Bassiani döda kropp var kastad;
 Jag skref det bref som hittades af Titus
 Och nedgrof guldet som i brefvet nämndes
 Med Tamoras och hennes söners vetskap.
 Och hvad har blifvit gjordt, som smärtar dig,
 Hvarvid ej jag hjelpt till att ofärd stifta?
 Jag spelte falskt om gamla Titi hand
 Och, då jag fått den, drog jag mig ur spelet
 Så full af skratt att jag höll på att spricka.
 Jag stod uti en glugg och såg då han
 Fick sina söners hufvu'n för sin hand;
 Jag såg hans tårar, skrattade så hjertligt
Att mina ögon vattnades likt hans.
 Då putset jag beskref för kejsarinnan,
 Hon nästan svimmade -- så munter blef hon --
 Och gaf mig tjugo kyssar för min nyhet.

1 Göt. Slikt kan du säga utan till att rodna?

Aar. Ja, som en ramsvart hund; -- det är ett ordspråk.

Luc. Du ångrar icke dessa grymma bragder?

Aar. Jo, att jag icke öfvat tusen till. --
 Ännu i denna stund
 Förbannar jag den dag, -- dock tror jag ej.
 Att min förbannelse rätt många drabbar --
 Då jag ej något riktigt elakt gjort:
 Dräpt någon eller annars vållat död,
 Kränkt jungfrur eller anlagt plan dertill,
 Anklagat oskuld eller svurit mened,
 Bragt dödlig fiendskap emellan vänner,
 Knäckt rygg på kräk som tillhört fattigt folk,
 Lagt eld i stack och lada nattetid
 Och sagt åt ägarn: "släck med dina tårar."
 Jag ofta uppgräft döda män ur grafven
 Och rest dem upp vid deras vänners dörrar,
 Då sorgen just som bäst höll på att glömmas,
 Och uti deras skinn, liksom i bark,
 Inristat med min knif i romersk skrift
 "Låt sorgen icke dö, fast jag är död."
 Pah, jag har tusen gräsligheter gjort
 Så lätt och ledigt som man smäller flugor,
 Och intet grämer mig så djupt, minsann,
 Som att jag ej kan göra tusen till.

Luc. Tag ned den djefvuln, ty han får ej dö
 Så ljuflig död som den att hänga genast.

Aar. Om djeflar finnas, vill jag vara djefvul
 Och lefva brinnande i evig eld,
 Blott dig jag hade till mitt sällskap der
 Och fick dig pina med min bittra tunga.

Luc. Täpp till hans mun; han får ej tala mer.

(En Göt kommer).

Göt. Här är ett budskap ifrån Rom, min höfding,
 Som önskar att hos er få företräde.

Luc. Låt honom komma hit. -- (Æmilius uppträder). Æmilius,
 Välkommen hit! Hvad nytt från staden Rom?

Æm. Hör, Lucius, och ni de Göters prinsar,
 Roms kejsare er helsar allesamman;
 Han kräfver -- ty han vet, att ni er väpnat --
 Ett samtal i er fader Titi hus,
 Och vill ni att han skall er ställa gisslan,
 Så skall han sända dem på ögonblicket.

Göt. Hvad säger generalen?

Luc. Æmilius, må kejsarn gifva gisslan
 Åt gamle Titus och min farbror Marcus;
 Då komma vi. -- Marschera vidare.

(Alla gå).


ANDRA SCENEN.

Rom. Utanför Titi hus.

(Tamora, Demetrius och Chiron uppträda förklädda).

Tam. I denna främmande och hemska drägt
 Vill jag Andronicus till möte gå
 Och säga jag är Hämden, sänd från Orcus
 Att hjelpa honom i hans grymma qval. --
 Nu knacka på hans kammare, der han
 Lär sitta grubblande på gräslig hämd,
 Och säg att Hämden kommer till hans hjelp
 Och skall hans fiender i grund förderfva.

(De knacka på; Titus visar sig i ett fönster).

Tit. Hvem stör mig här i mina djupa tankar?
 Vill ni mig narra till att öppna dörren,
 Så mina dystra planer flyga bort
 Och allt mitt grubblande förgäfves blir?
 Det lyckas ej; ty hvad jag ärnar göra,
Se här, jag har med blod det skrifvit upp,
 Och det som skrifvet är skall ock fullbordas.

Tam. Jag kommit hit att tala med dig, Titus.

Tit. Nej, ej ett ord! Kan jag behagligt tala,
 Som enhandt är och derför åtbörds-lös?
 Du öfvertaget har, var derför tyst.

Tam. Om du mig kände, talte du med mig.

Tit. Jag är ej galen; fyllest jag dig känner:
 Det vet ju denna armstump, denna blodskrift;
 Det veta dessa rynkor, sorgens märken,
 Det vet min svåra dag, min tunga natt,
 Det vet min stora sorg, att jag dig känner
 Som Tamora, vår stolta kejsarinna.
 Säg, vill du hafva nu min andra hand?

Tam. Vet, sorgsne man, jag är ej Tamora:
 Hon är din fiende, men jag din vän.
 Jag Hämden är, från underjorden sänd
 Att lindra gamens bett uti ditt hjerta
 Med gräslig hämd på dina fiender.
 Kom, helsa mig till dagens ljus välkommen,
 Håll råd med mig om mördande och död.
 Det fins ej någon håla, någon skrymsla,
 Aflägset mörker eller dimmig dal,
 Der skändlig våldtägt eller blodigt mord
 Kan så sig gömma, att jag dem ej finner
 Och hviskar dem i öronen mitt namn
 Hämd -- brottslingarna darra, när de höra't.

Tit. Månn' du är Hämden? Är du sänd till mig
 Att bli för mina fiender en plåga?

Tam. Ja visst; kom derför ned och helsa mig.

Tit. Gör mig en tjenst, förrän jag kommer ned:
 Se, vid din sida stånda Mord och Våldtägt,
 Gif mig bevis uppå att du är Hämden,
 Stick ned dem, bind dem fast vid dina vagnshjul,
 Så skall jag komma ned och bli din kusk
 Och susa om med dig kring verldens rund;
 Låt skaffa dig becksvarta, raska fålar
Att draga snabbt hämdfulla vagnen fram;
 Sök mördarena upp i deras hålor,
 Och när din vagn är full af deras hufvu'n,
 Då skall jag stiga af och vandra träget,
 Liksom en dräng, vid hjulet hela dagen
 Från Hyperions stigande ur östern
 Till dess han sjunkit ned i oceanen;
 Så vill jag gå och släpa dag från dag,
 Blott Mord och Våldtägt här du vill förgöra.

Tam. De tjena mig och äro i mitt sällskap.

Tit. Ha, dina tjenare! Hvad heta de?

Tam. De heta Mord och Våldtägt, nämnda så
 För det de taga hämd på sådant folk.

Tit. O Gud, hur lika kejsarinnans söner!
 Och henne du! -- Men ack, vi arma menskor
 Se mycket illa, galet och förvändt!
 Du ljufva Hämd, nu kommer jag till dig,
 Och är du med ett enhandt famntag nöjd,
 Så skall jag genast taga dig i famnen.
 (Titus stiger ned).

Tam. Så skall man gifva efter för hans griller;
 Hvadhelst jag säger för att underhålla
 Hans galenskap -- J skolen hålla med.
 Nu tror han fullt och fast att jag är Hämden
 Och skall, förvillad utaf denna tanke,
 Hit låta hemta Lucius, sin son;
 Och medan han med mig vid bordet sitter,
 Skall jag väl hitta på ett listigt sätt
 Att sprida och förskingra Göterna --
 Åtminstone uppreta dem mot honom. --
 Der kommer han; min roll jag måste spela.

(Titus uppträder).

Tit. Ack länge, länge
 Jag varit utom mig, och det för dig!
 Välkommen, furie, till mitt olyckshem!
 Våldtägt och Mord, välkomna också ni!
 Hur lika Tamora och hennes söner!
Allt är nu bra; här felas endast negern;
 Fans ej i hela Orcus sådan djefvul?
 Ty kejsarinnan slår sig aldrig lös,
 Om ej en neger är i hennes sällskap;
 Och vill ni riktigt föreställa henne,
 Så skall en sådan djefvul vara med. --
 Välkomna likaväl! -- Hvad är att göra?

Tam. Hvad kräfver du af oss, Andronicus?

Dem. Tag hit en mördare; jag tuktar honom.

Chir. Tag hit en skurk som har begått ett våld,
 Ty jag är sänd att taga hämd på honom.

Tam. Tag hit ettusen som dig orätt gjort,
 Och jag skall taga hämd uppå dem alla.

Tit. Sök rundt kring Romas synduppfyllda gator,
 Och ser du der en man som liknar dig,
 Stick honom, kära Mord; han mördat har. --
 Följ honom du, och träffar det sig så
 Att du får se en ann' som liknar dig,
 Stick honom, Våldtägt; han har qvinnor skändat. --
 Följ du med dem; vid kejsarhofvet fins
 En drottning, som betjenas af en neger;
 Uppå dig sjelf du känner henne lätt,
 Ty hon dig liknar ifrån topp till tå.
 Jag ber dig, gif dem någon våldsam död,
 Ty de ha öfvat våld mot mig och mina.

Tam. Du väl oss undervisat; det skall ske.
 Men låt dig nu behaga, goda Titus,
 Att hemta Lucius, din tappra son,
 Som för mot Rom en skara vilda Göter;
 Bjud honom på ett gille här hos dig.
 Då han är här, skall hit på festen jag
 Dig bringa Tamora och hennes söner,
 Ja, kejsarn sjelf och alla som dig kränkt;
 De skola bedja dig på knä om nåd,
 Du skall på dem din vreda barm få lätta.
 Hvad säger Titus nu om denna plan?

Tit. Marcus, min bror! -- Den sorgsna Titus ropar.
(Marcus kommer).
 Gå, Marcus, till din brorson Lucius,
 Sök rätt på honom i de Göters krigshär,
 Bed honom komma hit och föra några
 Af Göternas förnämsta prinsar med sig.
 Bed honom låta hären ligga stilla;
 Förtälj, att kejsaren och kejsarinnan
 Hos mig nu gästa; han skall vara med.
 Gör det för min skull; likaledes han,
 Så visst han älskar gamla Titi lif.

Marc. Det skall jag göra; strax jag kommer åter. (Går).

Tam. Nu går jag bort och sköter dina värf
 Och tager med mig mina tjenare.

Tit. Nej, nej, låt Mord och Våldtägt stanna qvar,
 Ty annars ropar jag min bror tillbaka
 Och bidar blott på hämd från Lucius.

Tam. (Sakta till sönerna). Hvad säger ni? Vill här ni stanna qvar,
 Tills jag har sagt min herre kejsaren,
 Hur jag har styrt det spratt som vi tänkt ut;
 Gif efter för hans nycker, tala vänligt,
 Och dröj hos honom tills jag kommer åter.

Tit. (Afsides). Jag känner dem, fastän de tro mig galen,
 Och fångar dem i deras egen snara,
 De satans hundarna och deras mor.

Dem. (Sakta till Tamora). Min fru, gå när ni vill; vi stanna qvar.

Tam. Farväl, Andronicus! Nu Hämden går
 Och listigt dina fiender beslår.

Tit. Jag vet du gör det; ljufva Hämd, farväl!

(Tamora går).

Chir. Nå, gamle man, hvad ger du oss att göra?

Tit. Åh, ni skall nog tillräckligt få att göra. --
 Kom, Cajus, Publius och Valentin!

(Publius och flera uppträda).

Publ. Hvad vill ni?

Tit.                              Månn' du känner dessa två?

Publ. Jag tycker det är kejsarinnans söner,
 Demetrius och Chiron.

Tit. Fy, Publius, fy, så groft du dig bedrager!
 Den ena heter Mord, den andra Våldtägt,
 Och derför bind dem, bästa Publius;
 Cajus och Valentin, lägg hand på dem:
 Jag ofta önskat mig en sådan timma,
 Nu har jag fått den; bind dem riktigt säkert,
 Täpp deras munnar, om de börja skrika.
 (Går).

Chir. Släpp oss! Vi äro kejsarinnans söner.

Publ. Och derför göra vi hvad man befallt oss. --
 Täpp deras munnar, låt dem ej få tala;
 Är knuten säker? Bind dem riktigt bra.

(Titus kommer tillbaka med en knif och Lavinia med ett bäcken).

Tit. Kom, kom, Lavinia!
 Se, dina fiender här äro bundna!
 Täpp deras munnar, låt dem ej få tala;
 Dock må de höra mina grymma ord:
 Ni skurkar, Chiron och Demetrius,
 Här är den källa som med dy ni grumlat,
 Den sköna vår som ni med vinter blandat.
 Ni dräpte hennes man; för detta brott
 Ha tvenne hennes bröder lifvet mist;
 Mig högg man handen af, dref gäck dermed,
 Och hennes ljufva händer, hennes tunga
 Och hvad som mer än hand och tunga är,
 Ni vilda bestar, -- hennes rena kyskhet --
 Har ni med tvång och våld beröfvat henne?
 Hvad vill ni säga, om ni finge tala?
 Ni kunde ej för skams skull be om nåd.
 Hör, skurkar, hur jag tänker pina er:
 Med denna handen skär jag af er strupen,
 I det Lavinia med sina stumpar
 Det bäcken håller, der ert blod skall samlas.
Ni vet, att Tamora hos mig skall gästa
 Och kallar sig för Hämd och tror mig galen, --
 Hör! Jag skall mala edra ben till stoft
 Och knåda det till deg med edert blod
 Och af den degen baka två pastejer
 Med edra skändeliga hufvu'n i;
 Se'n skall den skökan, er fördömda mor,
 Sin egen afvel, liksom jorden, sluka;
 Det är den fest jag bjudit henne på,
 Och det den mat på hvilken hon skall frossa.
 Mitt barn blef värre kränkt än Philomele,
 Och värre skall jag taga hämd än Procne.
 Nu fram med struparna! -- Lavinia, kom,
 Tag blodet mot; och när de äro döda,
 Skall deras ben så fint, så fint jag mala
 Och fukta dem med denna stygga vätska
 Och baka deras hufvu'n in i degen.
 Kom, kom; nu göre en och hvar sitt bästa
 Till vårt kalas; jag hoppas det skall blifva
 Mer grymt och blodigt än Centaurens fest.
 (Han skär struparna af dem).
 Se så, för bort dem; sjelf jag står i köket:
 Tills modren kommer rätten skall bli färdig.

(De gå och bära liken med sig).


TREDJE SCENEN.

Ett tält med dukade bord.

(Lucius och Marcus uppträda. Göter föra Aaron fången).

Luc. Godt, Marcus; då det är min faders vilja
 Att jag till Rom skall komma, är jag nöjd.

Göt. Det äro också vi, hvadhelst må hända.

Luc. Tag vara på den grymma negern, farbror,
 Den vilda tigern, den fördömda satan.
 Gif honom ingen föda; fjettra honom,
 Till dess han midt för kejsarinnan står
Och vittne bär om hennes stygga lefnad.
 Låt våra vänners bakhåll blifva manstarkt:
 Jag räds, att kejsaren har ondt i sinne.

Aar. En djefvul hviske bannor i mitt öra
 Och hjelpe mig att kunna tala ut
 Mitt svällda hjertas giftbemängda ondska!

Luc. Bort, grymma blodhund, gudsförgätna skurk! --
 Hjelp Marcus till att föra honom in.
 (Aaron föres bort af Göterna. Trumpeter höras).
 Trumpeterna förkunna kejsarns ankomst.

(Saturninus, Tamora, tribuner, senatorer, m. fl. uppträda).

Sat. Har himlen flera solar än den ena?

Luc. Hvad båtar dig att sjelf dig kalla sol?

Marc. Håll upp, Roms kejsare, och du, min brorsson;
 Er tvist bör göras upp i lugn och ro.
 Den måltid färdig är, som Titus klokt
 Har tillställt för ett ädelt ändamål,
 För frid och ro och vänskap, Rom till gagn. --
 Kom derför fram, tag plats, om er behagar.

Sat. Det skola vi.

(Oboer. Sällskapet sätter sig till bords. Titus, klädd till
kock, bär fram maten. Lavinia följer honom beslöjad).

Tit. Välkommen, prins! Välkommen, höga drottning!
 Välkommen, Lucius, med tappra Göter!
 Välkomna, alla! Tarfligt är mitt bord,
 Dock skall det mätta. Täcks ni äta nu?

Sat. Hvi är du klädd så der, Andronicus?

Tit. På det att allt i ordning skulle vara
 För så förnäma gäster, nådig herre.

Tam. Vi äro er förbundna, bästa Titus.

Tit. Det vore ni, om ni mitt hjerta kände. --
 Men säg mig nu en sak, min nådig herre:
 Månntro Virginius väl gjorde rätt,
 Då han med egen hand sin dotter drap,
 För det att hon var kränkt, beskämd och skändad?

Sat. Ja visst.

Tit.       Ert skäl, min prins?

Sat.                            På det att flickan
 Ej måtte lefva längre än sin smälek
 Och jemt påminna fadren om hans sorg.

Tit. Det var ett mäktigt, starkt och grundligt skäl,
 Ett föredöme, väckelse och borgen
 För mig, min usling, att detsamma göra: --
 Dö, dö, mitt barn; må skammen dö med dig
 Och med din skam din faders sorger dö!
 (Sticker Lavinia).

Sat. Hvad har du gjort, omensklige?

Tit. Dräpt den, för hvilken jag mig gråtit blind.
 Jag är så osäll som Virginius var,
 Och har oändligt större skäl än han
 Till detta våld; -- nu är det redan gjordt.

Sat. Hvad? Blef hon kränkt? Hvem har föröfvat det?

Tit. Behagas mat? Fru kejsarinna, ät!

Tam. Hvi har du dräpt ditt barn i gästfritt lag?

Tit. Demetrius och Chiron, -- icke jag.
 De kränkte henne, skuro tungan af;
 De, de ha lagt mitt barn i neslig graf.

Sat. Gå, skaffa dem på ögonblicket hit.

Tit. Här har ni dem i degen, bit för bit;
 Den tycks ha smakat deras moder sött,
 Hon ätit kött utaf sitt eget kött.
 Ja visst, ja visst; min skarpa knif är vittne.
 (Sticker Tamora).

Sat. Dö, galning, för ett sådant gräsligt dåd! (Sticker Titus).

Luc. Kan sonen ge sin faders bane nåd?
 Nej, råd för råd och blod för blodigt dåd!
 (Sticker Saturninus. Stort tumult. Folket springer om hvarann. Marcus, Lucius och deras anhängare stiga upp på trappan till Titi hus).

Marc. J sorgsna männer, Romas folk och söner,
 Af uppror spridda som en fogel svärm
Förskingrad utaf storm och vild orkan,
 O, låt mig lära er att knyta hop
 Det spridda kornet till en enda kärfve,
 De bräckta benen till en enda kropp,
 På det att Roma ej sig sjelf må dräpa
 Samt -- hon som hyllas utaf hundra kungar --
 Helt skamligt bära hand uppå sig sjelf
 Liksom en usel och förtviflad slaf.
 Men om min ålders snöbetäckta skrynkor,
 Som vördigt om bepröfvad klokhet vittna,
 Ej locka er att tyss till mig, så tala,
 Du Romas dyra vän, liksom vår stamfarHär menas Aeneas.
 Då han förtäljde med högtidlig tunga
 För kärlekssjuka Didos sorgsna öra
 Historien om den vådelds-lysta natten,
 Då sluga Greker togo Priams Troja;
 Säg, hvilken SinonJmfr noten till Henrik den sjette, tredje delen, sid. 49. har vårt öra svikit,
 Och hvilken skaffat hit det dödens verktyg,
 Som ger vårt Roma borgarkrigets sår?
 Mitt bröst är icke gjordt af stål och kisel,
 Jag kan ej yppa all  min bittra sorg
 Förutan tårar, som min talan dränka
 Och bryta stämmans kraft, på samma gång
 Då den som aldramest er borde röra
 Till kärleksrikt medlidande med oss. --
 Här är en krigarhöfding, han må tala
 Och edra hjertan gråta vid hans tal.

Luc. J ädle herrar, veten, att det var
 De bofvarna Demetrius och Chiron
 Som dräpte kejsarns broder Bassianus;
 De kränkte ock Lavinia, vår syster.
 För deras brott halshöggos våra bröder,
 Utskämdes Titus och blef lömskt bedragen
 Uppå den tappra hand, som stridt för Rom
 Och lagt dess fiender i grafven ned.
 Sist blef jag sjelf med onåd landsförvisad,
 Ur staden stängd och bortkörd gråtande

Att söka hjelp bland Romas fiender,
 Som dränkt sitt hat i mina varma tårar
 Och öppnat mig sin famn som för en vän.
 Jag är, det må ni veta, den förskjutne,
 Som med mitt blod har stadens väl bevarat
 Och vändt ifrån dess barm ovänners svärd
 Och styrt emot min djerfva kropp dess egg.
 Jag är ej den som skryter, jag, det vet ni;
 Men mina ärr bevittna, fastän stumma,
 Att hvad jag sagt är rätt och fullt af sanning.
 Men tyst; mig tycks, att jag för vida sväfvat,
 Beprisande mitt arma jag: förlåten!
 Der vän ej fins, berömmer man sig sjelf.

Marc. Nu tillhör ordet mig. Se, detta barn
 Har Tamora till verlden bragt; det är
 Afkomman af en ogudaktig neger,
 Den första stiftaren till dessa qval.
 Den skurken lefver än -- fördömd likväl --
 I Titi hus och kan bevittna detta.
 Döm nu, om Titus hade skäl att hämnas
 Så oerhörd och så olidlig kränkning --
 Långt mer än någon dödlig kunnat tåla.
 Nu vet ni allt; hvad tycks, ni Romare?,
 Månn' vi gjort orätt? Kan ni visa det,
 Så skall från denna plats der nu vi stå
 Vi, sista resten utaf Titi slägt,
 Oss hufvudstupa störta, hand i hand,
 Och krossa våra hjernor emot klippan
 Och göra på vårt hus gemensamt slut.
 Nå, Romare? Säg till, så skall det ske;
 Vi skola hand i hand oss ned bege.

Æm. Kom, kom, du vördnadsvärda man af Rom;
 Led sakta vid din hand vår kejsare,
 Den ädle Lucius; ty nog jag vet,
 Att hela menigheten älskar det.

Flere Rom. Hell Lucius, Roms höge kejsare! --

Marc. (Till en tjenare). Gå in i gamla Titi sorgehus
Och släpa hit den gudsförgätna negern;
 Han skall till något pinsamt dödsqval dömas
 Till straff för sådant gräsligt lefverne.

Rom. Hell Lucius, Roms höge kejsare!

Luc. Tack, Romare! Må så jag styra er,
 Att Romas sorg och qval jag lindradt ser.
 Men, goda folk, mig gifven andrum nu, --
 Naturen bjuder mig ett sorgligt värf; --
 Gå undan der. -- Kom, farbror Marcus, hit,
 Gjut sorgens tårar uppå detta lik. --
 Tag denna varma kyss på kalla läppar (Kysser Titus).
 Och denna sorgens flod på blodstänkt kind,
 De sista profven på en sonlig kärlek!

Marc. Ja, tår för tår och kärlig kyss för kyss
 Ger Marcus här uppå sin broders läppar;
 O, vore summan som jag skulle gälda
 Oräknelig, jag gäldade den dock!

Luc. Kom hit, min gosse, kom och lär af oss
 Att smälta bort i gråt. Han höll dig kär,
 Han lät dig ofta gunga på sitt knä,
 Sjöng dig till sömns och slöt dig till sitt hjerta;
 Han mången saga har berättat dig,
 Som för din barndom ljuf och lämplig var;
 Mins det och gjut utur din späda källa,
 Som kärligt barnbarn, några droppar blott;
 Naturen sjelf oss denna ömhet böd:
 Att vän skall följa vän i lust och nöd.
 Säg nu farväl, sänk honom ned i grafven,
 Fyll denna pligt och tag af honom afsked.

Goss. O farfar, farfar! Utaf allt mitt hjerta
 Jag ville vara död, blott du fick lefva!
 O Gud! Jag kan för tårar icke tala;
 Min gråt mig qväfver, om jag öppnar munnen.

(Aaron föres in af några Romare).

En Rom. Nu slut på jemren, Titi sorgsna ätt!
 Låt denna afskyvärda skurk bli dömd,
 Som alla dessa olycksfall har stiftat.

Luc. Gräf honom ned till bröstet under jorden;
 Der må han stå och skrika efter föda.
 Den som sin hjelp och ömkan honom ger
 Skall dö för sådant. Detta är vår dom.
 Se till, att han blir nedgräfd uti jorden.

Aar. Hvi tiger hatet? Hvi är ilskan stum?
 Jag är ej något barn; jag ångrar ej
 Med fega böner mina onda dåd;
 Jag ville göra tusen gånger värre
 Än jag har gjort, om blott jag finge lof.
 Om jag gjort minsta godt i all min dar,
 Så ångrar jag af allt mitt hjerta det.

Luc. J gode vänner, bären kejsarn bort
 Och jorden honom i sin faders grift;
 Lavinia och Titus skola sedan
 Begrafvas uti vår familjegraf.
 Hvad Tamora, den ilskna tigern, angår --
 Ej något liktåg, någon sorgklädd menska,
 Ej någon ringning skall ledsaga henne;
 Hon kastes ut till korpar och till vilddjur;
 Som kreatur hon lefvat, obarmhertigt:
 Bör derför ock behandlas obarmhertigt.
 Låt den fördömda negern få sitt straff;
 Han var den första grunden till vår ofärd.
 Se'n skola visligt vi vår stat regera
 Och slika olycksfall ej hända mera.

(Alla gå).



TROILUS OCH CRESSIDA.

*

PERSONER

PRIAMUS, konung i Troja.

HECTOR, TROILUS, PARIS, DEIPHOBUS, HELENUS, hans söner.

AENEAS, ANTENOR, trojanska krigshöfdingar.

CALCHAS, en prest.

PANDARUS, Cressidas onkel.

MARGARELON, oäkta son till Priamus.

AGAMEMNON, Grekernas fältherre.

MENELAUS, hans  bror.

ACHILLES, AJAX, ULYSSES, NESTOR, DIOMEDES, PATROCLUS, grekiska krigshöfdingar.

THERSITES, en vanskaplig och narraktig Grek.

ALEXANDER, Cressidas tjenare.

Pager hos Paris, Troilus och Diomedes.

HELENA, Menelai gemål.

ANDROMACHE, Hectors gemål.

CASSANDRA, Priami dotter.

CRESSIDA, Calchas' dotter.

Trojanska och grekiska krigare m. fl.

Skådeplatsen är Troja och det grekiska lägret utanföre staden.


PROLOG.

I Troja scenen är. Från Greklands öar
 Ha stolta prinsar, grymt upphetsade,
 Afskickat sina flottor till Athen
 Belastade med vilda krigets redskap
 Och tjenstemänner. Sextinie hjeltar
 Af kongligt blod ha seglat från Athen
 Till Phrygien, och de ha gjort ett löfte
 Att grusa Troja, i hvars murars skygd
 Skön Helena, kung Menelai maka,
 Och Paris smekas. Det är stridens orsak.
De gå till Tenedos; de djupa skeppen
 Der gifva från sig all sin tappra frakt,
 Och friska Greker, än ej sårade,
 Slå upp sitt läger på dardanska slätten.
 Sex portar har den starka Priams-staden:
 Dardania, Thymbria, Ilias, Chetas, Troas
 Och Antenoridas, med grofva kolfvar
 Och dugtiga och tätt inkörda riglar,
 Som stänga Trojas söner in. --
 Spänd väntan, som de yra sinnen retar
 Å båda sidor, Greker som Trojaner,
 Allt sätter nu på spel. Hit kommer jag,
 En pansarklädd prologVanligtvis var den skådespelare, som framsade prologen, klädd i svart sammet; denna gången är han "klädd i sjelfva ämnets drägt," i harnesk., ej litande
 På skaldens penna, skådespelarns röst,
 Nej, endast klädd i sjelfva ämnets drägt,
 Och säger er, godt folk, att skådespelet
 Nu hoppar öfver kampens förstlingar
 Och börjar midti, rusande till det
 Som passar bäst för scenens lägenhet.
 Pris eller klander! Jubla eller tig;
 Än godt, än ondt: så går det till i krig.


FÖRSTA AKTEN. FÖRSTA SCENEN.

Troja. Utanföre Priami slott.

(Troilus och Pandarus uppträda).

Troil. Afväpnas vill jag; kalla hit min dräng! --
 Hvi skulle utom Trojas mur jag fäkta,
 Då inom här jag har så gräslig strid?
 Må hvar Trojan, som än har hjertat qvar,
 I striden gå; ack, Troilus har intet!

Pand. Det tar då aldrig slut på den historien?

Troil. Stark Greken är och klok uti sin styrka,
 Djerf i sin klokhet, i sin djerfhet tapper,
 Men jag är svagare än qvinno-gråt,
 Mer tam än sömn och slöare än enfald,
Vanmäktigare än en mö om natten
 Och tafatt som ett oerfaret barn.

Pand. Godt, om den saken har jag gifvit dig
tillräckligt besked; hvad mig beträffar, vill jag
icke alls blanda mig i den affären mer. Den som vill
ha sig en kaka af sitt hvete, måste vänta tills det
blir malet.

Troil. Jag har ju väntat.

Pand. Ja, på malningen; men du måste vänta tills det
blir siktadt.

Troil. Jag har ju väntat.

Pand. Ja, på siktningen; men du måste vänta tills
det har jäst.

Troil. Också det har jag väntat på.

Pand. Ja, på jäsningen; men ännu återstår något,
-- knådningen, bakningen, ugnens uppeldning och
gräddningen; ja, du måste till och med vänta tills
kakan svalnat, annars kan du bränna läpparna på dig.

Troil. Ack, tålamodet sjelf, som är gudinna,
 Är mera skyggSammanhanget fordrar en sådan tolkning; originalets lesser måtte genom skriffel hafva kommit in i texten i stället för ordet better eller något dylikt. än jag för lidandet.
 Vid Priams kungataffel sitter jag;
 När CressidaDetta namn är troligen en förvridning af det grekiska namnet Chryseis, hvars accusativ Chryseida man gjort till nominativ. i tankarna mig kommer --
 Du falske! -- Kommer! -- Hon är alltid der!

Pand. Åh ja, hon såg i går aftons bättre ut än jag
nånsin sett henne eller någon annan qvinna se ut.

Troil. Jag ville bara säga: då mitt hjerta
 Höll på att spricka, kiladt af en suck,
 Begrof jag, skygg för Hector och min far,
 Uti ett löjes rynka denna suck,
 Liksom när solen skiner på en storm:
 Men qval, som sig i låtsad glädje gömmer,
 Är likt den fröjd som oss till qval fördömmer.

Pand. Ja, vore icke hennes hår något mörkare
än Helenas, -- dock, hvad gör det? -- så vore
det alls ingen skilnad på de två damerna. Dock,
hvad mig beträffar, -- hon är min slägtinge; jag
vill just icke, som man säger, berömma henne,
men jag skulle önska att somliga hade


hört hvad jag hörde henne säga i går. Jag vill
icke säga något ondt om din syster Cassandras
förstånd, men --

Troil. O Pandarus, o hör mig, Pandarus, --
 Då jag dig sagt att der mitt hopp har drunknat,
 Så fråga ej hur många famnar djupt
 Det ligger dränkt. Jag tokig är af kärlek
 Till Cressida; du svarar: "hon är vacker,"
 Och lägger i mitt hjertas öppna sår
 Dess hår, dess kind, dess gång, dess röst, dess öga,
 Behandlar i ditt tal -- ack, hennes hand,
 Mot hvilken hvithet sjelf, så svart som bläck,
 Sin dom nedskrifver; mot hvars ljufva tryckning
 Svandun är hårdt och retligaste känsel
 Sträf som en plöjar-näfve! -- Så du säger
 Och säger sant då jag min kärlek yppar;
 Men då du säger så, du lägger in
 I hvarje blodsår som mig kärlek gaf
 Ej läkdomsbalsam, men den knif som sårat.

Pand. Jag säger bara hvad som är sant.

Troil. Nej, icke så mycket en gång.

Pand. Jag blandar mig minsann icke i den saken. Hon
må gerna vara sådan som hon är; om hon är vacker,
så är det så mycket bättre för henne; är hon det icke,
så har hon väl medel i händerna att hjelpa den saken
med.

Troil. Kära Pandarus! Hvad menar du, Pandarus?

Pand. Det har jag för mitt besvär! Misskännas af henne
och misskännas af dig! Springa fram och tillbaka och
få klen tack för min möda!

Troil. Hvad? Är du ond, Pandarus? Ond på mig?

Pand. För det att hon är befryndad med mig, derföre
är hon icke så vacker som Helena; om hon icke vore
befryndad med mig, så vore hon så vacker om Fredagarna
som Helena är om Söndagarna. Men hvad bryr jag mig om
det? För mig må hon gerna vara svart som en morian;
det gör mig detsamma.

Troil. Säger då jag, att hon icke är vacker?

Pand. Jag frågar litet efter om du säger det eller ej.
Hon är en toka som icke följer sin far;Enligt folksagan om Trojas förstöring var Calchas en "lärd biskop i Troja," som blef skickad af Priamus till Delphi för att fråga oraklet om krigets utgång. Han fick af Apollo det svar att kriget skulle gå olyckligt för Trojanerna samt tillika det råd att begifva sig till Grekerna. Den lärde biskopen följde detta råd. Malone. hon skall ge
sig af till Grekerna, det skall jag säga henne nästa
gång jag råkar henne. Hvad mig beträffar, vill jag
alls icke blanda mig i den affären mer.

Troil. Pandarus! --

Pand. Nej minsann jag det gör!

Troil. Söta Pandarus! --

Pand. Kära du, tala icke mer om den saken; jag
låter allt vara så som det är, och dermed punkt.

(Pandarus går. Det blåses allarm).

Troil. Tyst, vilda larmrop! Hårda toner, tyst!
 J ären narrar just, å båda sidor.
 Visst måtte Helena väl vara skön,
 Då jemt med edert blod J sminken henne.
 Jag kan ej slåss för sådan sak, den är
 Ett allt för uselt ämne för mitt svärd. --
 Men Pandarus -- o gudar, hvilka qval! --
 Blott han kan mig till Cressida förhjelpa,
 Och han är lika trög som böneman,
 Som hon förhärdad är mot alla böner.
 Säg mig, Apollo, för din Daphnes skull,
 Hvad Cressida, hvad Pandar är, hvad jag!
 Ett Indien är bädden der hon hvilar,
 En perla lik, och mellanrummet mellan
 Vårt IliumSå kallas i hela detta skådespel Trojas befästade kongliga slott. och stället der hon thronar
 Må kallas för det stormupprörda hafvet;
 Jag köparn är, och seglarn Pandarus
 Mitt svaga hopp, min skepps-konvoj, mitt skepp.

(Larm. Aeneas kommer).

Aen. Hvad nu, prins Troilus? Hvarför ej i striden?

Troil. För det jag ej är der: ett qvinnosvar,
 Ty qvinligt är det väl att vara dädan? Hvad nytt,
 Aeneas, ifrån dagens slagfält?

Aen. Att Paris kommit sårad hem igen.

Troil. Af hvem, Aeneas?

Aen.                                Menelaus gjort det.


Troil. Låt Paris blöda! skadar ej ett korn;
 Han fick en knuff af Menelai horn.

(Härskri).

Aen. Hör på! Derute hvilket krigiskt skick!

Troil. Bäst hemma, om "jag finge" hette "fick." --
 Dock, ut till strids! Säg, vill du ditåt vandra?

Aen. Ja, genast.

Troil.                        Nå, då följa vi hvarandra.

(De gå).


ANDRA SCENEN.

Sammastädes.

(Cressida och hennes tjenare Alexander uppträda).

Cress. Hvem gick förbi?

Alex. Vår drottning Hecuba
 Och Helena.

Cress.      Hvarthän?

Alex.                             Till östra tornet, --
 Hvars höjd beherrskar dalen rundt omkring, --
 Att se på slaget. Hector, annars stadgad
 I tålamodets dygd, blef vred i dag;
 Han bannade Andromache och slog
 Sin vapensmed, samt stod bepansrad redan
 Förr'n solen hunnit upp, liksom man kunde
 I örlig vara god hushållare,
 Och drog på fältet ut, der hvarje blomma
 Begret profetiskt hvad den förutsåg
 Af Hectors harm.

Cress.           Hvad hade väckt hans vrede?

Alex. Det sägs så här: bland Grekerna befinnes
 En prins af Trojas blod, med Hector slägt;
 Han heter Ajax.

Cress.          Godt; nå vidare.

Alex. Det sägs han är en karlakarl, per se,
 Och ståndar för sig sjelf.

Cress. Så göra alla karlar, så framt de icke äro
druckna, sjuka, eller inga ben ha.

Alex. Den karlen, min fröken, har roffat till sig
allehanda djurs respektiva egenskaper; han är så
tapper som lejonet, så plump som björnen, så långsam
som elefanten; en man hvilken naturen proppat så full
med besattheter, att hans tapperhet är sammanknådad
med dårskap och hans dårskap kryddad med förstånd. Det
fins ingen som har en dygd som han icke har någon
glimt af, ej heller någon som har ett fel, som han
icke har någon fläck af. Han är melankolisk utan
orsak och lustig i otid; han är klippt och skuren
till all ting, men allting är hos honom så klippt
och skuret, att han liknar en gikt-full Briareus,
som har många händer, men ingen som kan begagnas,
eller en stockblind Argus, som är helt och hållet
ögon, men ingenting ser.

Cress. Men hur kan den mannen, som kommer mig att le, väcka Hectors vrede?

Alex. Det sägs, att han igår fick fatt Hector i
bataljen och slog ikull honom; af förargelse och
blygsel deröfver har Hector sedan dess hvarken ätit
eller sofvit.

(Pandarus kommer).

Cress. Hvem kommer der?

Alex. Er onkel Pandarus, min fröken.

Cress. Hector är en tapper karl.

Alex. Så tapper som man nånsin kan vara, min fröken.

Pand. Hvad säger ni, hvad säger ni?

Cress. God morgon, farbror Pandarus.

Pand. God morgon, kusin Cressida. Hvad talar ni om? --
God morgon, Alexander. -- Hur mår du, lilla kusin? När
var du i Ilium?

Cress. I morse, farbror.

Pand. Hvad var det ni talade om då jag kom? Var
Hector redan väpnad och utgången, innan du kom till
Ilium? Helena var väl icke uppstigen, eller hur?

Cress. Hector var utgången, men Helena var icke
uppstigen.

Pand. Ja visst, Hector var bittida uppe.

Cress. Det var det vi talade om, samt om hans vrede.

Pand. Var han vred?

Cress. Så säger han här.

Pand. Ja, visst var han det, och jag vet också
hvarföre. Han lär nog slå ikring sig i dag, det kan
Grekerna lita på, och Troilus lär icke komma att stå
mycket efter honom; det är bäst att de akta sig för
Troilus, det skall jag säga dem, jag.

Cress. Hvad, är han också vred?

Pand. Hvem? Troilus? Troilus är den bästa af de två.

Cress. O Jupiter! Det är ingen jemförelse.

Pand. Hvad? Ingen jemförelse emellan Troilus och
Hector? Känner du en karl, om du ser honom?

Cress. Ja, om jag har sett honom förut och känner
honom.

Pand. Godt; Troilus är Troilus, säger jag.

Cress. Då säger ni alldeles som jag, ty jag är viss
på att han icke är Hector.

Pand. Nej, och Hector är icke heller Troilus i visst
afseende.

Cress. Det slår in på båda två: han är han sjelf.

Pand. Han sjelf? Ack, du stackars Troilus! Det vore
väl, om han vore --

Cress. Det är han ju.

Pand. -- Med villkor att jag hade gått barfotad till
Indien.

Cress. Hector är han icke.

Pand. Han sjelf? Nej, han är icke han sjelf; -- det
vore väl, om han vore han sjelf! Nå, nå, gudarna
råda; tiden hjelper eller stjelper. Ack, Troilus,
ack, om mitt hjerta sute i hennes kropp! -- Nej,
Hector är icke bättre karl än Troilus.

Cress. Ursäkta mig!

Pand. Han är äldre.

Cress. Jag ber om förlåtelse.

Pand. Den andra har icke kommit så långt än; du
skall tala ur en annan ton, då den andra kommit så
långt. Hector får icke hans förstånd på hela detta
år.

Cress. Han behöfver det icke, om han har sitt eget.

Pand. Ej heller hans egenskaper --

Cress. Gör ingenting!

Pand. Ej heller hans skönhet --

Cress. Den skulle icke kläda honom; hans egen är
bättre.

Pand. Du har icke något omdöme, lilla kusin; Helena
sjelf svor häromdagen på att Troilus, om frågan är om
brun hy, -- ty brun hy har han, det måste jag tillstå --
men icke just brun heller --

Cress. Nej, men brun.

Pand. Sanningen att säga, brun och icke brun.

Cress. Sanningen att säga, sant och icke sant.

Pand. Hon upphöjde hans ansigtsfärg öfver den som
Paris har.

Cress. Paris har ju tillräcklig färg.

Pand. Det har han.

Cress. Då har ju Troilus för mycken. Upphöjde hon hans
ansigtsfärg, så är den väl starkare än den andras;
om nu den ena är tillräckligt röd och den andra ändå
rödare, så är det ett allt för glödande beröm för
att passa till en god ansigtsfärg. Helenas gyldne
tunga kunde lika gerna hafva berömt Troilus för en
kopparnäsa.

Pand. Jag svär dig till, att jag tror att Helena
älskar honom mer än hon älskar Paris.

Cress. Då är hon mig en lustig Grekinna.

Pand. Jag är säker på att hon gör det. Hon kom till
honom häromdagen i det runda fönstret, -- och du vet,
att han icke har mer än tre eller fyra hår på kinden.

Cress. Åh ja, en krögares aritmetik vore tillräcklig
att der vid lag bringa enheterna till summa.

Pand. Nå, nå, han är mycket ung; men ändå kan han
på ett par tre skålpund när lyfta så mycket som hans
broder Hector; det är skäligt nog, det.

Cress. Är han så ung och så stjälig af sig?

Pand. Men för att bevisa dig att Helena älskar honom --
hon kom minsann och lade sin hvita hand på hans klufna
kind --

Cress. Juno förbarme sig! Hur blef hans kind klufven?

Pand. Han har ju en grop i kinden, det måtte du väl
veta! Jag tycker, att hans leende kläder honom bättre
än någon annan i hela Phrygien.

Cress. Ack ja, han ler väldeliga.

Pand. Jag skulle tro det.

Cress. Ack ja, som ett höstmoln.

Pand. Nå nå, sakta vackert! -- Men för att bevisa dig
att Helena älskar Troilus, --

Cress. Troilus lär nog visa hvad han duger till,
om ni bevisar det.

Pand. Troilus? Han frågar icke mer efter henne,
än jag frågar efter ett tomt ägg.

Cress. Om ni tycker så mycket om ett tomt ägg som ni
tycker om ett tomt hufvud, så tror ni väl att ni äter
kycklingar, då ni äter bara skalet.

Pand. Jag kan icke annat än skratta, då jag tänker
på hur hon kittlade honom på kinden. -- Det är visst
och sant, att hon har en utomordenteligen hvit hand,
det måtte jag bekänna.

Cress. Utan tortyr?

Pand. Och så faller det henne in att upptäcka ett
hvitt hår på hans kind,

Cress. Ack, du fattiga kind! Mången vårta är rikare.

Pand. Men det blef ett skratt utaf! -- Drottning
Hecuba skrattade, så att hennes ögon runno öfver. --

Cress. Hon gret qvarnstenar, kan jag tro.

Pand. Och Cassandra skrattade.

Cress. Men det var en mera dämpad eld under hennes
ögons kittel. Runno också hennes ögon öfver?

Pand. Och Hector skrattade.

Cress. Hvad skrattade man då åt?

Pand. Jo, åt det hvita håret, som Helena upptäckte
på Troilus' kind.

Cress. Om det hade varit grönt, så skulle jag också
hafva skrattat.

Pand. De skrattade icke så mycket åt håret som åt
hans nätta svar.

Cress. Hvad svarade han då?

Pand. Hon sad': "har är bara ett och femtio hår på
er kind, och ett af dem är hvitt."

Cress. Det var hennes fråga.

Pand. Det är sant; kommer aldrig i fråga. "Ett och
femtio hår," sad' han, "och ett hvitt; det hvita
håret är min far, och alla de öfriga hans söner." "O
Jupiter," sad' hon, "hvilket af dessa hår är Paris,
min man?" "Det klufna," sad' han, "ryck ut det och ge
honom." Och då blef det ett skratt utaf! Och Helena
blef så röd, och Paris så ond, och alla de öfriga
skrattade, så att det aldrig ville ta slut.

Cress. Men låt det göra det nu; det här har räckt
länge nog.

Pand. Nå, kusin, jag sade dig något i går; tänk på det.

Cress. Det gör jag också.

Pand. Jag kan svära på att det är sant; han gråter
minsann som om han vore född i April.

Cress. Och jag skall växa upp i hans tårars regn som
en nässla i Maj.

(Det blåses till återtåg).

Pand. Hör! De komma tillbaka från slagfältet; skola
vi stiga upp här och se på huru de tåga af till
Ilium? Gör det, söta kusin Cressida!

Cress. Som ni behagar.

Pand. Här, här, här är en förträfflig plats;
här kunna vi se ypperligt. Jag skall nämna
dem allesamman vid namn, allt efter som de gå
förbi; men gif framför andra akt på Troilus.

(Aeneas går förbi).

Cress. Tala icke så högt.

Pand. Det är Aeneas; är det icke en ståtlig karl? Han
är en blomma bland Trojaner, det skall jag säga. Men
gif akt på Troilus; han kommer straxt.

Cress. Hvem är det?

(Antenor går förbi).

Pand. Det är Antenor; han är förbannadt klipsk,
det skall jag säga dig, och en rätt bra soldat. Han
är en af de redigaste hufvu'na i hela Troja och en
hygglig karl derjemte. -- När kommer Troilus? -- Du
skall straxt få se Troilus; om han ser mig, skall du
få se att han nickar åt mig.

Cress. Nickar han alltid till då han ser er?

(Hector går förbi).

Pand. Det är Hector, det; den der, ser du, den
der! Det är en karl, det! -- Jo, jo, Hector du! --
Det är en dugtig karl, kusin lilla. -- Ack, du raska
Hector! -- Se hur han blickar ikring sig! Det är en
hållning! Är det icke en ståtlig karl?

Cress. En riktigt ståtlig karl?

Pand. Jag skulle tro det. Det är just en fröjd att se
honom. -- Ser du hvad bulor han har på sin hjelm? Se
bara dit! ser du? se bara dit! Det är inte narri,
det; det är gjordt med kläm; peka dit, den som törs,
som man säger; det kan man kalla hugg!

Cress. Är det gjordt med svärd?

Pand. Svärd, eller hvad som helst, det bryr han sig
icke om. Om också sjelfva fan kom, -- det kommer honom
på ett ut. Det är, min själ, just en fröjd att se
honom. -- Ack, der kommer Paris, der kommer Paris! Ser
du, kusin lilla? Är det icke också en vacker karl,
eller hur? -- Jo, det är ju riktigt galant; hvem var
det som sad', att han kommit sårad hem i dag? Han
är icke sårad. Nå, det skall göra Helena godt i
själen. Ack, om jag nu bara finge se Troilus! --
Du skall straxt få se Troilus.

Cress. Hvem är det?

(Helenus går förbi).

Pand. Det är Helenus. Jag kan undra hvart
Troilus tagit vägen -- det är Helenus; --
han måtte visst icke hafva dragit ut i dag, --
det är Helenus.

Cress. Kan Helenus fäkta, onkel?

Pand. Helenas? Nej; -- jo, han fäktar rätt bra. -- Jag
kan undra hvart Troilus tagit vägen. -- Tyst! Hör du
icke hur folket ropar: Troilus? -- Helenus är prest.

Cress. Hvad är det för en krypskytt som kommer der?

(Troilus går förbi).

Pand. Hvar? Der? Det är Deiphobus; -- nej, Troilus
är det. Det är en karl, lilla kusin! Hm! Raska,
Troilus! Ridderskapets furste!

Cress. Tyst! Skäms ni icke? Tyst!

Pand. Gif akt på honom; tag honom riktigt i
ögon-sigte. -- O, du raska Troilus! -- Se noga på honom,
kusin lilla; ser du huru hans svärd är blodstänkt
och att hans hjelm är ännu mera sönderhuggen än
Hectors? Och hans blickar! och hans gång se'n! --
Beundransvärda yngling! Han har ännu icke sett sina
tre och tjuge. Gud signe dig, Troilus, Gud signe
dig! Om jag hade en gratie till syster eller en
gudinna till dotter, han skulle få välja hvilkendera
han ville. Beundransvärda man! -- Paris? -- Paris
är bara skräp mot honom, och jag håller vad om att
Helena, för att få byta, gerna skulle ge ett öga
emellanEnligt qvart-upplagans läsart give an eye to boot. Folio-upplagans läsart Give money to boot är mattare..

(Soldater gå förbi).

Cress. Här komma fler.

Pand. Åsnor, narrar, tölpar! Agnar och kli, agnar
och kli! Soppa efter maten! Inför Troili ögon kunde
jag lefva och dö. Se inte dit mer, se inte dit
mer! Örnarna äro förbi; kråkor och kajor, kråkor och
kajor! Jag vore heldre en sådan karl som Troilus,
än Agamemnon med hela Grekland.

Cress. Grekerna hafva sin Achilles; han är en bättre
karl än Troilus.

Pand. Achilles? En skottkärre-skjutare, en dragare,
en riktig kamel!

Cress. Nog, nog!

Pand. Nog, nog? -- Har du då icke något omdöme? Har du
då inga ögon? Vet du hvad en karl är? Är icke börd,
skönhet, vacker växt, talegåfva, manhaftighet,

kunskaper, artighet, tapperhet, ungdom, frikostighet
och så vidare, kryddor och salt som göra en karl
aptitlig?

Cress. Ja, en finsprättig karl, lagom att baka in i en
pastej; men då är också karlaktigheten bortsprättad.

Pand. Du är en sådan qvinna! Ingen vet i hvad
försvarspositioner du ligger.

Cress. På min rygg, för att försvara min kropp;
på mitt förstånd, för att försvara mina småknep;
på min hemlighet, för att försvara min ära. Min mask
begagnar jag för att försvara min skönhet, och er,
min onkel, för att försvara allt det här. I alla dessa
försvarspositioner ligger jag och har väl tusen vakter
utställda.

Pand. Nämn en af dina vakter.

Cress. Nej, det vaktar jag mig för, ser ni, och det
är just en af mina hufvudvakter, det. Om jag icke
kan vakta det som jag icke gerna ville att någon
kniper bort, så kan jag åtminstone vara så mycket på
min vakt, att ni icke får veta att det gått på tok;
så länge åtminstone, tills det kommer rundeligen i
dagen, och då är det inte värdt att vara vakthafvande
längre.

Pand. Jo, du är riktig, du!

(Troili page kommer).

Pag. Min herre, prinsen, önskar genast tala med er.

Pand. Hvar?

Pag. Hemma hos er; der afväpnar han sig nu.

Pand. Säg honom, att jag kommer, min gosse. (Pagen
går). Jag fruktar, att han är sårad; farväl, lilla
kusin.

Cress. Farväl, onkel.

Pand. Jag är straxt hos dig igen, lilla kusin.

Cress. Och då ger ni mig --

Pand. Ja visst, en kärleks-skänk från Troilus. (Går).

Cress. Och det är den som du vill -- koppla med! --
 Ord, gåfvor, tårar, allt hvad kärlek kan
 Erbjuder han åt mig för annor man;
 Sjelf ser hos Troilus jag mycket mer
Än Pandar mig uti sin spegel ter,
 Dock krusar jag. En engel qvinnan är,
 Tills ja hon sagt: allt kryddas af begär.
 Den flicka vet ej stort, som icke vet
 Att karl, som icke får, alltmer blir het,
 Och aldrig smakar kärleken så godt
 När man har fått som när man än ej fått.
 Mig denna gyldne regel kärlek gaf:
 "Ett ja gör herre, och ett nej gör slaf."
 Hur djupa sår mig kärlek ock må ge,
 I mina ögon skall man intet se. (Går).


TREDJE SCENEN.

Det grekiska lägret.

(Trumpeter. Agamemnon, Nestor, Ulysses, Menelaus
och flere uppträda).

Agam. J prinsar,
 Hvad sorg har gulsot lagt på edra kinder?
 Den stora föresats, som hoppet bildar
 I alla värf som börjas här på jorden,
 Har krympt ihop. Motgångar växa upp
 I ådrorna på hvarje storsint bragd,
 Som knölar, genom safvens starka tillopp,
 Besmitta granens friska kärnved så,
 Att den i växten slingrar och blir krokig.
 Det är ej heller nytt för oss, J prinsar,
 Att vi till korta kommit så till vida,
 Att efter sju års kamp än Troja står,
 Enär hvarenda bragd som förutgått,
 Så vidt som vi förnummit, blifvit dragen
 Båd' härs och tvärs, ej svarande mot målet
 Och den kropplösa tankebild som skapat
 Ett fåfängt hopp. Hvarföre då, J prinsar,
 Beskåden J vårt verk med blygselrodnad
 Och ansen det för skam, som ej är annat
Än dröjsmåls frestelser af store Zeus,
 Som menniskors ihärdighet vill pröfva?
 Men den metallens finhet spörjes icke
 I lyckans gunst; då vore djerf och feg
 Och klok och tok och rå och konsterfaren
 Och rask och veklig allt för nära slägt --
 Men blåsa motgångs stormar upp, då kommer
 Med väldig kastoskofvel söndringen,
 Tar tag i allt och skingrar agnarna;
 Men det som vigt och kärna har i sig
 Blir qvar, på dygder rikt och obemängdt.

Nest. Med skyldig vördnad för din helga thron,
 O store konung, Nestor skall förklara
 Ditt sista ord. I kamp med lyckans nycker
 Bepröfvas mannens kraft. Då sjön är stilla,
 Hur mången bräcklig snipa seglar ej
 På hennes lugna barm och glider fram
 I bredd med större skrof?
 Men låt den vilda nordan reta upp
 Den milda Thetis, -- se med hvilken kraft
 Tredäckarn skär de klara vågors berg,
 Stegrar sig mellan luft och vatten, stolt
 Som Persei hingstShakspeare menar förmodligen Pegasus.! -- Hvar är den lilla snipan,
 Hvars svagt hopkomna sidor gingo nyss
 I bredd med kraften? Den har sökt en hamn,
 Om ej Neptunus sörplat ned den. Så
 Åtskiljas kraftens skal och kraftens kärna
 I lyckans storm; ty vid dess lugn och solsken
 Besväras hjorden mera utaf bromsen
 Än utaf tigern; men då stormen splittrar
 Och tvingar knutig jernek till att niga,
 Och flugan söker skydd, -- Ha! modigt djur
 Då rasvildt blir af stormens ras och dån
 Och stämmer upp i samma ton och ryter
 Emot en vredgad lycka.

Ulyss.                 Agamemnon,
 Du store prins och Greklands nerv och merg,

Vår krigshärs hjerta, själ och enda lifskraft,
 I hvilken allas håg och sinnen borde
 Sig införlifva -- hör Ulysses' ord.
 Oaktadt allt det bifall, all den hyllning
 Hvarmed, -- (Till Agamemnon). du väldige i rang och makt! --
 (Till Nestor). Du, för din ålderdom högvördade! --
 Jag åhört edra tal, -- det ena sådant,
 Att Agamemnon sjelf och Greklands hand
 I koppar borde rista det; -- det andra
 Så skönt, att vördad Nestor, silfverskäggig,
 Med band af luft så starka som den axel
 Kring hvilken fästet rullar, borde knyta
 Yid sina visa läppar hela Grekland --
 Tillåten dock, -- du store och du vise, --
 Att här Ulysses tar till orda.

Agam.                          Tala,
 Du prins af Ithaka; så säkert är det,
 Att intet fåfängt eller gagnlöst ord
 Från dina läppar går, som det är visst
 Att, när Thersites börjar på att skälla,
 Man icke kan förvänta sig att höra
 Musik, förståndig talan och orakel.

Ulyss. Troja, som ännu står, nog ramlat hade,
 Och Hectors klinga nog sin herre mist,
 Om följande ej vore:
 Ej styrsel-ordning hållits uti helgd,
 Och se hvad mängd af tält, ihåliga,
 På fältet stå: vi hafva lika många
 Ihåliga partier i vår här.
 Om icke fältherrn vore lik en kupa,
 Till hvilken alla flitigt skola draga,
 Hur fick man honung? Nyttjar rangen larf,
 Så är i larf den sämsta lika skön.
 Stjernhimlarna, planeterna och jorden
 Ju lyda företräde, rang och plats,
Tid, omlopp, ställning, medelstånd, gestalt,
 Bestyr och vana, allt i skick och ordning:
 Thy har det ärorika klotet, solen,
 Sin thron och sfer förnämligast bland alla
 På ädelt afstånd, och dess läkar-öga
 Förbättrar onda stjernors olycks-anblick
 Och styr, liksom ett kungsbud, oförryckt
 Så god som ond. Men om planeterna
 Begynte vandra kring båd' härs och tvärs,
 Hvad pest, järtecken och förstörelser!
 Hvad storm på hafvet! rytande i jorden!
 Orkaners utbrott! Skräck, omstörtning, fasa
 Slå ned och krossa, splittra och förderfva
 De sammanvigda staters enighet
 Till grund och botten. O, när rangen skakas, --
 Som alla höga planers stege är --
 Då sjuknar bragden! Huru kunna gillen,
 Skol-värdigheter, brödraskap och skrån,
 Fridsamma handels-tåg från strand till strand,
 Förstfödslo-rätt och bördens företräden,
 Vördnad för ålder, krona, spira, lager,
 Ha laga häfd och rätt förutan rangen?
 Tag rangen bort, förstäm det strängaspelet,
 Och hör hvad missljud följa! Allting vändes
 I split och kif. De innestängda vattnen
 Sin barm då skulle lyfta öfver stranden
 Och sluka detta jord-klot som en muns-bit;
 Våld skulle blifva herre öfver svaghet,
 Den vilda sonen slå ihjel sin far,
 Och styrkan kallas rätt; ja, rätt och orätt, --
 Emellan hvilka lag är skiljemän, --
 Sitt namn förlora; lagen likaledes.
 Då skulle hvarje ting i våld sig hölja,
 Och våld i väld, och väld i glupskt begär,
 Och glupskt begär, allmänneligt en varg,
 Med dubbel kraft förstärkt, med våld och väld,
 Nödvändigtvis allmänneligen frossa
Och äta sist sig sjelf. -- Ack, Agamemnon,
 Ett sådant Chaos följer mord och dråp,
 När rangen först är qväfd.
 Och denna glömska utaf rang, den går
 Baklänges steg för steg och vill dock klifva.
 Fältherren blir försmådd af den som är
 En smula lägre; han utaf den nästa;
 Den nästa af en lägre; grad för grad
 Besmittas så utaf det första steget
 Emot en förman, blir en afundsfeber,
 Bestående i blek och blodlös täflan,
 Och denna feber, icke egen styrka,
 Beskärmar Troja; ej af kraft det står,
 Men blott utaf den svaghet som är vår.

Nest. Högst visligt har Ulysses oss förklarat
 Den feber, hvarutaf vår makt är sjuk.

Agam. Då nu du funnit denna sjukdoms art, --
 Hur skall den botas?

Ulyss. Achilles, hvilken allas mening kröner
 Som denna krigshärs nerv och högra hand,
 Har örat fullt utaf sitt ryktes luft
 Och gör sig till och ligger i sitt tält
 Och gäckar oss. Patroclus är hos honom
 På veklig bädd och drifver spe och spott
 Gudslånga dag.
 Med löjlig och förvänd högtidlighet --
 Och sådant kallar han, den skalken, härmning --
 Han ställer fram oss. Ofta, store konung,
 Han gäckas med ditt höga majestät
 Och -- lik en bullersam aktör, hvars konst
 Uti hans knäveck sitter, och som tycker
 Att det är rart att höra dialogen
 Emellan fotens stamp och golfvets echo, --
 Agerar han så jemmerligt förvridet
 Ditt höga majestät: hans tal är likt
 En sprucken klockas ljud och så besatt.
 Att, vråladt fram af Typhon sjelf, det skulle
Orimligt tyckas. Men åt denna strunt
 Gapskrattar axelbred Achilles gällt
 Ur högvälfdt bröst och sträcker sig i sängen
 Och ropar "Skönt! Det der var Agamemnon! --
 Agera Nestor; harkla, stryk ditt skägg
 Som han, då på ett tal han sig bereder."
 Det görs och slår ihop som norr och söder
 Och blir så likt som Venus och Vulcanus;
 Dock ropar vår Achilles städs: "förträffligt,
 Det der var Nestor sjelf! Agera nu
 Hur han vid nattligt larmrop väpnar sig."
 Och då blir sjelfva ålderdomens svaghet
 Till spott och spe; han hostar och han racklar
 Och skjuter, famlande, på pansar-kragen
 Dess häktor fram och åter. Riddar Dugtig
 Då nästan dör af skratt och ropar högt:
 "Nog, nog, Patroclus! Refben utaf stål
 Du måste ge mig, annars spricker jag
 Af lust och gamman!" Och på detta sätt
 Bli våra egenheter, skick, fasoner,
 Förtjenster så i stort som smått, bedrifter,
 Förmaningar, tillställningar, befäl,
 Uppmaningar till strid, förslag till fred,
 Förlust och vinning, sant och osant, -- allt
 För deras parodier föremål.

Nest. Och dessa tvenne föredömen smitta --
 Ty båda krönas, som Ulysses sagt,
 Af folkets menings-hyllest -- många andra.
 Ajax är stursk och börjar kråma sig
 Med lika trotsighet som båld Achilles
 Och stannar hemma i sitt tält som han,
 Kalasar för partier, klandrar kriget
 Orakel-djerf, och retar upp Thersites, --
 En skurk som präglar smädelse som mynt, --
 Att sudda ned oss med förtal och smuts
 I akt och mening att blottställa oss,
 Hur svårt af faror ock vi äro klämda.

Ulyss. De kalla ock vår politik för feghet,
 Utmönstra klokhet utur krigets samfund,
 Försmå försigtighet, nedsätta allt,
 Blott ej knytnäfven. Tankens stilla kraft, --
 Som pröfvar huru mången hand skall slå
 Då tiden kräfver och beräknar klokt
 Och mödosamt hur tung en ovän är --
 Den akta de ej värd ett finger ens:
 Det kallas penn-krig, krasslarverk och bläck-fusk,
 Och den murbräcka som förkrossar vallar
 Blir aktad högre för sin tyngd och svigt
 Än handen som förfärdigat maschinen,
 Ja, högre än de män, hvars fina list
 Förståndigt visa hur den skall begagnas.

Nest. Om sådant medgifs, blir Achilles' häst
 Värd många Thetis-söner.

(Trumpeter höras).

Agam.                    Hvems trumpet?

Men. Från Troja!

(Aeneas uppträder).

Agam.                        Hvad har fört er hit?

Aen.                                                            Är detta
 Den store Agamemnons tält?

Agam.                       Ja, detta.

Aen. Tillåtes det en härold, som är prins,
 Framföra budskap till hans kunga-öra?

Agam. Med säkerhet, mer stark än båld Achilles,
 Hos alla Greklands höfdingar som enigt
 I Agamemnon se sin öfver-höfding.

Aen. Ett artigt svar, tillräcklig säkerhet! --
 Men hur skall denLikasom Shakspeare i hela detta skådespel låter de grekiska hjeltarna tala i medeltidens chevalereska anda, så tillägger han dem äfven det romantiska Europas riddare-seder och rustningar. Aeneas och Agamemnon hafva icke sett hvarannan annat än i full rustning och med nedslaget hjelmvisir., som för hans herrskarblickar
 En främling är, hans blickar kunna skilja
 Från andra dödligas?

Agam.                Hvad menar ni?

Aen. Jo,
 Jag frågar för att väcka upp min vördnad
 Och kalla fram en rodnad på min kind,

Blyg som Aurora då hon blickar skyggt
 På unga Phoebus.
 Hvem är den Gud i makt som menskor styr,
 Hvem är den store herrskarn Agamemnon?

Agam. Den der Trojanen hånar oss, så framt
 Ej Trojas kämpar äro fina hofmän.

Aen. Ja, hofmän, fina, höfliga och fromma
 Som englar; sådant är i frid vårt rykte.
 Men skall det krigas, hafva vi vår galla,
 Rask arm, stark kropp, godt svärd och mod oändligt.
 Om Zeus oss gynsam är. Dock tyst, Aeneas!
 Tyst, Trojas man! Lägg fingret på din mun!
 Berömmet smutsar ned sitt eget värde,
 Om den som prisas sjelf sig pris beskärde;
 Men om en ovän talar godt om oss,
 Då flammar evigt ryktets klara bloss.

Agam. Trojanska kämpe, heter ni Aeneas?

Aen. Ja, Grek, så heter jag.

Agam.                                    Hvad vill ni här?

Aen. Förlåt! Det är för Agamemnons öron.

Agam. Han hör från Troja ingenting i smyg.

Aen. Jag kommer ej från Troja för att hviska;
 Jag har trumpet som väcka skall hans öron
 Och sätta hans uppmärksamhet i fart;
 Så gjordt, jag talar.

Agam.                 Tala fritt som vinden.
 Nu är ej Agamemnons slummer-timma;
 Trojan, du skall få se att han är vaken:
 Han sjelf det säger.

Aen.                 Smattra då, trumpet.
 Med koppar-röst bland dessa tröga tält,
 Och låt hvar modig Grek förnimma detta:
 Hvad Troja menar redligt, säges högt. (Fanfarer).
 I Troja fins, o store Agamemnon,
 En furste kallad Hector, Priams son.
 Som detta långa, dufna stillestånd
 Förrostat har. Han båd mig ta trumpeten
Och säga så: J kungar, prinsar, herrar,
 Om någon fins bland Greklands tappraste,
 Som håller äran kärare än hvilan,
 Som högre älskar pris än fruktar faror,
 Som vet hur stark han är, men ej hur rädd,
 Som mera än i ord sin sköna älskar, --
 De toma ord, åt hennes läppar svurna, --
 Och djerfs för hennes dygd och fägring kämpa
 I andra famntag sluten än i hennes, --
 Så manar jag till envig honom ut.
 Hector skall midt för Greker och Trojaner
 Bevisa, eller fresta en bevisning,
 Att han har fagrare och bättre maka
 Än någon Grek i sina armar slutit,
 Och skall i morgon med trumpet-klang mana,
 Midt mellan edra tält och Trojas murar,
 Till strids den Grek som trogen är i kärlek.
 Om någon kommer, ärar Hector honom;
 Om ingen kommer, säger han i Troja,
 Att hvar Grekinna solbränd är och ej
 Lans-splittring värd. -- Nu har jag talat ut.

Agam. Slikt skall för våra älskare bli kungjordt. --
 Om ingen så är sinnad, hade ingen
 Till Troja dragit. Men vi äro krigsmän;
 Och aldrig nånsin den en krigsman var,
 Som icke älskar eller älskat har;
 Om någon fins, som är, som varit, kär,
 Han möte Hector; sjelf jag färdig är.

Nest. Förtälj om Nestor, hvilken re'n var man
 Då Hectors farfar didde: -- han är gubbe; --
 Men, om det icke fins i denna krigshär
 En ädel man som eldig är att strida
 För kärestan, så helsa ifrån mig:
 Jag skall i guldhjelm silfverskägget gömma
 Och i armskenorna min vissna arm,
 Samt träda fram och säga att min maka
 Mer fager än hans farmor var och kysk
Som ingen ann'. Emot hans ungdomsflod
 Jag vågar mina trenne droppar blod.

Aen. Förbjude himlen sådan brist på ungdom!

Ulyss. Amen!

Agam. Min bästa prins Aeneas, gif mig handen,
 Jag skall er föra till mitt tält, min herre.
 Achilles veta skall hvad ord ni fällt;
 Så ock hvar grekisk kämpe, tält för tält. --
 Med oss ni njuta skall vår måltids-fest
 Och hos en ädel ovän vara gäst.

(De gå; Ulysses och Nestor stanna qvar).

Ulyss. Nestor, --

Nest. Hvad säger Ulysses?

Ulyss. Jag har ett tanke-yngel i min hjerna;
 Var tiden, ni, som hjelper fostret fram.

Nest. Hvad är det?

Ulyss. Hör: med trubbig kil man spränger
 Stenhårda knubbar. Öfvermodets ogräs,
 Som gått i frö och mognat hos Achilles,
 Nu måste toppas, annars spridas frö'na
 Och afla fram en brodd af samma stygg-tyg,
 Som snart oss öfverväxer.

Nest. Godt; och hur?

Ulyss. Kartelet, som den tappre Hector sändt, --
 Fastän det lyder helt allmänneligt,
 Enkannerligt dock syftar på Achilles.

Nest. Afsigten lätt begrips, liksom ett helt
 Hvars storhet mindre tal ha sammanbragt;
 Och kungörs detta, kan ni lita på,
 Att, om Achilles' hjerna vore torr
 Som Libyens sand, -- Apollo är mitt vittne
 Att den är torr tillräckligt -- han dock genast,
 Ja blixtsnabbt, skall förstå att Hectors anbud
 På honom syftar.

Ullyss. Och taga mot hans maning, tror ni?

Nest. Ja,
 Så höfves det. Ty hvem kan ställas fram
Att i en strid med Hector ära vinna,
 Om ej Achill? Om ock det streds på lek,
 Så har den leken dock betydelse.
 Ty på vårt största rykte smakar Troja
 Med gom, otroligt fin; och lita på
 Att efter denna dust man Grekers värde
 Uppskatta skall. Ty detta envigs utgång,
 Som rör en enskild, gifver dock en måttstock
 På både godt och ondt i allmänhet,
 Och på ett sådant titelblad -- ett jota
 Mot hela boken -- skall man likväl skåda
 En barngestalt utaf den jettekropp
 Som blifva skall. Man tager här för afgjordt
 Att den är vald af oss som slåss mot Hector,
 Och valet, uttryck utaf allas håg,
 Gör heder åt den valde, kokar ut
 Utur oss allesamman quintessensen
 Af våra krafter; går det honom illa,
 Hvad mod skall icke segrarn vinna då
 Att sätta stål uti sitt högmod med?
 Och näres detta, bli hans armar verktyg
 Ej mindre kraftiga än svärd och båge
 Af armar förda.

Uhjss. Tillåt mig ett ord:
 Just derför bör Achill ej möta Hector.
 Låt oss som köpmän visa sämsta varan
 Och tro: kanhända köps den; hvarom icke,
 Skall glansen af den bättre varan höjas,
 Då först man sett den sämre. Medgif icke,
 Att nånsin Hector och Achilles mötas,
 Ty då blir så vår ära som vår skam
 Af tvenne svåra farligheter följda.

Nest. Mitt gamla öga ser dem icke. -- Hvilka?

Ulyss. Den ära, som Achilles skulle vinna,
 Vi delte alla, vore han ej stolt;
 Men han är redan allt för oförskämd,
 Och heldre må vi gå i öknens solstygn
Än i hans ögons brännande förakt,
 Om han på Hector rår; men blir han slagen,
 Då ramlar ju vårt bästa rykte ned
 Med bästa kämpens fall. Nej, låt oss lotta
 Och laga att den tölpen Ajax drar
 Sin lott till strid mot Hector. Oss emellan
 Vi prise honom som den bästa kämpen,
 Ty det skall göra godt åt Myrmidonen,
 Som yfs af folkgunst; han skall sänka kammen,
 Den nu han högre spänt än färgrik Iris.
 Om nu den dumme Ajax vinner seger,
 Vi prisa honom ståtligt; tappar han,
 Så ha vi likväl alltid det i bakhåll,
 Att vi ha bättre kämpar. -- Hur det går,
 Skall dock vårt anslag denna utgång ha:
 Slåss Ajax, blir Achilles plockad bra.

Nest. Ulysses,
 Nu börjar jag få lukt om hvad du menar,
 Och jag skall genast deraf ge en försmak
 Åt Agamemnon; nu till honom straxt!
 Hund tämje hund; afunden som ett ben
 Skall kastas till dem: må de bitas se'n!

(De gå).


ANDRA AKTEN. FÖRSTA SCENEN.

Det grekiska lägret.

(Ajax och Thersites uppträda).

Ajax. Thersites, --

Thers. Agamemnon, -- tänk om han hade bölder? fullt
opp, öfverallt, allmänneligen?

Ajax. Thersites, --

Thers. Och de bölderna sprungo sönder? -- Ponera det;
månne icke då hela generalen sprang? Vore icke det
en öppen var-böld?

Ajax. Hund, --

Thers. På den fasonen skulle väl något materielt
komma ur honom; nu syns ingenting till.

Ajax. Du son af en varginna, kan du icke höra, så
känn! (Slår honom).

Thers. Den grekiska sjukanShakspeare syftar förmodligen på den pest, som Apollo med sina pilar spred bland Grekerna. Jmfr första sången af Iliaden. anfäkte dig, du oxhufvade
lord af blandad ras!

Ajax. Tala då, du osaltade surdeg, tala! Jag skall
kringklappa dig så att du blir hygglig att åse!

Thers. Jag kunde förr smäda dig så att du blefve
förståndig och from; men jag tror, att din häst
lättare skulle kunna instudera ett tal, än du lära
dig en bön utantill. Du kan slå, eller hur? Knäfveln
regera dina hästkrakefasoner!

Ajax. Gift-svamp! Hvad är det man proklamerat här?

Thers. Tror du jag ingen känsel har, efter du slår
mig så der?

Ajax. Hvad har man proklamerat?

Thers. Att du är en narr, kan jag tro.

Ajax. Akta dig, piggsvin, akta dig! Det kliar i mina
fingrar.

Thers. Det vore väl, om det kliade på dig från hjessan
till fotabjellet och jag finge klå dig; jag skulle
göra dig till den otäckaste skorf i Grekland. Då du
ger dig ut i handgemäng, hugger du så trögt som andra,
du.

Ajax. Hvad har man proklamerat, säger jag!

Thers. Du brummar och grälar stundeligen på Achilles
och är så full af afundsjuka på hans storhet, som
Cerberus på Proserpinas skönhet, ja, du skäller på
honom.

Ajax. Madam Thersites!

Thers. Honom skulle du slå!

Ajax. Du pannkaka!

Thers. Han skulle krossa dig till smulor med sin
näfve, som en matros kramar sönder en skorpa.

Ajax. Din förbannade hund! (Slår honom).

Thers. Gå på, gå på!

Ajax. Du trollpacke-stolAllusion på en sorts instrument, med hvilket man i England brukade pina trollpackor till bekännelse.!

Thers. Ja, gå på, gå på, du tjockhufviga lord! Du har
icke mer hjerna än jag har i min armbåge: en boricka kan

uppfostra dig. Du gemena, tappra åsna! Du är här
för att tröska på Trojanerna, men bland folk, som
har något förstånd, är du köpt och såld som en slaf
från Barbariet. Om du fortfar att slå mig, skall jag
begynna vid din häl och säga dig tum för tum hvad
du är, du klump utan innanmäte, du!

Ajax. Du hund!

Thers. Du ruskiga lord!

Ajax. Du hundracka! (Slår honom).

Thers. Du krigsgudens dummerjöns! Gå på, grobian,
gå på, kamel, gå på, gå på!

(Achilles och Patroclus komma).

Ach. Hvad är det, Ajax? Hvarför gör ni så?
 Hvad nu, Thersites? Säg, hvad är på färde?

Thers. Ni ser ju honom der?

Ach.                                    Ja; hvad står på?

Thers. Nej, se på honom!

Ach.                                 Så jag gör; än se'n?

Thers. Nej, se på honom rätt.

Ach.                                      Det gör jag ju.

Thers. Men ändå ser ni icke rätt på honom, ty hvad
som helst ni må anse honom vara -- Ajax är han.

Ach. Det känner jag, narr.

Thers. Ja, men den narren känner icke sig sjelf.

Ajax. Derföre slår jag dig.

Thers. Nej se, se, se bara hvilka aldrasomnättaste
qvick-heter han ger ifrån sig! Hans infall ha öron så
här långa. Jag har bultat hans hjerna mer än han har
pryglat mina knotor. Jag kan köpa nio sparfvar för en
slant, och hans pia mater är icke värd niondedelen
af en sparf. Den der lorden, Achilles, -- Ajax, som
bär sitt förstånd i sin buk och sina inelfvor i sitt
hufvud, -- jag skall säga er hvad jag tänker om honom.

Ach. Hvad?

Thers. Jag tänker, att den der Ajax --

(Ajax vill slå Thersites; Achilles hindrar honom).

Ach. Kära Ajax, låt bli!

Thers. Har icke så mycket förstånd, --

Ach. Du får icke slå honom!

Thers. Som kan fylla Helenas nåls-öga, för hvilken
han strider.

Ach. Tyst, narr!

Thers. Jag ville gerna ha fred och ro, men den narren
vill icke; han der, den der, ser ni bara!

Ajax. Ack, din förbannade hund, jag skall --

Ach. Vill du sätta ditt förstånd emot en narrs?

Thers. Nej, det kan ni lita på; ty narrens förstånd
skulle skämma ut hans.

Pat. Var höflig, Thersites.

Ach. Hvad grälar ni om?

Ajax. Jag bad den otäcka ugglan säga mig
proklamationens innehåll, och då skojar han mot mig.

Thers. Jag är icke din tjenare.

Ajax. Se så, gå på, gå på!

Thers. Jag tjenar här frivilligt.

Ach. Ditt sista tjenande var lidande, det var icke
frivilligt; ingen tar stryk frivilligt. Här var Ajax
den frivillige, och du likasom pressad.

Thers. Menar du det? Du också har till största delen
ditt förstånd i senorna, eller också ljuger folk om
dig. Hector lär göra ett stort fynd, om han knackar
ut hjernan på en af er; han kunde lika gerna knäcka
en möglig nöt utan kärna.

Ach. Får icke heller jag vara i fred, Thersites?

Thers. Ulysses och gamla Nestor, hvars förstånd redan
var mögligt innan edra förfäder hade naglar på tårna,
spänna ihop er som ett par drag-oxar för att låta er
plöja upp kriget.

Ach. Hvad nu?

Thers. Ja, sannerligen. Hej, Achilles! hej, Ajax! hej!

Ajax. Jag skall skära tungan ur halsen på dig.

Thers. Gör ingenting; jag talar lika bra som du efteråt.

Pat. Håll munnen, Thersites; tig!

Thers. Jag skall tiga då Achilles' hundracka befaller
mig, eller hur?

Ach. Det fick du, Patroclus.

Thers. Jag vill se er upphängda som dumskallar, innan
jag härnäst kommer i ert tält; jag vill hålla till
der det fins förstånd och lemna narrarnas kotteri. (Går).

Pat. Så blef man honom qvitt!

Ach. Jo, detta är i hela lägret kungjordt:
 Att Hector skall, i morgon klockan fem,
 Midt mellan våra tält och Trojas murar
 Utmana med trumpeters klang den kämpe,
 Som mod i bröstet har och dristar påstå
 Jag vet ej hvad; pur strunt; farväl!

Ajax. Farväl!
 Hvem skall mot honom ställa sig som kämpe?

Ach. Jag vet ej; det skall lottas. Annars funnes
 Nog den som kunde --

Ajax. Aha, ni sjelf? -- Jag måste höra mer.

(De gå).


ANDRA SCENEN.

Ett rum i Priami slott.

(Priamus, Hector, Troilus, Paris och Helenus uppträda).

Priam. Så många timmar, lif och tal förspillda --
 Dock säger Nestor än en gång så här:
 "Släpp Helena och ersätt alla skador,
 Tidspillan, ära, mödor, kostnader,
 Sår, vänner och hvad annat kärt som slukats
 I detta glupska krig, som aldrig mättas." --
 Nå, Hector, säg, hvad tyckes dig om det?

Hect. Fast ingen man för Greker mindre räds
 Än jag, hvad särskildt mig beträffar, -- dock,
 Stormäktigste monark,
 Fins ingen mö med retligare känsel,
Mer böjd att svamp-likt suga fruktan in,
 Mer snabb att ropa: "hvad kan följden blifva?"
 Än Hector. Säkerheten sårar friden,
 Blind säkerhet; men hofsamt tvifvel kallas
 Den vises lykta, profvarn som ransakar
 Hur djupt ett sår går in. Släpp Helena.
 Alltsedan svärdet först för henne drogs,
 Var hvarje tiond-själ bland sinom tusen
 Utaf de våra lika dyr som hon.
 Om vi så många tiotal förlorat
 För sak som ej är vår och knappast värd,
 Om vår den vore, tiotalets värde,
 Säg, hvad förnuftigt skäl bör neka oss
 Att öfverlemna henne?

Troil. Fy, min bror!
 En sådan, väldig konungs rang och heder,
 Som store Priams, vill du väga opp
 Med simpla uns! Du vill summera slant-vis
 Hans ojemförliga oändlighet!
 Och klämma sådan båld Vidfamne in
 I mått och tumtal så findelade
 Som rädsla och förstånd! Fy, hvilken smälek!

Helen. Ej under, att du grälar på förståndet,
 Då sjelf du intet har. Skall ej vår fader
 Sin stora makt begagna med förstånd,
 Blott derför att ditt tal är oförståndigt?

Troil. Du älskar sömn och drömmar, broder prest.
 Du fodrar dina handskar med förstånd;
 Nu låt oss skåda hur du är förståndig;
 Du vet, att fiende vill skada dig,
 Du vet, att blottad klinga farlig är,
 Och allt som skadar flyr förståndet för.
 Hvad under då, när Helenus blir varse
 En Grek med svärd, om han på sina hälar
 Förståndets vingar binder fast och flyr
 Som bannad Hermes flyr för Zeus, som stjernan
 Utur sin ban. Skall här förstånd predikas,
Stäng portarna och sof! Bedrift och ära
 Harhjertan finge, om de skulle proppas
 Med kallt förstånd; förstånd och grubbleri
 Gör bleka lefrar och kujoneri.

Hect. Hon är ej värd hvad hon oss dagligt kostar.

Troil. Ett värde hvilar alltid på värdering.

Hect. Men värdet ej på enskild nyck beror;
 Det har sin aktning och sin värdighet
 Så väl utaf sin egen dyrbarhet
 Som af värderingen. Det är ju dårskap
 Att göra gudstjenst till förmer än guden;
 Den hug är vurmig, som sin hyllning egnar
 Åt det som sjelf den diktat värde på,
 När värdet icke svarar emot dikten.

Troil. Jag tar i dag en maka, och mitt val
 Är föranledt utaf min viljas styrsel;
 Min vilja tänd af öga och af öra,
 Två raska lotsar mellan klipporna
 Förstånd och nyck. Hur kan jag nu förskjuta --
 Om viljan skulle få en annan smak --
 Det vif jag valt? Det fins ej någon undflykt,
 Såframt man ej förlora vill sin heder.
 Vi skicka ej tillbaks en siden-stuf,
 Som vi ha smutsat; kött som blifvit öfver
 Vi kasta icke i disk-ämbaret,
 För det vi äro mätta. Lämpligt ansågs
 Att Paris skulle hämna sig på Grekland;
 Ert bifall blåste vind uti hans segel,
 Och storm och haf, kiflystna annars, sämdes
 Och tjente honom; önskad hamn han nådde.
 I stället för en gammal tant, som hölls
 Af Grekerna i fångenskap, bekom han
 En grekisk drottning, hvars behag och ungdom
 Gör Phoebus skrynklig och Aurora blek.
 Hvi qvarhålls hon? Vår tant i Grekland qvarhålls!
 Är hon det värd? Ja, hon en perla är,
 Hvars värde slungat tusen fartyg ut
Och köpmän gjort af krönta konungar.
 Tillstår ni att med rätta Paris gick, --
 Ni måste det, ty alla skreko "gå!" --
 Tillstår ni att han hemfört ädelt byte, --
 Ni måste det, ty alla jublade
 Och skreko "herrligt!" -- hvarför klandra då
 Utgången af er egen kloka plan
 Och göra hvad ej lyckan nånsin gjorde, --
 Nedsätta hvad ni fordom högre skattat
 Än haf och land? O, hvilken usel stöld!
 Vi stulo hvad vi rädas att behålla
 Likt tjufvar, icke värda hvad de stulit!
 Det våld, som vi begått på fjerran strand,
 Vi sky att häfda i vårt eget land!

Cass. (Utanför). Gråt, Troja, gråt!

Priam.                                    Hvad larm? Hvad ångestskri?

Troil. Vår galna syster; hennes röst jag känner.

Cass. (Utanför). Gråt, Troja!

Hect.                                            Det Cassandra är.

Cass. (Rusar in).
 Gråt, Troja! Låna mig mång tusen ögon,
 Jag fyller alla med profetisk gråt!

Hect. Tyst, syster, tyst!

Cass. Jungfrur och gossar, männer, skrumpna gubbar,
 Späd barndom, som ej annat kan än skrika,
 Förstärken mina verop! Gäldom genast
 En hälft af all den jemmer som är nära!
 Gråt, Troja, gråt och öfva dina ögon!
 Du skall förgås, ditt Ilium skall störta!
 Vår eldbrand, Paris, skall oss alla bränna;
 Gråt, Troja! Helena vår ofärd är;
 Gråt! Troja brinner, om hon stannar här!
 (Går).

Hect. Nå, väcka icke dessa spådoms-skri
 Ifrån var syster några samvets-agg,
 Min unga Troilus? Eller är ditt blod
 Så hett, att inga skäl, ej heller fruktan
För dålig utgång på en dålig sak,
 Din galenskap kan hämma?

Troil.                    Broder Hector,
 Vi få ej döma om en sak är rättvis
 På grund utaf dess utgångs form allenast,
 Ej heller genast fälla modet derför
 Att hon är tokig; hennes galna upptåg
 Ej böra skämma bort för oss en strid,
 Vid hvilken en och hvar af oss har fäst
 Sin äras glans. Ej rör mig saken mer
 Än hvarje annan utaf Priams söner,
 Och Zeus förbjude att vi gjorde något
 Och stode fast dervid, som kunde sätta
 Den aldraminsta harm i verksamhet.

Par. Lättfärdigt skulle verlden annars kalla
 Så väl mitt företag som edert råd,
 Men jag bedyrar, att ert fulla bifall
 Gaf vingar åt min håg och skar utaf
 All fruktan för ett sådant farligt tilltag.
 Ty hvad förmår min svaga arm allena?
 Hur kan en enda kämpes mod förslå
 Att hålla stånd mot allas deras ilska,
 Som denna tvist har retat? Likväl svär jag,
 Att, stode jag i striden helt allena
 Och hade makt som mod, ej skulle Paris
 Omgöra hvad han gjort, ej heller svigta
 Uti sin föresats.

Priam. Du talar, Paris,
 Lik den som är af ljufva fröjder rusad.
 Du har din honung, dessa ha sin galla;
 Ett sådant mod ej vi förståndigt kalla.

Par. Min håg ej endast till de fröjder står,
 Som följa sådan skönhet åt; jag ville
 Att skammen utaf detta qvinno-rof
 Aftvåddes med att käckt försvara henne.
 Hvad brott emot den röfvade prinsessan,
 Förnedring för er rang och skam för mig
Att oss afsäga sådan egendom,
 Af tvång dertill förmådda? Är det möjligt,
 Att så vanslägtadt tänkesätt som detta
 Fotfäste fått i edra ädla hjertan?
 Ej fins en simpel knekt uti vår här,
 Som saknar bröst som djerfs och svärd som blänker
 För Helena; ej heller någon ädling,
 Hvars lif förspildt, hvars död oprisad vore
 I strid för henne. Derför säger jag:
 Försvarom henne! Ingen bland oss vike,
 Ty hon på jorden icke har sin like!

Hect. Paris och Troilus, ni talat bra
 Och resonerat öfver denna fråga,
 Men ytligt dock, ej olikt unge män,
 Som, enligt AristotelesJmfr noten till Henrik den sjette, första delen, sid. 80., ej duga
 Att slå sig på moralfilosofi.
 De grunder, dem ni anfört, leda mer
 Till het passion uti ett upprördt blod
 Än till att göra upp en klar bestämning
 Emellan rätt och orätt. Hämd och njutning
 För sant omdömes röst mer döfva äro
 Än någon huggorm är. Naturen kräfver
 Att en och hvar bekommer sitt; hvem är
 I hela menskligheten mer befogad
 Än mannen till sin hustru? Kränkes nu
 Igenom lidelsen en slik naturlag,
 Och sätta mäktigt folk, af partiskhet
 För styfva viljor, sig emot densamma,
 Så fins en lag i hvarje ordnad stat
 Att qväsa dessa vilda lustarna,
 De stormiga och oregerliga.
 Är Helena spartanska kungens maka, --
 Som hvar man vet, -- så ropar ju moralen,
 Naturens lag och statens högt att hon
 Skall sändas hem igen. Ihärdighet
 I vrånga dåd förminskar ej det vrånga,
 Men gör det värre. Det är Hectors mening

Hvad rätt beträffar. Icke desto mindre,
 Ni raska bröder, är jag er benägen
 I det beslut att hålla henne qvar,
 Ty detta är en vigtig heders-sak
 Så väl för en och hvar som för oss alla.

Troil. Ja, det är sjelfva lifvet i vår mening;
 Om äran icke låg oss mer om hjertat
 Än hågen att fullfölja gammalt groll,
 Ej borde nånsin mer för henne spillas
 En droppa Troja-blod. Men, tappre Hector,
 Hon är grund till ära och beröm,
 En sporre till storsinnade bedrifter,
 Beskär oss mod att nu vår ovän krossa
 Samt i en framtid ärans helgonglans;
 Ty säkert vill ej tappre Hector mista
 Så riklig fördel af utlofvad ära,
 Som kröner denna bragdens sköna panna,
 För vida verldens skatter.

Hect.                      Du har rätt,
 Du tappra barn af store Priamus. --
 Jag redan har en skrytsam maning skickat
 Till Greklands tröga, split-befängda prinsar
 Som skall dem väcka ur sitt drönande.
 Att deras hjelte slumrat in, jag vet;
 I deras krigshär rår oenighet. --
 Det här skall väcka honom.

(De gå).


TREDJE SCENEN.

Det grekiska lägret.

(Thersites uppträder).

Thers. Hvad nu, Thersites? Helt och hållet bortkommen
i din vredes labyrint? Skall elefanten Ajax få bära
sig åt så? Han slår mig, och jag är ovettig på honom;
hygglig upprättelse! Det vore bättre tvärtom: att
jag sloge honom och han vore ovettig på mig. Regera
och besitta!
Jag skall lära mig att besvärja och mana fram djeflar,
på det att jag åtminstone måtte få se någon frukt af
mina ilskna förbannelser. -- Och den der Achilles se'n,
-- det är en galant fortifikations-officer! Om Troja
icke blir taget förr än dessa två under-minera det,
så lära dess murar stå till dess de falla af sig
sjelfva. Ack, du stora blixt-slungare i Olympen,
glöm icke att du är Zeus, gudarnas konung; och du
Mercurius, må din ormstaf förlora all sin kraft, om
ni icke tar bort från dem det lilla, lilla, mindre än
lilla förstånd som de ha, om hvilket den ohjelpliga
dumheten sjelf vet att det är så öfvermåttan klent,
att det icke en gång är fiffigt nog att befria
en fluga från en spindel utan att draga plumpa
jern-pampar och hugga sönder nätet! Pestilens öfver
hela lägret! eller snarare benröta, ty det är just
en passande förbannelse öfver dem som kriga om en
stubb. Nu har jag läst min bön, och djefvulen Afund
säge dertill amen. Hollah! prins Achilles!

(Patroclus kommer).

Pat. Hvem der? Thersites? Kära Thersites, kom in och
var ovettig en smula.

Thers. Om jag bara hade kommit att tänka på en
förgyld kopparslantEtt sådant falskt mynt hette på engelska slip; derpå är ordleken grundad., så hade du icke sluntit undan
mina fromma betraktelser; men det gör ingenting. Du
sjelf anamme dig sjelf! Menniskoslägtets allmänna
syndastraff, dårskap och okunnighet, tillfalle dig
rikeligen! Himmelen bevare dig för en läromästare,
och undervisning komme dig icke när! Må kött och blod
regera dig tills du dör! Och om hon som sveper dig
skulle säga att du är ett vackert lik, så kan jag ge
mig knäfveln i våld på att hon aldrig svept annat än
Lazarussar. Amen. Hvar är Achilles?

Pat. Hvad? Är du helig? Höll du på med böner?

Thers. Ja; himmelen bönhöre mig!

(Achilles kommer).

Ach. Hvem der?

Pat. Thersites, herre.

Ach. Hvar, hvar? Är du här? Nå, min ost, min

matsmältningshjelp, hvarföre har du icke dukat upp dig
på mitt bord på så länge? Hvad är Agamemnon, kan du
säga mig det?

Thers. Din befälhafvare, Achilles. Säg mig nu,
Patroclus, hvad är Achilles?

Pat. Din herre, Thersites. Var nu så god och säg mig,
hvad är du sjelf?

Thers. Din kännare, Patroclns. Säg mig nu, Patroclus,
hvad är du?

Pat. Det måtte väl du veta, som känner mig.

Ach. Ack, säg, säg!

Thers. Jag skall rada opp hela historien. Agamemnon
kommenderar Achilles; Achilles är min herre, jag är
Patroclus' kännare, och Patroclus är en narr.

Pat. Din kanalje!

Thers. Tyst, narr! Jag har icke slutat än.

Ach. Han är priviligierad. -- Fortfar, Thersites.

Thers. Agamemnon är en narr, Achilles är en narr,
Thersites är en narr, och, som sagdt är, Patroclus
är en narr.

Ach. Bevisa det. Nå?

Thers. Agamemnon är en narr, som bjuder till att
kommendera Achilles; Achilles är en narr, som låter
kommendera sig af Agamemnon; Thersites är en narr,
som tjenar en sådan narr, och Patroclus är en absolut
narr.

Pat. Hvarföre är jag en narr?

Thers. Det må du fråga din skapare. -- Att du är en
narr, är tillräckligt för mig. Se, hvem kommer der?

(Agamemnon, Ulysses, Nestor, Ajax och Diomedes komma).

Ach. Patroclus, jag vill icke tala med någon. -- Kom
in med mig, Thersites. (Går).

Thers. Sådan uselhet, sådant spektakel, sådant
kanaljeri här är! Orsaken till allt det här är en
hanrej och ett luder; ett hyggligt tvisteämne att
täfla och kifvas om och blöda till döds för! Må
ref-ormar anfäkta den sköna, och krig och liderlighet
förderfva dem allesamman! (Går).

Agam. Hvar är Achilles?

Pat. Uti sitt tält; han mår ej väl, min kung.

Agam. Låt honom veta att vi äro här.
 Han skymfat våra bud; nu sätta vi
 Vår värdighet å sido, komma sjelfva.
 Säg så till honom, att han ej må tro
 Att ej vår rang vi minnas eller veta
 Hvad folk vi äro.

Pat. Detta skall bli sagdt. (Går).

Ulyss. Vi sågo honom vid tält-öppningen;
 Han är ej sjuk.

Ajax. Jo, lejon-sjuk, sjuk utaf ett stolt hjerta. Ni
må kalla det melankoli, om ni vill kurtisera karlen,
men det är min själ pur högfärd; men öfver hvad,
öfver hvad? Det skulle vara roligt att veta det. --
Ett ord, min kung!

Nest. Hvad kommer åt Ajax som skäller så på honom?

Ulyss. Achilles har lockat hans narr ifrån honom.

Nest. Hvem? Thersites?

Ulyss. Just honom.

Nest. Då kommer Ajax ur koncepterna, om han har förlorat sitt ämne.

Ulyss. Nej, ser ni, den är hans ämne, som har hans ämne: Achilles.

Nest. Skadar inte. Det är bättre att det är brutet
än att det är knutet dem emellan. Men det var ett
starkt förbund som en narr kunde spränga!

Ulyss. Den vänskap, som visdom icke knutit, kan
dårskap lätt upplösa. Här kommer Patroclus.

(Patroclus kommer tillbaka).

Nest. Ingen Achilles med honom.

Ulyss. Elefanten har leder, men inga till att vara
höflig med. Hans ben äro ben att nödtorfteligen gå
med, icke att bocka sig med.

Pat. Achilles ber mig säga: han beklagar,
 Om något annat än spatseringslust
 Förmått ers höghet och dess stora svit
Till detta steg; det är, så hoppas han,
 Ej annat än en eftermiddags-tur,
 Motion på maten blott.

Agam.                   Nej, hör Patroclus!
 Vi känna allt för noga slika svar;
 Men denna undflykt, så med hån bevingad.
 Ej flyger undan vår uppmärksamhet.
 Förtjenster har han; vi ha många skäl
 Att tillstå det: men alla dessa dygder,
 Som sjelf han föga dygdesamt har användt,
 Begynna mista glansen, tycka vi,
 Ja, lära ruttna liksom fagra frukter
 På osnyggt fat, orörda. Säg till honom,
 Att vi till samtal kommit. Ej ni syndar,
 Om ni till honom säger, att vi tycka
 Att mer än stolt och mindre än belefvad
 Han synes oss, i eget högmod större
 Än värdet medger. Högre folk än han
 Sig lämpa efter hans besatta griller,
 Fördölja herrskarmaktens helga styrka
 Och hylla, fogligt eftergifvande,
 Hans nyckers öfvermakt, ja, vaka på
 Hans fram och åter, ebb och flod, som om
 Fälttågets hela gång berodde på
 Hans strömdrag blott; säg detta och lägg till
 Att, om han öfverskattar så sitt värde,
 Försmås han, lemnas qvar som en maschin,
 För tung att forsla fram; utsagan blir:
 "Led kriget hit! den här ej rörs ur fläcken."
 Åt vaken dverg vi gifva bättre vitsord
 Än åt en sömnig jette. -- Så ni säge.

Pat. Skall ske; hans svar jag ofördröjligt bringar. (Går).

Agam. Vi gilla icke svar igenom andra,
 Han komme sjelf, -- Ulysses, gå till honom.

(Ulysses går).

Ajax. Hvad är han förmer än andra?

Agam. Icke förmer än hvad han sjelf tror sig vara.

Ajax. Är han så mycket? -- Tror ni icke, att han
anser sig vara bättre karl än jag är?

Agam. Utan tvifvel.

Ajax. Är ni af samma tankar? Tror ni, att han är bättre?

Agam. Nej, ädle Ajax; ni är likaså stark, lika
tapper, lika klok, icke mindre ädel, mycket mer höflig
och framför allt mycket handterligare.

Ajax. Hvarför skall man vara högfärdig? Hvar kommer
högfärden ifrån? Jag vet icke hvad högfärd är.

Agam. Så mycket klarare är din själ, Ajax, och så
mycket skönare dina dygder. Den som är högfärdig
äter upp sig sjelf; högfärden är sin egen spegel,
sin egen trumpet, sin egen krönika, och den som genom
något annat än gerning berömmer sig sjelf, han förtär
gerningen i berömmet.

Ajax. Jag hatar högfärdigt folk som jag hatar grod-yngel.

Nest. (Afsides). Och ändå älskar han sig sjelf; det är ju underligt!

(Ulysses kommer tillbaka).

Ulyss. Achilles vill ej gå i strid i morgon.

Again. Hvad kan han förebära?

Ulyss.                                    Ingenting.
 Han följer endast med sitt lynnes strömdrag
 Med styfsint håg och sjelf belåtenhet
 Och ger ej akt på någon ann' det minsta.

Again. Hvi går han ej, då vi så vackert bedja,
 Utur sitt tält och delar luft med oss?

Ulyss. Han gör den minsta strunt till vigtig sak,
 Blott för att krångla; han är sjuk af storhet,
 Ja, pockar, då han talar med sig sjelf,
 Så andan tryter honom. Egenkärlek
 Så hett och svulstigt stormar i hans blod,
 Att mellan tankekraft och handlingskraft
 Achilles-riket råkar uti uppror
Och störtar ned sig sjelf. Hvad skall jag säga?
 Han är så döds-stolt, att hvarenda pest-fläck
 Utropar: "ingen bot!"

Agam. Sök honom, Ajax. --
 Min prins, gå in till honom, helsa på;
 Det sägs, han håller af er och kan ledas
 En smula från sig sjelf vid er förmaning.

Ulyss. O Agamemnon, låt det icke ske!
 Hvartenda steg som Ajax går från honom
 Vi skola helga. Skall den stolta herrn,
 Som med sitt eget fett sin högfärd smörjer,
 Och aldrig släpper något annat in
 Uti sitt hufvud, än hvad sjelf han kläckt
 Och utfunderat, skall han dyrkas så
 Af den som mer än han vår afgud är?
 Nej, denna trefaldt höge, tappre prins
 Skall ej sin ädla lager skända så,
 Ej heller, om jag rår, sig så förnedra --
 Han, som är sjelf så ryktbar som Achilles --
 Att han Achilles söker.
 Då skulle vi hans feta högfärd späcka
 Och elda under kräftans tecken, glödgadt
 Utaf den store Hyperions sällskap.
 Han söka honom! Neka, Zeus! och ropa
 I thordöns skräll: "Achilles, gå till honom."

Nest. (Afsides). Rätt bra! Det är att taga'n på det ömma.

Diom. (Afsides). Och hur hans tystnad slukar ned berömmet!

Ajax. Om jag går dit, skall han sig få en näsknäpp
 Utaf min jernhand.

Agam. Ni får icke gå.

Ajax. Stoltserar han, skall jag hans stolthet tufsa.
 Låt mig gå in!

Ulyss. Nej, om det också gällde
 Det ädla pris som nu vi kämpa för!

Ajax. Den lumpna, fräcka karlen!

Nest. (Afsides). Så han sig sjelf beskrifver!

Ajax. Kan han med folk ej trifvas?

Ulyss. (Afsides). Hör, korpen klandrar svärtan!

Ajax. Jag åderlåter hans humör!

Agam. (Afsides). Nu vill den sjuke spela läkare.

Ajax. Om alla tänkte som jag, --

Ulyss. (Afsides). Då komme förståndet ur moden.

Ajax. Då skulle han icke komma så lätt ifrån saken;
han skulle smaka svärd först. Skall högfärd vinna priset?

Nest. (Afsides). Om den det gör, så vinner du hälften.

Ulyss. (Afsides). Till och med tio lotter.

Ajax. Jag skall knåda honom, jag skall göra honom mjuk; --

Nest. (Afsides). Han är icke genom-varm än; proppa
honom full med beröm; slå i, slå i, hans äregirighet bör läskas.

Ulyss. (Till Agamemnon). Min kung, ni tar er denna harm för nära. --

Nest. Min ädle general, gör icke det!

Diom. Tänk på att strida utan prins Achilles.

Ulyss. Att nämna honom gör den andra ondt.
 Här är en man, -- dock, midt i synen så, --
 Jag tiger heldre.

Nest.             Hvarför gör ni det?
 Han är ej dryg, som prins Achilles är.

Ulyss. Enhvar det hörer han är lika tapper!

Ajax. En nedrig lymmel, som oss huttlar så!
 Ack, vore han Trojan!

Nest.                 Hvad fel på Ajax --

Ulyss. Om stolt han vore?

Diom.                                 Eller äregirig?

Ulyss. Surmulen?

Diom.                        Sjelfvisk eller egenkär?

Ulyss. Prins, tacka himlen att du mildsint är;
 Din far ske pris, pris henne som dig ammat;
 Hell din uppfostrare, men trefaldt hell
 Åt dina gåfvor, större än all lärdom!
Men den som öfvat har din arm i fäktning,
 Halfvere Mars med honom evigheten
 Och skänke honom hälften: Och din styrka --
 Tjur-bärarn Milo gifve upp sin ära
 Åt senfull Ajax. Ditt förstånd -- alltnog,
 Det famnar som en gräns, en strand, en häck
 Ditt vidtutsträckta dygd-fält. Här är Nestor;
 Uppfostrad utaf gråa forntidsminnen,
 Han är förståndig, kan ej annat vara.
 Förlåt mig dock, min far, om ung ni vore
 Som Ajax är och hade sådant hufvud,
 Ni skulle icke hafva företrädet,
 Men vara Ajax.

Ajax.          Skall jag far er kalla?

Nest. Ja, kära son.

Diom.                           Han lede dig, prins Ajax.

Ulyss. Här får ej dröjas, ty vår hjort Achilles
 I snåren gömt sig. Täckes nu vår höfding
 Sin hela generalstab sammankalla.
 Än flere kungar kommit ha till Troja;
 I morgon fäkta vi med allan makt.
 Här står en prins! -- Krigsmän från Ost och Vest,
 Kom hit, försök! Nog Ajax står sig bäst!

Agam. Till rådet nu! Achilles sofva må;
 En båt är lätt, djupt örlogsskeppen gå.

(De gå).


TREDJE AKTEN. FÖRSTA SCENEN.

Troja.

(Pandarus och en betjent).

Pand. Hör nu, min vän, ett ord! Följer ni icke den unga herr Paris?

Bet. Jo, herre, då han går framför mig.

Pand. Tjenar ni honom, menar jag.

Bet. Jag tjenar herren.

Pand. Då tjenar ni en ädel herreman; jag kan icke
annat än prisa honörn.

Bet. Prisad vare Herren!

Pand. Ni känner mig, eller hur?

Bet. Åh ja, på en höft.

Pand. Min vän, lär då bättre känna mig; jag är herr
Pandarus.

Bet. Jag hoppas att bättre lära känna er herrlighet.

Pand. Det önskar jag.

Bet. Ni är i nåda-ståndet?

Pand. Nåd? Nej, min vän; herrlighet och
högvälborenhet äro mina titlar. (Musik höres). Hvad
är det för musik?

Bet. Det vet jag endast stump-vis; det är en vis-stump.

Pand. Känner du musikanterna?

Bet. Till fullo, min herre.

Pand. Hvem spela de för?

Bet. För åhörarena, herre.

Pand. Hvem till behag?

Bet. Till mitt behag och allas deras som tycka om
musik.

Pand. Gehör, menar jag, min vän.

Bet. Gehör? Hvem skall jag ge och hvem skall jag
höra?

Pand. Min vän, vi förstå icke hvarandra. Jag är för
höflig, och du är för illistig. På hvems begäran
spela de här musikanterna?

Bet. Nu träffade ni hufvudet på spiken. Jo, på min
herres, prins Paris', begäran, som sjelf är med i
egen person; i hans sällskap är den dödliga Venus,
skönhetens hjerte-blod, kärlekens osynliga själ, --

Pand. Hvem? Min lilla kusin Cressida?

Bet. Nej, herre, Helena; kunde ni inte höra det på
hennes hederstitlar?

Pand. Min vän, du måtte visst icke ha sett fröken
Cressida; jag går till Paris med en helsning
från prins Troilus; jag vill göra en kruserlig
höflighets-attack på honom, ty mitt ärende är
kokhett.

Bet. Ett kokhett ärende! Det var en badstugu-fras.

(Paris och Helena komma med svit).

Pand. Min prins, jag önskar er och hela ert
sköna sällskap allt hvad skönt är! Måtte de
skönaste önskningar i skönaste mått skönt gå i
fullbordan! Framför allt edra, sköna drottning. Sköna
drömmar vare er sköna hufvudkudde!

Hel. Kära herre, ni är full af sköna ord.

Pand. Det är ert sköna välbehag som säger så, ljufva
drottning. -- Sköna prins, i denna musiken äro så
vackra brytningar.

Par. Det är ni som har afbrutit den, kusin; men ni
skall, så sant jag lefver, sätta ihop den igen, ni
skall lappa den med ett stycke af egen komposition. --
Kära Lena, han är full af harmoni.

Pand. Ack nej, min fru.

Hel. O, min herre, --

Pand. Rå, i sanning; i sanning, mycket rå!

Par. Bra sagdt, min herre.

Pand. Jag har ett ärende till prinsen, dyra
drottning. Nådige herre, tillåter ni mig säga ett
ord?

Hel. Så lätt slipper ni oss icke; ni skall sjunga,
det är säkert.

Pand. Sötaste drottning, ni behagar skämta med mig. --
Men så här står det till: -- min nådige herre och högt
värderade vän, er bror Troilus --

Hel. Herr Pandarus! Min honungs-söta Pandarus!

Pand. Se så, söta drottning, se så: -- rekommenderar
sig på det hjertligaste hos er --

Hel. Ni skall icke purra oss på melodin; om ni det
gör, så falle vår melankoli på ert hufvud.

Pand. Söta drottning! Söta drottning! Ack, sådan söt
drottning!

Hel. Och att göra en söt drottning ledsen, är en sur
förbrytelse!

Pand. Nej, på det viset får ni inte er vilja fram;
nej minsann ni det får! Nej, jag bryr mig icke om
sådana ord,
nej, nej! -- Och ber er, nådige herre, att ni
behagar göra hans ursäkt, ifall kungen skulle fråga
efter honom vid supén.

Hel. Ädle Pandarus, --

Pand. Hvad säger min söta drottning? Min söta,
aldra-somsötaste drottning?

Par. Hvad har han för bedrifter för sig? Hvar superar
han i qväll?

Hel. Men, bästa Pandarus, --

Pand. Hvad säger min söta drottning? -- Min lilla kusin
blir ond på er. Ni får icke veta hvar han superar i
qväll.

Par. Jag vill våga lifvet på att det är hos min
sjelfherrskarinna Cressida.

Pand. Nej, nej, alls icke; der är långt ifrån. Ni
skall veta, att er sjelfherrskarinna är sjuk.

Par. Godt, jag skall göra hans ursäkt.

Pand. Det var bra, min prins. Hur kommer ni att tala
om -- Cressida? Nej, er sjelfherrskarinna är sjuk.

Par. Nu gissar jag.

Pand. Ni gissar! Hvad gissar ni? -- Se så, gif mig
ett instrument. -- Nå, söta drottning?

Hel. Det var rätt beskedligt af er.

Pand. Min lilla kusin är förfärligt kär uti en sak
som ni har, söta drottning.

Hel. Den skall hon få, bara det icke är min gemål
Paris.

Pand. Han! Nej, honom bryr hon sig icke om. De tu
äro två.

Hel. Först tvedrägt och sedan endrägt kan göra dem
till tre.

Pand. Se så, se så, inte mer om den saken; nu vill
jag sjunga en visa för er.

Hel. Ack ja, börja genast. Du har minsann en vacker
panna, söta Pandarus.

Pand. Än ni då, än ni då!

Hel. Sjung om kärlek; den der kärleken gör utaf med
oss alla. O, Cupido, Cupido, Cupido!

Pand. Kärlek! Ja, det gör den minsann!

Par. Sjung nu om kärlek, kärlek, kärlek blott.

Pand. Ja, så börjar minsann också visan.
O kärlek, kärlek, kärlek blott! --
 Hans båge når
 Så bock som får;
 Han dödar ej
 Med pilen, nej,
 Han kittlar med sitt skott.
 Då skriker sven, då skriker mö:
 "Aj, aj, vi dö!"
 Men det som nyss så fasligt var
 Gör aj, aj, aj, till ha, ha, ha,
 Och lif i död blir qvar.
 Först aj, aj, aj, så ha, ha, ha!
 Aj, aj, ger rum åt ha, ha, ha!
 Hi! ho!

Hel. Han är minsann kär ända ut i nästippen.

Par. Han äter också intet annat än dufvor, min
älskade, och sådan mat förorsakar hett blod, och
hett blod aflar heta tankar, och heta tankar afla
heta gerningar, och heta gerningar äro kärlek.

Pand. Är detta kärlekens slägtledning? Hett blod,
heta tankar och heta gerningar? Det går så hett till
som mellan huggormar. -- Hvem är i dag i striden,
min bästa prins?

Par. Hector, Deiphobus, Helenas, Antenor och alla
Trojas raska kavaljerer; jag skalle gerna ha väpnat
mig i dag, men jag fick icke för Lena. Hur kommer
det till, att min bror Troilus icke infann sig?

Hel. Det är något som han hänger läpp för; -- ni vet
nog, herr Pandarus.

Pand. Jag vet ingenting, aldrasötaste drottning. Jag
längtar att höra hur det har gått dem i dag. -- Ni
kommer väl ihåg att ursäkta er bror?

Par. På pricken.

Pand. Farväl, söta drottning.

Hel. Helsa till lilla kusin.

Pand. Det skall jag göra, söta drottning.

(Går. Det blåses till återtåg).

Par. Nu gå de hem; vi gå till Priams sal
 Och helsa dem. Jag ber dig, Helena,
 Hjelp Hector ur hans stål; hans hårda pansar
 Skall mera lyda hvita handens trollmakt
 Än skarpa stålets egg och kämpestyrkan
 I grekisk arm; du mer förmår än alla
 Ö-kungarna: afväpna store Hector.

Hel. Att honom tjena skall min stolthet bli,
 Och all den artighet af mig han njuter
 Skall fagrare mig göra än jag är,
 Ja, till och med mig sjelf fördunkla.

Par.                                  Ljufva,
 Hur högt jag älskar dig kan icke sägas!

(De gå).


ANDRA SCENEN.

Troja. Pandari trädgård.

(Pandarus och en betjent hos Troilus mötas).

Pand. Hvad nu? Hvar är din herre? Hos min kusin Cressida?

Bet. Nej, herre, han väntar på att ni skall föra honom dit.

(Troilus kommer).

Pand. Se, der kommer han. Nå, hur står det till?

Troil. Gå din väg, min gosse.

(Betjenten går).

Pand. Har ni sett min kusin?

Troil. Nej, Pandarus. Kring hennes dörr jag smyger
 Liksom en främlings-själ vid Styx, i väntan
 På färjekarlen. Var min Charon, du,
 Och för mig hastigt till de ljufva ängder,
 Der jag mig välta får på liljebädd, --
 Förtjenstens lön. Ack, ädle Pandarus,
Ryck brokig vinge bort från Amors skuldra
 Och fly med mig till Cressida!

Pand. Gå här en stund; hon strax skall komma hit.

(Pandarus går).

Troil. Jag svindlar; väntan snurrar mig ikring.
 Min fantasi mig ger så ljuflig försmak,
 Att jag är riktigt yr. Hur skall det gå,
 Då gommen, som nu vattnas, verkligt smakar
 Ljuf kärleks-nektar? Ack, jag räds jag dör.
 Svimmar, förintas, njuter fröjd så fin,
 Så genomträngande och hvass i sötma,
 Att ej mitt gröfre jag står ut dermed.
 Det räds jag mycket, och jag räds dessutom
 Att ej jag rätt får reda på min fröjd,
 Liksom uti en slagtning när man hoptals
 Sig störtar efter fiende som flyr.

(Pandarus kommer tillhaka).

Pand. Nu gör hon sig i ordning; hon kommer straxt. Nu
får ni lof att vara qvick. Hon rodnar och drar
andan så tätt som om hon vore spök-rädd. Jag skall
gå efter henne. Det är en liten söt kanalje;
hon drar andan så tätt som en nyfångad sparf.
(Pandarus går).

Troil. Af samma lidelse min barm är fattad;
 Mitt hjerta högre slår än puls i feber,
 Och alla mina krafter stanna tvärt
 Liksom vasallen då han oförmodade
 Sin konungs öga möter.

(Pandarus kommer tillbaka med Cressida).

Pand. Kom, kom; hvad behöfver du rodna? Blygseln är en
barn-unge. -- Här är hon nu; svärj henne nu de eder,
som ni har svurit mig. -- Hvad? Springer du din
väg? Skall du tämjas med vakandeSå brukade man tämja falkar och hökar.
Jmfr Band. VII, sid. 131., eller hur? Ryggar
du, så skall du få stå i främsta ledetDetta är fritt öfversatt. Meningen är:
vi skola ställa dig der du icke kan komma undan.. -- Hvarför
talar ni icke med henne? -- Se så, drag undan förhänget
och låt oss se målningen. Herre hjertandes så rädd
hon är att åstadkomma förargelse på ljusan dag! Om
det vore mörkt, skulle

ni väl lättare få tag på hvarann. Se så, rakt
på förkäglan! -- Det var att ta laga fasta med en
kyss! Bygg här, timmerman; här är luften ljuflig. Ni
skall minsann ha ert lystmäte, innan jag skiljer er
åt. Falkhonan är så pigg som falkhannen, det vågar
jag alla mina ankor på; gå på, gå på!

Troil. Ni har beröfvat mig alla ord, prinsessa.

Pand. Med ord betalar man inga skulder, gjord
gerning skall det vara; men hon skall göra dig bet
på gerningarna också, när hon tar din verksamhet
i anspråk. Hvad? Nu näbbas igen? Det vill säga:
"till yttermera visso hafva vi detta med egen" --
kom in nu, kom in nu, jag skall låta göra upp eld.
(Pandarus går).

Cress. Behagar ni gå in, min prins?

Troil. Ack, Cressida, hur ofta har jag icke önskat mig detta!

Cress. Önskat, min prins! -- Gudarna gifve! -- O, min prins!

Troil. Hvad skulle de gifva? Hvad betyder detta
älskvärda afbrott? Hvad bekymmersamt grummel ser min
hulda älskade i vår kärleks källa?

Cress. Mer grummel än vatten, om mina farhågor hafva ögon.

Troil. Farhågor göra englar till djeflar; de se aldrig rätt.

Cress. Blinda farhågor, ledda af klarsynt förnuft,
ha stadigare fotfäste än blindt förnuft som stapplar
åstad utan farhågor; att frukta det värsta, botar
ofta det värsta.

Troil. Min älskade skall icke ha några farhågor! I
hela skådespelet Cupido förekommer icke något vidunder.

Cress. Ingenting oskapligt heller?

Troil. Ingenting utom våra bragder: då vi lofva
att gråta sjöar, lefva i lågor, äta klippor, tämja
tigrar; emedan vi tro, att det är svårare för våra
älskade att utfundera tillräckliga hjelteprof,
än för oss att bestå hvad prof som helst. Detta är
det vidunderliga i kärleken, min älskade,
-- att viljan är oändlig och utförandet inskränkt,
att begäret är gränslöst och gerningen fängslad inom gränsor.

Cress. Det sägs, att alla älskare svärja på att
uträtta mer än de äro i stånd till, och ändock behålla
i reserv en förmåga som de ej använda; de lofva mer än
tio kunna utföra och hålla knappt tiondelen af hvad
en kunde uträtta. De som ryta som lejon och handla
som harar -- äro de icke vidunder?

Troil. Fins det sådant folk? Så är det icke med
oss. Beröm oss sedan vi äro profvade, uppskatta oss
efter förtjenst; vi skola gå barhufvade tilldess
förtjensten kröner oss. Ingen fullkomlighet i
survivans skall för ögonblicket berömmas, vi skola
icke ge förtjensten namn förr än den är född, och
äfven då skall den ha ett ödmjukt epitet. Trohet
behöfver icke vara mångordig. Troilus skall så uppföra
sig emot Cressida, att det värsta afunden skall kunna
göra honom skall bli att göra narr af hans trohet,
och det sannfärdigaste, som sannfärdigheten skall
kunna säga, skall icke bli sannfärdigare än Troilus.

Cress. Vill ni gå in, min prins?

(Pandarus kommer tillbaka).

Pand. Hvad? Rodna ännu? Har ni inte pratat ut än?

Cress. Kära onkel, all dårskap som jag begår dedicerar jag till er.

Pand. Tack skall du ha. Om prinsen får en pojke
med dig, så är det jag som får den. Var trogen emot
prinsen; svinkar han, så gräla på mig.

Troil. Nu känner du din säkerhet: din onkels ord och min orubbliga trohet.

Pand. Nå, då vill jag också gå i borgen för
henne. Flickorna i vår familj vilja länge låta
tigga sig, men har man en gång fått dem, så ä' de
ståndaktiga; riktiga kardborrar, hör du; der man
sätter dem, der sitta de fast.

Cress. Kom hit, o djerfhet, nu och gif mig mod! --
 Prins Troilus, jag dag och natt er älskat
 I många, långa månader!

Troil. Men hvarför var ni då så hård, min sköna?

Cress. För syns skull hård; men jag var redan vunnen
 Utaf den första blick som, -- ack, förlåt mig!
 Ni blir tyrann, om jag för mycket säger.
 Nu är jag kär i er, dock icke mer
 Än att jag kan mig tygla; -- ack, jag ljuger!
 Min tanke var ett trotsigt barn, som växt
 Ifrån sin moders aga. -- Ack, vi tokor!
 Hvi sqvallrar jag? Hvem kan oss trogen bli.
 Då ej vi kunna tiga med oss sjelfva?
 Jag höll er kär, men friade dock ej,
 Men skulle gerna hafva varit karl,
 Åtminstone haft karlars rättighet
 Att tala först. Min älskling, bed mig tiga;
 Ty jag så hänryckt är, att visst jag säger
 Hvad jag en gång skall ångra. Se, din tystnad
 Framlockar, stum och listig, ur min svaghet
 Min hemligaste tanke. Täpp min mun!

Troil. Ack ja, hur ljuf musik den än må tona!
 (Kysser henne).

Pand. Rätt snällt, i sanning!

Cress. Ursäkta mig, min prins, jag er besvär!
 Jag tänkte icke tigga mig en kyss.
 Jag riktigt blygs; o Zeus, hvad har jag gjort!
 Nu vill jag taga afsked utaf er,

Troil. Afsked, söta Cressida?

Pand. Afsked? Åh ja, ni kan taga afsked tills i morgon bittida --

Cress. Var nöjd, min prins, --

Troil.                                      Hvad är ni missnöjd med?

Cress. Mitt eget sällskap.

Troil.                                  Ej ni flykta kan
 Ifrån er sjelf.

Cress.           Det har jag lust att fresta.
 En art jag sjelf blir qvar hos er, min prins,
 Dock ett oartigt sjelf, som sjelf sig flyr
Och blir en annans narr. -- Jag skulle gå; --
 Nu är jag yr, jag vet ej hvad jag säger.

Troil. Enhvar, som är så klok, vet hvad han säger.

Cress. Kanhända visar jag mer list än kärlek,
 Och var så öppenhjertig blott i afsigt
 Att locka er i fällan. Ni är klok,
 Ni älskar icke annars. Klok och kär
 Är ingen dödlig; blott en gud det är.

Troil. Ack, om jag kunde tro att någon qvinna --
 Och fins det någon sådan, är det ni --
 För evigt kunde nära kärleks flamma,
 Bevara trohet full af ungdomskraft,
 Som öfverlefver skönhet, med en själ
 Som jemt föryngras fastän blodet åldras!
 Ja, kunde jag blott öfvertyga mig
 Att min sannfärdighet och tro mot er
 Besvarades med lika rågadt mått
 Af sådan ren och strid tillgifvenhet,
 Hur skulle det ej lyfta mig! Men ack!
 Jag är så rättfram som en enkel sanning
 Och enklare än sanning i dess barndom.

Cress. Den striden går jag in på.

Troil. Herrlig strid,
 Då rätt med rätt om bästa rätten kämpar!
 Framtidens älskare besvärja skola
 Sin tro vid Troilus; då deras verser,
 Af löftes-eder fulla samt af svulst,
 Behöfva nya bilder och man tröttnat
 Vid "fast som stål," "som plantan mot sin måne,"Enligt folktron borde man rätta sig efter månskiftet då man planterade eller sådde.
 "Som sol mot dag," "som dufvan mot sin make,"
 "Magnet mot jern," och "jorden mot sitt centrum," --
 Då skall, när alla liknelser man uttömt,
 Det rätta trohets-idealet nämnas
 Och "trogen som en Troilus" bekröna
 Hvar kärleksvers och ge den helgelse.

Cress. Ack, må du bli profet! Om jag blir falsk,
 Om jag en hårsmån viker ifrån trohet

När tiden åldrats och glömt bort sig sjelf,
 När regn har upplöst Trojas gråstens-murar
 Och starrblind glömska slukat städer opp
 Och stolta riken spårlöst blifvit nötta
 Till stoft och intet; måtte minnet då
 Från falsk till falsk bland falska tärnors tropp
 Min falskhet banna! Säga de: "så falsk
 Som luft, som vatten, vind och sandig jordmån,
 Som räf mot lam, som varg mot späda kalfvar,
 Som lo mot hind, som stjufmor mot sin son," --
 Så må de säga ock samt derigenom
 Ge falskhet dödsstöt: "falsk som Cressida."

Pand. Se så, nu är det uppgjordt; sigillet på,
sigillet på, jag är vittne. Här fattar jag er hand,
här min lilla kusins. Om nånsin ni blir falska mot
hvarann, då jag haft så mycket besvär med att få
ihop er, så må alla barmhertiga skaffare intill
verldens ända bli kallade efter mig, -- allesamman
bli kallade Pandarer; må alla trofasta karlar bli
kallade Troilussar, alla falska qvinnor Cressidor,
och alla kärleksmäklare PandarerPå Engelska
kallas än i dag en kopplare a pander.! Säg amen!

Troil. Amen!

Cress. Amen!

Pand. Amen! Hvaruppå jag skall anvisa er en kammare
och en säng; och på det att den sängen icke må
sqvallra om edra älskeliga förehafvanden, -- tryck
den till döds; bort med er nu!

Må Amor ge hvar mö som blygsamt tiger still
 En kammare och säng och den som ställer till.

(De gå).


TREDJE SCENEN.

Det grekiska lägret.

(Agamemnon, Ulysses, Diomedes, Nestor,
Ajax, Menelaus och Calchas uppträda).

Calch. Nu, prinsar, manar läglig tid mig högt
 Att för de tjenster som jag er bevisat

Belöning kräfva. Påminn er att jag,
 Som såg i ödets bok, har lemnat Troja
 Åt JupiterÖfversättaren läser här Jove, icke love. Den sednare läsarten tyckes vara mycket sökt. Calchas menar: jag har lemnat Troja åt sitt öde., gått från min egendom,
 Bekommit nidingsnamn, begifvit mig
 Ifrån ett säkert, häfdbesutet välstånd
 Till oviss lycka, nekande mig allt
 Som tid, bekantskap, lägenhet och vana
 Gjort kärt och dyrbart för min varelse,
 Och har nu blifvit, för att tjena er,
 Nykommen i min verld, en okänd främling.
 Och derför ber jag er, att till en försmak
 Ni ville skänka mig en liten gåfva
 Utur det stora löftenas register,
 Som, efter hvad ni sagt, blir mitt en gång.

Agam. Hvad vill du ha af oss, Trojan? Begär!

Calch. Ni tog i går till fånga en Trojan,
 Antenor; Troja skattar honom högt.
 Förr har ni -- förr jag tackat er derför --
 Begärt min Cressida vid fångars vexling,
 Men Troja har sagt nej. Den här Antenor
 Ett sådant drifhjul är i deras stat,
 Att alla deras rådslag stanna still
 Då han ej verkar, och de skulle nästan
 En prins af blodet, ja, en son af Priam
 Oss ge i stället. Prinsar, skicka honom
 Som lösen för min dotter; hennes frihet
 Min lön skall bli för all välkommen möda
 Jag haft för er.

Agam. Följ honom, Diomedes,
 Och skaffa Cressida; hvad Calchas önskat,
 Skall honom gifvas. -- Kära Diomedes,
 Utrusta er till denna sändning ståtligt;
 Hör åt om Hector vill att kampen skall
 I morgon för sig gå; beredd är Ajax.

Diom. Det skall jag göra; det en börda är
 Som jag med stolthet bär.

(Diomedes och Calchas gå).


(Achilles och Patroclus framträda ur tältet).

Ulyss. Achilles står i luckan till sitt tält; --
 Täcks nu vår general helt främmande
 Gå der förbi som vore han förglömd.
 J prinsar, blicken vårdslöst blott på honom;
 Jag kommer sist. Då frågar han mig säkert
 Hvi man så snedt och kallt på honom blickar.
 Då skall åtlöjets medicin behandla
 Hans stolthet och er köld och han begärligt
 Nedsvälja den förutan minsta prut.
 Det hjelper nog. När stolthet vill sig spegla,
 Den speglar sig i stolthet. Högfärd födes
 Af böjda knän tills småningom den gödes.

Agam. Vi göra som ni sagt; helt främmande
 Vi skicka oss då vi hans tält passera.
 Så göre hvarje prins och helse icke,
 Om ej föraktligt, hvilket retar mer
 Än förbiseende. Jag går förut.

Ach. Hvad? Önskar generalen med mig tala?
 Ni vet jag vill ej mer mot Troja strida!

Agam. Hvad sad' Achilles? Ville han oss något?

Nest. Säg, vill ni generalen något?

Ach.                                             Nej.

Nest. Nej, intet.

Agam.                          Desto bättre.

(Agamemnon och Nestor gå).

Ach.                                         Se, god dag!

Men. Hur mår ni?

Ach.                          Hånar den hanrejen mig?

Ajax. Hur står det till, Patroclus?

Ach. God morgon, Ajax.

Ajax.                               Hä?

Ach.                                                 God morgon, Ajax.

Ajax. Ja visst, ja visst; och så god dag på köpet!
 (Ajax går).

Ach. Hvad nu? Är ej Achilles dem bekant?

Pat. Så främmande! De plägade ju bocka
 Och skicka sina leenden i förväg
 Samt komma fram till er så vördnadsfullt
 Som när de krypa till ett heligt altar.

Ack. Hvad? Har jag blifvit fattig då helt nyss?
 Om storhet blir med lyckan osams, blir hon
 Med menskor osams ock. Den fallne ser
 Sitt öde lika fort i andras ögon,
 Som han sig märker falla. Menskor visa,
 Som fjärlar, sina mjölbeströdda vingar
 För sommarn blott, och ingen menska fins
 Som hedras blott för det att hon är menska;
 Hon hedras endast för den heders skull
 Som är utvärtes, rikdom, gunst och rang
 Som fås af slump så väl som af förtjenst.
 Om dessa falla, -- slippriga de äro --
 Plär vänskap, stödd vid dem och slipprig sjelf,
 Dra ned så ett som annat samt tillsamman
 I fallet dö. Så är det ej med mig,
 Jag är med lyckan vän, jag njuter ännu
 Fullt opp hvad jag har ägt med undantag
 Af dessa männers blickar hvilka tyckas
 Hos mig ha något märkt som ej är värdt
 Så täta ögonkast som förr man gaf mig.
 Det är Ulysses; jag vill bryta af
 Hans läsning -- nå, hur står det till, Ulysses?

Ulyss. Nå, store Thetis-son?

Ach.                                      Hvad läser ni?

Ulyss. En sällsam karl den satsen drifver här,
 Att ingen, hur begåfvad han må vara, --
 Har rik på gods så utantill som innan, --
 Kan skryta med att äga hvad han äger
 Samt känna det som sitt, om ej dess strålar
 Tillbakastudsa: dygden måste skina
 På andra, värma dem, och de igen
 Tillbakasända värmen till sitt ursprung.

Ach. Ej sällsamt alls. Ej ägarn känner sjelf
Den skönhet som han bär på egen panna;
 Deri visar sig för andra. Icke heller
 Kan ögat -- andligast af alla sinnen --
 Sjelf se sig, om ej från sig sjelf det går;
 Men öga vändt mot öga ger på stund
 En spegelbild det ena af det andra;
 Betraktelsen ej vänder hem till sig,
 Förr'n den har rest och gift sig på den ort
 Der den kan se sig sjelf. Ej sällsamt alls.

Ulyss. Jag fäster mig ej strängt vid auktorns sats,
 Den är ej ny, men vid tillämpningen;
 Han visar klart uti sin deduktion
 Att ingen är till någonting en herre, --
 Hur oberoende han ock må vara --
 Om ej han delar gåfvorna med andra;
 Ej heller vet han rätt hvartill de duga
 Förrän de formas af i deras bifall
 Som fatta dem och ge liksom ett hvalf
 Ett återskall samt kasta som en stål-port,
 Mot solen vänd, tillbaka hennes bild
 Och hennes hetta. Jag fördjupad var
 I dessa tankar; plötsligt föll mig in
 Den oberömde Ajax.
 O himlar, hvilken man! En riktig häst
 Som har, han vet ej hvad. Natur, hur ofta
 Ser icke nyttig sak helt usel ut,
 Då deremot ett ting som högt värderas
 Är intet värdt! I morgon skall man se --
 Förmedelst bragd som slumpen honom skänkt --
 Ajax berömd! Hur somliga sig möda,
 Då somliga ej göra någonting!
 Hur somliga hos lyckan spela blyga,
 Då andra midt för hennes näsa gyckla!
 Hur en sig äter mätt på annans högfärd,
 Då högfärd svälterÖfversättaren har följt qvart-upplagans läsart: While pride is fasting. sjelf på egen flärd!
 De prinsarna från Grekland! -- Allaredan
 De klappa tölpen Ajax på hans skuldra,

Som stode re'n hans fot på Hectors bröst
 Och Troja darrade!

Ach. Det tror jag nog; de gingo mig förbi,
 Som girigbukar tiggarn; ingen gaf mig
 Ett ord, en blick. Man mins ej mina bragder!

Ulyss. Med påse på sin rygg går tiden fram
 Och samlar nådegåfvor in för glömskan,
 Ett storväxt vilddjur i otacksamhet.
 Der stoppas in förgångna, goda dåd
 Förtärda lika fort som man dem öfvat,
 Förglömda lika snabbt som man dem gjort.
 Ihärdighet, min prins, ger äran glans.
 Att hafva något gjort, det är att hänga,
 Ur moden kommen, som ett rostigt pansar
 Bland löjligt skräp. Nej, gå den närmsta vägen,
 Ty äran vandrar på en stråt så smal
 Att endast en får rum; då derför på,
 Ty täflingslustan tusen söner har,
 Som trängas med hvarann; om ni ger vika
 Och väjer aldraminsta grand åt sidan,
 Så rusa alla fram liksom en flod,
 Och du blir efter lik en ädel häst
 Som, främst i raden, fallit kull på banan
 Och trampas ned utaf den andra trossen.
 Hvad dessa göra nu fördunklar er,
 Om ock hvad ni har gjort är mycke bättre,
 Ty tiden är en värdshusvärd på moden,
 Som vårdslöst skakar hand på gäst som går,
 Men hugger tag uti den kommande
 Med armar, sträckta som han ville flyga.
 Välkommen städse ler, farväl går ut
 Med pust och suckan. Dygden aldrig söke
 Belöningar för hvad den varit har,
 Ty skönhet, vett, kroppstyrka, ädel börd,
 Krigsbragder, vänskap, mildhet äro alla
 Den ilskna, tadelsjuka tidens slafvar.
 Ja, verlden är sig alltid lik, min prins;
Enhälligt prisas hvarje nyfödd grannlåt,
 Om ock den formad är på det förgångna,
 Och stoft som ärEnligt läsarten: And give to dust etc. en liten grand förgyldt
 Berömmes mer än guld af stoft fördunkladt.
 Hvad nu man ser, det prisar ögat nu;
 Och derför, store man, du ej bör undra
 Att Grekerna begynna hylla Ajax,
 Ty ting som rör sig fängslar ögat mer
 Än ting i hvila. Fordom skreks om dig
 Och skrikes än och skall nog framgent skrikas,
 Om du ej lefvande dig sjelf begrofve
 Och stängde in ditt rykte i ditt tält --
 Du, hvars bedrifter nyss på dessa slätter
 Väckt gudars afundsjuka och förmått
 Den store Mars att sig i striden blanda

Ach. Jag hade starka skäl att dra mig undan
 På detta sätt.

Ulyss.          Att icke dra er undan
 Var ännu större skäl och mer heroiskt.
 Det är bekant, Achilles, att ni älskar
 En dotter till kung Priam.

Ach.                        Ha! bekant?

Ulyss. Är det ett under?
 En vaksam statskonst ser och känner nästan 
 Hvartenda minsta korn af Plutos guldKanhända rättare: Plutus guld, enligt Malones ändring af texten. Den ursprungliga läsarten är Pluto's gold, och samma förvexling af namnen Pluto och Plutus återfinnes i fjerde akten af Julius Cæsar. Båda läsarterna gifva på detta ställe god mening.,
 Ransakar bottenlösa djupen, plägar
 Med tanken råd, och, nästan lik en gud,
 Afslöjar den uti dess stumma vagga.
 Det bor en djup mystik -- ej häfden ens
 Djerfs röra vid den -- uti statens själ,
 Som har gudomligare verksamhet
 Än penna eller språk förmår beteckna.
 All den gemenskap som ni haft med Troja
 Är lika klar för oss som er, min prins,
 Och bättre skulle det Achilles anstå
 Att störta Hector än Polyxena.
 Nog skall ung Pvrrhus gräma sig derhemma,

Då ryktet gällt kring öarna basunar
 Och Greklands flickor trippa kring och sjunga:
 "En Hectors syster kufvade Achilles,
 Men Hector blef af store Ajax slagen."
 Farväl, jag talt som vän; en narr kan åka
 Uppå den is som ni bort sönderbråka.
 (Går).

Pat. Det är hvad jag er ofta sagt, Achilles;
 En qvinna, som har fräck och manlig blifvit,
 Är ej så vidrig som en qvinlig man
 I bragdens tid. Nu skyller man på mig;
 Man tror, att jag, för kriget obenägen,
 Och ni, för mig benägen, vållat detta.
 Upp, upp! Den veka, vällustfulla Amor
 Skall släppa kärligt famntag kring er hals
 Och lik daggdroppen i ett lejons man
 Till luft bli skakad.

Ach.                  Skall då Ajax fäkta
 Mot Hector?

Pat.        Ja, det skall han; och kanhända
 Rätt mycken ära vinna deruppå.

Ach. Jag märker, att mitt rykte står på spel;
 Mitt namn är såradt svårt.

Pat.                        Tag er till vara.
 De sår som sjelf man ger sig lätt ej botas.
 Om vi försumma det nödvändiga,
 Utfärda vi åt faran öppen fullmakt,
 Och faran smyger på oss som en feber
 Bäst vi med händerna i kors oss sola.

Ach. Gå, bästa vän, och kalla hit Thersites;
 Jag skicka skall den narrn med bön till Ajax
 Att han vill bjuda Trojas prinsar in
 Till fredligt gille, efter stridens slut.
 Jag har en sjuklig håg, en qvinno-lystnad
 Att se i fridens drägt den store Hector,
 Med honom tala, se hans anlete
 Så mycket som jag vill. -- Du slipper gå.

(Thersites kommer).

Thers. Ett under!

Ach. Hvad?

Thers. Ajax går upp och ned på fältet och söker efter sig sjelf.

Ach. Hur då?

Thers. Han skall i morgon i envig med Hector och är
så profetiskt stolt öfver ett heroiskt karbasande,
att han rasar utan att säga ett ord.

Ach. Hur går det till?

Thers. Hå, han går upp och ned som en påfogel,
struttar ett steg och stannar tvärt; mumlar som en
näringsidkerska som icke har någon annan tafla än
sitt hufvud att göra upp räkningen på, biter sig i
läppen med en knipslug blick som om han ville säga:
i detta hufvud fins nog qvickt förstånd, bara det
ville ut. Det fins det väl också, men det ligger så
kallt i honom som eld i flinta; man måste knacka fram
det. Karln är för evigt förlorad, ty om icke Hector
bryter nacken af honom i striden, så bryter han sjelf
af den med sitt fåfänga skryt. Mig känner han icke
igen; jag sad' till honom "god morgon, Ajax," och han
svarade "tack, Agamemnon." Hvad tänker ni om den
karlen, som tar mig för generalen? Han har blifvit
en riktig land-fisk, ett stumt vidunder. Knäfveln
regera allmänna opinionen; man kan bära den på båda
sidor som en läderjacka.

Ach. Du skall bli mitt sändebud till honom, Thersites.

Thers. Hvem? Jag? Han svarar ingen menniska; han
befattar sig icke med att svara; tala är för tiggare,
han bär sin tunga i sin arm. Jag skall föreställa
hans person; låt Patroclus göra mig några frågor,
så skall ni få se en pjes som heter Ajax.

Ach. Grip honom an, Patroclus. Säg honom, att jag
ödmjukeligen anhåller hos den tappre Ajax, att han
täcktes inbjuda den högst manhaftige Hector att
komma obeväpnad till mitt tält samt att förskaffa
säker lejd för hans person utaf den storsinnade och
högfurstelige, sex- eller
sjufaldt ärade öfverbefälhafvaren för den grekiska arméen, Agamemnon. Gör det.

Pat. Zeus välsigne den store Ajax!

Thers. Hum!

Pat. Jag kommer från den hedervärde Achilles, --

Thers. Ha!

Pat. Som ödmjukast anhåller att ni täcktes inbjuda Hector till hans tält --

Thers. Hum!

Pat. Och att förskaffa säker lejd af Agamemnon.

Thers. Agamemnon?

Pat. Ja, min prins.

Thers. Ha!

Pat. Hvad svarar ni på det?

Thers. Gud signe er; af hjertans grund.

Pat. Ert svar, min herre!

Thers. Om det blir vackert väder i morgon -- klockan
elfva -- så går det si eller så; men han skall i alla
fall betala för mig innan han får mig.

Pat. Ert svar, min herre!

Thers. Farväl med er; af hjertans grund.

Ach. Åh nej, så är han väl icke stämd? Eller hur?

Thers. Nej, så är han förstämd. Hvad musik det kan
bli i honom när Hector har spräckt hans skalle,
det vet jag icke; men stort lärt det inte bli, så
framt icke spelemannen Apollo tar hans senor och gör
strängar utaf.

Ach. Kom, du skall bära ett bref till honom genast.

Thers. Låt mig då också få ett till hans häst, ty
den är det förnuftigare kreaturet.

Ach. Min själ är grumlad som en upprörd källa,
Jag kan ej sjelf se bottnen på densamma.

(Achilles och Patroclus gå).

Thers. Jag skulle önska, att er själs källa
vore klar igen, så att jag kunde vattna en
åsna i den. Jag ville heldre vara en lus i en
fårskinspels, än ett sådant der tappert dumhufvud.
(Går).


FJERDE AKTEN. FÖRSTA SCENEN.

En gata i Troja.

(Från den ena sidan kommer Aeneas med en tjenare
som bär en fackla; från den andra Paris, Antenor,
Deiphobus, Diomedes och svit med facklor).

Par. Se der! Hvem kommer?

Deiph.                                 Det är prins Aeneas.

Aen. Är prinsen sjelf tillstädes? -- Om jag hade
 Så god anledning till att ligga länge
 Som ni, min prins, -- blott himla-ärnden kunde
 Mig rycka bort ifrån min sängkamrat.

Diom. Så tycker jag. God morgon, prins Aeneas.

Par. En tapper Grek; Aeneas, tag hans hand.
 Ni har ju ofta sjelf berättat oss
 Hur Diomedes dag för dag en vecka
 På fältet jagat er.

Aen. Hell, tappra herre,
 Så länge milda freden ännu varar;
 Men råkas vi i strid -- så bittert trots,
 Som hjerta tänka kan och mod fullborda!

Diom. Ej Diomedes skyr för någondera;
 Vårt blod är nu i lugn: nå väl då, hell!
 Men komma kamp och läglig tid tillsamman,
 Vid Zeus, då gör jag hetsjagt på ditt lif
 Med all min styrka, eftertryck och list.

Aen. Ett lejon skall du jaga då, som flyr
 Med omvändt hufvud. -- Var välkommen nu
 Och artigt helsad! Vid Anchises' lif,
 Välkommen hit! Jag svär vid Venus' hand,
 Att ingen själ kan älska så den man
 Som han vill slå ihjel, så outsägligt!

Diom. Ren sympati! -- Zeus, låt Aeneas lefva,
 Ifall hans död ej blir min klingas ära,
 Tills tusen solhvarf gått till fullo ut!
Dock låt, mig sjelf till ära, honom dö
 Med hvarje lem ett sår, och det i morgon!

Aen. Nu känna vi hvarannan bra.

Diom. Ja visst,
 Och trängta efter värre kännedom.

Par. Det var den trotsigaste kompliment,
 Den ädlast ilskna vänskap jag har hört. --
 Men hvarför här så tidigt?

Aen. Konungen
 Har skickat efter mig; jag vet ej hvarför.

Par. Så hör då: för att bringa denna Greken
 Till Pandars hus och lemna honom der
 Skön Cressida till lösen för Antenor.
 Vi göra sällskap, eller, om ni vill,
 Kan ni i förväg gå; jag tror bestämdt, --
 Ja, denna tro kan kallas säker kunskap --
 Att Troilus min bror der dväljs i natt.
 Väck honom, och berätta att vi komma
 Samt hvarför sådant sker; jag räds, att vi
 Bli mycket ovälkomna.

Aen. Det är säkert.
 Förr ville han till Grekland Troja flytta
 Än Cressida ur Troja.

Par. Hjelper ej;
 De bistra tidernas nödvändighet
 Befalla sådant. Gå, min prins, vi följa.

Aen. God morgon, allesamman!
 (Går).

Par. Säg, ädle Diomedes, säg mig ärligt
 Af hjertans grund som hederlig kamrat --
 Hvem tror ni bäst förtjenar Helena,
 Jag eller Menelaus?

Diom. Båda lika!
 Han gör det, då han eftertraktar henne --
 Ej bryende sig om hur hon är skändad --
 Med sådan verld af qval och helvetspina;
 Ni gör det också, då ni värjer henne --
 Ej kännande vanärans stygga smak --
Med sådant slösande af gods och vänner.
 Han, lik en krasslig hanrej, drucke gerna
 Den sista dräggen af nattståndet vin;
 Ni, liderlig till sinnes, vill er skaffa
 Utur ett sköko-sköte lifsarfvingar.
 Ni väger lika; båda vilja låna
 Sin öfvervigt af sorgen för en kona.

Par. Ni är för bitter mot er landsmaninna.

Diom. Hon bitter är mot Grekland.   Hör mig, Paris:
 Hvar droppa blod i hennes sköko-kropp
 Ett grekiskt lif har kostat; hvarje skrupel
 Af hennes pestbesmittade lekamen
 Har dödat en Trojan.   I all sin dar
 Hon icke sagt så många goda ord,
 Som likens antal dem hon bragt i jord.

Par. Nu gör ni liksom köparn, Diomedes,
 Ni klandrar varan som ni köpa vill;
 Jag är belåten med den skatt jag har
 Och bjuder den ej ut åt en och hvar. --
 Här går vår väg. --

(De gå).


ANDRA SCENEN.

En gård utanföre Pandari hus.

(Troilus och Cressida).

Troil. Blif inne, hulda; morgonen är kall.

Cress. Min bästa prins, då får jag be min onkel
 Att läsa porten upp.

Troil.  Stör honom ej.
 Till sängs, till sängs!  Sof sött, ni vackra ögon,
 Och vagges dina sinnen in så ljuft
 Som barn som ej af några tankar störas!

Cress. God morgon då!

Troil.  Jag ber dig, gå till sängs.

Cress. Ack, är du trött vid mig?

Troil   O Cressida!

Om ej den muntra dagen, väckt af lärkan,
 Skrämt upp de stygga kråkorna och natten
 Från våra fröjder dragit slöjan bort,
 Ej gick jag från dig.

Cress. Natten var för kort.

Troil. Den hexan! Hos giftblandare hon dröjer,
 Olidlig som ett helvete, men flyger
 Mer snabb än tanken bort från kärleks famntag. --
 Du blir förkyld och skyller se'n på mig.

Cress. Ack, vänta! -- Karlar vilja aldrig vänta! --
 Jag toka! Om jag hade nekat dig,
 Du hade säkert väntat. -- Tyst, hvem kommer?

Pand. (Utanföre). Hvad? Alla dörrar öppna?

Troil. Det är onkeln.

(Pandarus kommer).

Cress. Åt skogs med honom! Här lär bli spektakel!
 Nu är jag fast, --

Pand. Nå, hur står det till? Hur står det till? Hur
är det med affärerna? Hör, jungfru, hvar är min kusin
Cressida?

Cress. Bort, bort ni stygga gycklare till onkel!
 Först narra mig åstad och sedan håna!

Pand. Till hvad, till hvad? Var så god och säg det.
Hvad är det jag har narrat dig till?

Cress. Så stygg ni är! I er bor intet godt,
 Ej heller tål ni något godt hos andra.

Pand. Ha, ha, ha! Ack, du stackars kräk! Du fattiga
toka! Har du icke sofvit i natt? Ville han inte låta
dig sofva, den otäcka karlen? Måtte busen ta honom!

(Det bultar på dörren).

Cress. Hvad sad' jag? -- Ack, om han blef bultad sjelf! --
 Hvem bultar? Kära onkel, titta efter. --
 Min prins, kom in igen uti mitt rum; --
 Ni ler, som om jag menat något styggt.

Troil. Ha, ha!

Cress. Åh nej, jag tänker ej på sådant der. --
 (Det bultar).
 Hur starkt de bulta! Kom nu in, jag ber.
 Jag ville ej för halfva Troja ens
 Att man fick se er här.

(Troilus och Cressida gå).

Pand. Hvem är det? Hvad står på? Vill ni slå sönder
dörren? Hvad nu? Hvad står på?

(Aeneas kommer).

Aen. God morgon, herre, god morgon!

Pand. Hvem är det? Prins Aeneas? Jag kände minsann
inte igen er. Hvad nytt så bittida?

Aen. Är ej prins Troilus här?

Pand. Här! Hvad har han här att göra?

Aen. Jo, han är här; säg icke nej för det;
 Mitt ärnde mycket nära honom rör.

Pand. Är han här, säger ni? Det är mer än jag vet,
det kan jag svära på. Sjelf kom jag sent hem. Hvad
har han här att göra?

Aen. Hvem? Se så, se så!
 Ni skadar honom mera än ni tror;
 Ni är så trogen, att ni sviker honom --
 Låts' nu om ingenting, men skaffa hit'en.
 Gå!

(I det Pandarus går, kommer Troilus).

Troil. Hvad nu? Hvad står på?

Aen. Min prins, jag knappt har tid att helsa ens,
 Så brådtom har jag nu. I antåg äro
 Er broder Paris och Deiphobus
 Samt Greken Diomedes och Antenor,
 Oss återgifven; före morgonoffret
 Och inom timmen skola vi för honom
 I Diomedes' händer öfverlemna
 Skön Cressida.

Troil.          Är detta re'n beslutadt?

Aen. Af Priamus och hela Trojas råd.
 De komma straxt och sätta det i verket.

Troil. Hur mina företag gå rakt på tok!
Jag går emot dem: bästa prins Aeneas,
 Vi möttes af en slump, jag fans ej här.

Aen. Godt, godt, min prins; naturens hemligheter
 Ej kunna bättre tiga still än jag.

(Troilus och Aeneas gå).

Pand. Är det möjligt? Lika fort förloradt som
vunnet! Fan anamma Antenor! Den unga prinsen blir
tokig. Knäfveln regera Antenor! Ack, om de hade
brutit halsen af honom!

(Cressida kommer).

Cress. Hvad nu? Hvad är på färde? Hvem var här?

Pand. Ack, ack!

Cress. Hvi suckar ni så djupt? Hvar är min älskling?
 Ack, bästa onkel, säg, hvad är på färde?

Pand. Ack, om jag vore så djupt under jorden som jag är öfver densamma!

Cress. O gudar! Hvad står på?

Pand. Jag ber dig, gå in igen. Ack, om du aldrig hade
varit född! Jag visste nog, att du skulle bli hans
död. -- Stackars herre! Knäfveln regera Antenor!

Cress. Ack onkel, jag er ber på mina knän,
 Jag ber er, säg mig hvad som är på färde!

Pand. Du skall bort, min flicka, du skall bort; du
är utvexlad emot Antenor; du skall till din far och
öfverge Troilus. Det blir hans död, det blir hans
bane, det står han inte ut med!

Cress. J himlens gudar! Jag vill icke gå.

Pand. Du måste!

Cress. Jag vill ej, onkel. Jag har glömt min far!
 Jag röres ej af blodsband. Ingen själ,
 Slägt, kärlek, eller vän är mig så nära
 Som Troilus, min älskling. Store gudar,
 Låt Cressida bli kallad falskhets krona,
 Då Troilus hon glömt! Tid, nöd och död
 Mot denna kropp sitt yttersta må fresta!
 Dock skall min kärleks fasta grund och byggnad
Bli jordens rätta medelpunkt, som drager
 Allting till sig. Nu går jag in och gråter --

Pand. Gör det, gör det!

Cress. Och sliter af mitt blonda hår och klöser
 Min fagra kind, förstör min klara röst
 Med snyftningar och spränger sönder hjertat
 Med namnet "Troilus." -- Jag vill ej lemna Troja!

(De gå).


TREDJE SCENEN.

En gata.

(Paris, Troilus, Aeneas, Deiphobus,
Antenor och Diomedes komma).

Par. Det re'n är ljusa dagen, och den timma,
 Då hon till Greklands-hjelten skulle lemnas,
 Framrycker fort. -- Min kära Troilus,
 Säg fröken nu hvad henne förestår
 Och skynda på.

Troil.         Gå in i hennes hus;
 Jag skall åt Greken henne genast lemna,
 Och då jag lemnar henne, blir hans hand
 Ett altar, och din broder Troilus
 Den prest som offrar der sitt eget hjerta.

Par. Jag vet hvad kärlek är och ville gerna,
 Så visst som jag dig ömkar, hjelpa dig! --
 Behagar ni gå in, god' herrar.

(De gå).


FJERDE SCENEN.

Ett rum i Pandari hus.

(Pandarus och Cressida).

Pand. Var måttlig! Var måttlig!

Cress. Hvi talar ni om måttlighet? Min smärta
 Är liflig, stark och fullväxt samt regerar
Så våldsamt i min känsla som den orsak
 Som vållat den. Hur kan den göras måttlig?
 Om jag dagtinga kunde med min kärlek
 Och gifva den en mindre kraftig smak,
 Så kunde jag min smärta också mildra;
 Min kärlek ej förlora kan sin must,
 Min sorg ej heller, vid så stor förlust.

(Troilus kommer).

Pand. Här, här, här kommer han. -- Ack, ni söta dufvor!

Cress. O Troilus, o Troilus!

Pand. Ack, de unga tu, så de se ut! Låt mig omfamna
er också! -- "O hjerta," som det heter i den gamla
visan --
"O hjerta, sorgsna hjerta,
 Du suckar utan bristning?"
Och då svarar han:
"Förthy du lisar ej din smärta
 Med någon vänlig flistring."
Bättre rim har aldrig funnits. Man bör aldrig kasta
bort någonting, ty man kan upplefva den dag då en
sådan vers behöfs; det se vi nu, det se vi nu. -- Nå,
hur står det till med er, mina små lamm?

Troil. Jag älskar dig så rent och innerligt,
 Att gudarna -- uppbragta på min kärlek,
 Som glöder mer än bönerna som gå
 Till dem från kalla läppar --
 ta dig från mig.

Cress. Kan afund bo hos gudar?

Pand. Ja, ja, ja, det syns mer än klart.

Cress. Och är det sant, att jag skall gå från Troja?

Troil. En gräslig sanning.

Cress.                                  Och från Troilus?

Troil. Från Troja och från Troilus.

Cress.                                           Omöjligt!

Troil. Jo, ögonblickligt. Slumpens orättvisa
 Oss afsked vägrar, knuffar häftigt undan
Allt uppskof, sviker ilsket våra läppar
 På all förening, hejdar kärleks famntag
 Med våldsam hand och stryper våra löften
 Midt under andetagens födselvånda.
 Vi två, som med så många tusen suckar
 Hvarandra köpt, få sälja bort oss nu --
 Hur uselt -- för en enda bruten halfsuck!
 Den vilda tiden stoppar som en tjuf
 Sitt rika byte hop, han vet ej hur.
 Farväl, otaliga som himlens stjernor,
 Med kyss och ed bestämdt bekräftade,
 Han rafsar samman till ett svagt adjö
 Och ger oss blott en enda hungerkyss
 Af återhållna tårars salt förbittrad.

Aen. (Utanföre). Min prins, är fröken redo?

Troil. De ropa dig! Så ropar dödens engel
 Sitt "kom" åt den som skall på stund gå hädan. --
 Bed dem ha tålamod; hon kommer straxt.

Pand. Hvar äro mina tårar? Regna nu så
att denna storm lägger sig, ty annars
rycker den upp mitt hjerta med rötterna!
(Går).

Cress. Jag skall då gå till Grekerna?

Troil.                                             Ohjelpligt!

Cress. En sorgsen flicka midt bland muntra Greker!
 När råkas vi igen?

Troil. Ack hör mig, hulda, blif mig trogen du --

Cress. Jag trogen! Ack, hur stygg du är mot mig!

Troil. Nej, låt oss sluta vår ordvexling vänligt,
 Ty den går snart ifrån oss.
 Jag säger ej misstänksamt "blif mig trogen;"
 Mot sjelfva döden vill jag kasta handske
 Och påstå att ditt hjerta fläckfritt är.
 Mitt "blif mig trogen" var inledning blott
 Till detta löfte: var mig trogen du,
 Så skall jag helsa på dig.

Cress.                      Ack, min prins,
Då skall ni möta faror, gräsliga,
 Oändliga; men jag skall blifva trogen.

Troil. Min vän skall faran bli. Tag denna half-ärm.

Cress. Tag denna handske. När skall jag dig råka?

Troil. De grekiska fältvakterna jag mutar
 Och helsar på om natten. -- Ack, var trogen!

Cress. O himlar! Trogen än en gång!

Troil.                                           Ack, hör
 Hvi jag dig säger detta: Greklands svenner
 Älskvärda äro, kärleksvarma, sköna,
 Utrustade utaf naturen rikligt
 Och mästare i mången konst och idrott.
 Det der är nytt för dig, man är förförisk --
 Ack, liten grand svartsjuka, men beskedlig,
 Den du må kalla för en dygdig synd,
 Mig ängslar!

Cress. Himlar! Ej du älskar mig.

Troil. Då må jag dö som skurk! Jag tviflar ej
 Så mycket på din trohet, som jag tviflar
 På min förtjenst. Jag kan ej sjunga alls,
 Ej skutta i en dans, ej prata sött,
 Ej spela fina spel, allt sköna saker
 Som Grekerna komplett förstå sig på;
 Jag vet dock, att i alla dessa konster
 En stumt vältalig djefvul städse lurar
 Och frestar listigt. Låt dig icke fresta!

Cress. Ack, tror du det om mig!

Troil.                                       Det gör jag icke;
 Men stundom gör man hvad man icke vill,
 Och ofta kan man bli sin egen djefvul,
 Då man vill fresta sina svaga krafter
 Och litar allt för starkt på makt som sviker.

Aen. (Utanför). Nå, bästa prins, --

Troil. En kyss, och låt oss skiljas!

Par. (Utanför). Kom, broder Troilus.

Troil. Kom. hit, min broder,
 Och för Aeneas hit och Greken också.

Cress. Min prins, ni blir väl trogen sjelf?

Troil. Hvem, jag? Ack, trohet är min svaga sida!
 När andra listigt fiska efter rykte,
 Jag söker ärligt efter simpel enfald;
 När andra slugt sitt koppargods förgylla,
 Jag visar hvad jag har helt rätt och slätt.
 Räds ej för mig; mitt valspråk der vid lag
 Är "tro och heder;" längre går ej jag.
 (Aeneas, Paris och Diomedes komma).
 Välkommen, Diomedes; har är damen,
 Som vi er lemna i Antenors ställe.
 Vid porten skall ni henne få i handom;
 På vägen dit jag mer om henne säger.
 Var artig! och, vid himlen, fagra Grek,
 Om nåd en gång du tarfvar af mitt svärd,
 Nämn Cressida: ditt lif skall bli så säkert
 Som Priam i sin fästning.

Diom. Sköna fröken,
 Bespara mig den tack som prinsen väntar.
 Ditt ögas strålar, dina kinders himlar
 Högt tala för dig; öfver Diomedes
 Du herrska skall, han tjenar dig i allt.

Troil. O Grek, du mindre höfligt mig bemöter
 I det du prisar henne, skändande
 Min varma bön till dig. Hör, prins af Grekland:
 Så högt hon sväfvar öfver ditt beröm,
 Som du ovärdig är att tjena henne.
 Jag säger dig, var artig! Jag befaller!
 Ty, vid tartarens skräck, om du ej är det,
 Din hals jag knäcker, vore ock den klumpen
 Achilles ditt försvar!

Diom. Trankilt, min prins!
 Låt mig som sändebud min rätt få njuta
 Att tala fritt. Jag gör som jag behagar,
 Då jag har gått min väg. Och vet, att jag
 Ej låter mig befalla; efter värde
Hon skattas skall. Men säger ni -- "gör så,"
 Blir svaret "nej," det kan ni lita på.

Troil. Kom nu till porten. -- Hör du, Diomedes,
 För detta skryt dig gruflig hämd beredes! --
 Er hand, min fröken; under det vi vandra,
 Vi hafva nog att språka med hvarandra.

(Troilus, Cressida och Diomedes gå. En trumpet höres).

Par. Hectors trumpet!

Aen.                               Hur denna morgon flytt!
 Nu anser prinsen mig för trög och lat,
 Som svor att före honom rida ut.

Par. Prins Troilus det vållat; nu till striden!

Deiph. På ögonblicket vi oss ruste!

Aen. Ja, låt oss med en brudgums friska djerfhet
 I hälarna på Hector skynda oss.
 I denna dag beror vårt Trojas glans
 På Hectors kämpastyrka -- ensamt hans!

(De gå).


FEMTE SCENEN.

Det grekiska lägret.

(Ajax i rustning, Agamemnon, Achilles, Patroclus,
Menelaus, Ulysses, Nestor m. fl. uppträda).

Agam. Här står du nu fullrustad, flink och färdig
 Med vaken stridshug, snabbare än tiden.
 Låt nu trumpeten ge en skräll åt Troja,
 Du bålde Ajax, så att uppskrämd luft
 Må genomborra hjelten Hectors öra
 Och mana honom hit.

Ajax. Se der, trumpetare, der är min börs.
 Spräck nu din lunga, spräng ditt koppar-rör;
 Blås, karlPå Shakspeares tid brukade man på kartor och andra kopparstick föreställa vindarna med omåttligt utspända kinder; derifrån lär den liknelse, som Ajax här använder, vara tagen., tills kinden sväller trindare
 Än Boreas som har kolik af väder!
 Spänn ut ditt bröst, låt ögat spruta blod,
 Du blåser nu för Hector

(Trumpetaren blåser).

Ulyss. Trumpet-svar hörs ej.


Ach.                             Det är mycket bittid'.

Agam. Är det ej Cressida och Diomedes?

Ulyss. Jo, det är han, han käns igen på gången;
 Han går på tå, hans ande lyfter honom
 Med starka andetag högt öfver mullen.

(Diomedes och Cressida komma).

Agam. Är detta fröken Cressida?

Diom. Det är det.

Agam. Välkommen till oss Greker, sköna fröken!

Nest. Fält-öfversten er helsar med en kyss.

Ulyss. Ej öfversten allen; hon borde kyssa
 Så väl den öfversta som understa.

Nest. Ett riktigt artigt påhitt! Jag begynner: --
 Den der fick Nestor.

Ach. Låt mig, sköna fröken,
 Den vintern taga bort från edra läppar;
 Achilles helsar er välkommen.

Men. Jag hade fordom vackert skäl att kyssas --

Pat. Men det är intet skäl till kyssar nu!
 Ty Paris kom så här på raskt manér
 Och skiljde just så här ert skäl och er.

Ulyss. Hvad bittra tankar våra sinnen fylla!
 Nu skall vårt hjerteblod hans horn förgylla.

Pat. Nyss kysste jag för Menelaus; nu
 Jag kysser för Patroclus.

Men. Rätt behändigt!

Pat. Paris och jag för honom kyssa ständigt.

Men. Jag måste ha min kyss. -- En kyss, jag ber!

Cress. Säg: när ni kysser, tar ni eller ger?

Men. Jag tar och ger.

Cress. Jag skyddar hvad jag har;
 Ni ger en sämre kyss än den ni tar. --
 Ni får ej någon kyss.

Men. Jag ger emellan: tre för en, min sköna.

Cress. En udda karl! Blott jemna tal sig löna.

Men. En udda karl! En karl är alltid udda.

Cress. Men Paris ej; det är en sanning ju,
 Att ni blef udda då han tog er fru.

Men. Ni klöser mig i pannan.

Cress.                                    Nej minsann!

Ulyss. En flickas hand på horn -- det går ej an! --
 Min fröken, får en kyss af er jag tigga.

Cress. Ni får.

Ulyss.                     Jag ville gerna.

Cress.                                                  Nå, så tigg!

Ulyss. Ack, om för Venus' skull en kyss mig vanns,
 Då Helena är mö igen och hans!

Cress. Beviljadt! Säg mig till då detta sker.

Ulyss. Det sker ej nånsin; ej jag kysser er.

Diom. Ett ord; jag för er till er far, min fröken.

(Går med Cressida).

Nest. Det var en liflig qvinna.

Ulyss.                                       Fy, den styggan!
 Hos henne talar öga, kind och läpp,
 Ja, sjelfva foten; vällust tittar fram
 Ur hvarje hennes lem och rörelse.
 Ack, dessa släta, angelägna flickor,
 Som snegla sitt välkommen förr'n det kommer
 Och breda ut sitt hjertas öppna bok
 För hvem som helst! Man märker, att de äro
 Ett villigt byte för tillfälligheten
 Och lustans döttrar.

(Trumpeter höras).

Alla. Trojas trumpeter!

Agam.                               Se, der kommer svärmen.

(Hector i rustning, Aeneas, Troilus och svit komma).

Aen. Hell, Greklands folk! Hvad skall man gifva honom
 Som vinner seger? Skall han ropas ut
 Som segerherre? Skola kämparna
 Hvarann förfölja till det yttersta?
 Säg? eller skall man skilja dem i sär
 Med något fältrop, någon lag för striden?
 Så frågar Hector.

Agam. Hur vill Hector ha?

Aen. Det bryr ej honom; ordningen han följer.

Ach. Det liknar Hector; likväl är det sorglöst,
 En smula stolt och temligen föraktligt
 Mot vederparten!

Aen. Är ni ej Achilles,
 Hvem kan ni vara?

Ach. Är jag ej Achilles,
 Så är jag ingenting.

Aen. Nå väl, Achilles;
 Förnim mitt ord: i tapperhet och högfärd
 Är Hector ytterst stor och ytterst liten;
 Hans tapperhet är stor som vida verlden,
 Hans högfärd är ett noll. Döm honom rätt,
 Så blir hans högfärd idel artighet.
 Prins Ajax är af Hectors blod till hälften,
 Och derför stannar halfva Hector hemma;
 Half hand, half Hector går i bardalek
 Mot en bastard, half Troer och half Grek.

Ach. Det blir en jungfrustrid! Nå, jag begriper. --

(Diomedes kommer tillbaka).

Agam. Se Diomedes! -- Ädle riddare,
 Biträd vår Ajax; striden ordnes så
 Som ni och prins Aeneas den bestämma,
 En enda kamp-dust eller ock en strid
 På lif och död. Då båda äro fränder,
 Blir striden halfsläckt förr'n den rätt sig tänder,

Ulyss. De redan stå stridsfärdiga.

Agam. Hvem är Trojanen der med dystra blicken?

Ulyss. Kung Priams yngsta son, en dugtig kämpe,
 Knappt mogen, dock storståtlig; tillits-värd,
 I bragd vältalig, men i talan bragdlös;
 Ej hastigt vred, men bister när det gäller;
 Gifmild med hand och hjerta fritt och öppet,
 Ger hvad han har och säger hvad han tänker;
 Dock låter han förstånd sin godhet leda
Och slösar ej ett ord på simpel tanke;
 Som Hector tapper, mera farlig dock,
 Ty Hector har uti sin vredes glöd.
 En mensklig hug; men han är ilsknare
 I stridens hetta än en svartsjuk kärlek.
 Han heter Troilus; på honom bygges
 Ännu ett hopp så skönt som Hector bildadt.
 Så har Aeneas sagt; han känner honom
 Från topp till tå: I stora Ilion
 Han i förtroende så skildrat honom.

(Trumpeter. Hector och Ajax fäkta).

Agam. Nu börjar fäktningen.

Nest. Stå på dig, Ajax!

Troil. Du sofver, kära Hector; vakna upp!

Agam. Han för sin klinga bra -- förträffligt, Ajax;

(Trumpeterna tystna).

Diom. Nu får ni sluta.

Aen. Nog, J gode herrar!

Ajax. Jag är ej varm ännu; vi fäkta mer.

Diom. Som Hector vill.

Hect. Åh nej, jag vill ej mer. --
 Min prins, du är min faders systerson,
 En frände till den store Priams hus;
 Vårt nära blodsbands helgd förbjuder oss
 En blodig täflingsstrid; om så du vore
 Af grekiskt och af troiskt sammansatt,
 Att du fick säga: "denna hand är grekisk,
 Och denna troisk; detta ben har grekiskt
 Och detta troiskt kött; min moders blod
 I högra kinden rinner och min faders
 Uti den venstra," -- vid den store Zeus,
 Du skulle icke ha en grekisk lem,
 På hvilken ej mitt svärd ett märke satt
 Utaf vårt split. Men gudarna förbjuda,
 Att någon droppa, lånad från din mor,
 Min himlafränka, skulle gjutas ut
 Utaf mitt svärd! Gif mig ett famntag, Ajax!
Vid dundrarn Zeus, du har bastanta armar,
 Och gerna falle de på Hector så!
 Dig vare heder, frände!

Ajax. Tack, o Hector!
 Du är en riktigt frank och ädel karl;
 Jag tänkte dräpa dig och föra hem
 Ett större rykte, skördadt vid din död.

Hect. Ej ens Achilles sjelfOriginalet har: Not Neoptolemus etc. Det är likväl Achilles som menas; Shakspeare begagnar namnet Neoptolemus som Achilles' familjenamn., det underverket,
 Ifrån hvars stormhatt ryktet gällt basunar
 "Här är han," kunde smickra sig vid tanken
 Att vinna heder, röfvad ifrån Hector.

Aen. Å båda sidor väntan står och frågar
 Hvad vidare skall göras.

Hect. Här är svaret:
 "Utgången blef ett famntag." -- Ajax, farväl!

Ajax. Om jag till böner kunde finna bifall, --
 Hvad sällan händt mig, -- skulle nu jag bjuda
 Min tappra frände in i våra tält.

Diom. Så önskar Agamemnon; prins Achilles
 Rätt gerna såge Hector obeväpnad.

Hect. Aeneas, kalla hit prins Troilus
 Och anmäl detta kärliga besök
 För Trojas folk som väntar mig tillbaka;
 Bed dem gå hem. -- Gif mig din hand, min frände,
 Hos dig och dina riddersmän jag gästar.

Ajax. Der kommer nu den store Agamemnon.

Hect. Säg namnen på de värdigaste männen;
 Achilles skall jag leta rätt på sjelf
 Med ledning af hans jettelika växt.

Agam. Stridshjelte! Var välkommen som till den
 Som gerna vore qvitt en sådan ovän!
 Dock, det var ingen välkomst. -- Bättre uttryckt:
 Hvad skett och än skall ske är öfverhöljdt
 Af glömskans hylsor samt formlösa spillror,
 Men uti detta nu ge tro och heder,
 Väl rensade ifrån allt falskets-krångel,

Med guda-enfald och hjertinnerligt
 Åt dig, du store Hector, sitt välkommen!

Hect. Haf tack, stormäktigaste Agamemnon.

Agam. (Till Troilus). Desslikes dig, högborne prins af Troja.

Men. Jag stämmer in i min herr broders helsning: --
 Du bålda brödra-par, välkommet hit!

Hect. Hvem skall jag svara?

Men. Fursten Menelaus.

Hect. Ah, ni? -- Haf tack, vid Martis pansarhandske!
 Förlåt en sådan osedvanlig ed:
 Er quondam fru svär jemt vid Venus' handske;
 Bra mår hon, -- men hon båd ej om sin helsning,

Men. Ack, nämn ej henne; dödligt qval hon vållar.

Hect. Förlåtelse! Jag glömde mig.

Nest. Jag ofta sett dig, ståtliga Trojan,
 Hur du i dödens tjenst gjort blodig väg
 Igenom Greklands ungdom; jag har sett dig
 Så het som Perseus sporra phrygisk fåle
 Försmående så månget stridens offer
 Då du ditt kämpasvärd i luften hängt,
 Ej låtande det falla på den fallne;
 Då sade jag till dem som närmast stodo:
 "Se der en Zeus som skänker lif åt folk!"
 Och jag har sett dig stanna, draga andan,
 När Grekers ring, olympisk kämpe lik,
 Dig klämt i famnen. Sådant har jag sett;
 Men detta anlet, städse stängdt i stål,
 Jag aldrig förr har skådat. Med din farfar
 Jag fäktat har; han var en rask soldat,
 Men, vid krigsguden allas vår kapten,
 Ej din jemlike. Tag en gubbes famntag
 Och var välkommen till vårt läger, hjelte!

Aen. Det är den gamle Nestor.

Hect. Ett famntag, gamla goda krönika,
 Som gått så länge hand i hand med tiden! --
 Jag famnar dig med fröjd, du vördnadsvärde.

Nest. Ack kunde jag i striden så dig famna,
 Som jag i vänskaps famntag med dig täflar!

Hect. Det önskar jag.

Nest. Vid detta hvita skägg,
 Jag vill i morgon slåss med dig! Välkommen,
 Välkommen än en gång! Jag mins den tid --

Ulyss. Jag undrar blott hur Troja kan bestå,
 Då vi hos oss dess stöd och grundval hafva.

Hect. Jag känner dina anletsdrag, Ulysses! --
 Ack, mången Grek och mången Troer fallit,
 Se'n först jag Diomedes såg och dig
 I Trojas borg som Greklands sändebud!

Llyss. Då sade jag förut hvad hända skulle;
 Än har min spådom endast halfvägs hunnit;
 De murarna, som käckt er stad bekransa,
 De tornen der, som kärligt kyssa molnen,
 Snart skola kyssa sina egna fötter.

Hect. Det tror jag knappast; ännu stå de der,
 Och jag helt blygsamt tror, att ramlandet
 Af hvarje phrygisk sten skall kosta Grekland
 En droppa blod. Nå, ändan kröner verket,
 Och den der gamla skiljomannen tiden
 Sin dom väl fäller.

Ulyss. Lemnom det åt honom. --
 Välkommen, ädle, ridderlige Hector;
 Näst efter generalen må hos mig
 Du gästa i mitt tält, det ber jag om.

Ach. Nej, jag dig skall i förväg gå, Ulysses!
 Nu, Hector, har på dig jag ögat mättat,
 Jag har med skarpa blickar dig betraktat
 Och pröfvat lem för lem.

Hect. Är det Achilles?

Ach. Jag är Achilles.

Hect. Jag ber dig, ställ dig så, att bra jag ser dig.

Ach. Nå, se dig mätt.

Hect. Det har jag redan gjort.

Ach. Du har för brådt; jag mönstrar än en gång
 Dig lem för lem, som vore du till salu.

Hect. Du bläddrar blott i mig som i en skämt-bok,
 Men mer det fins i mig än du förstår.
 Hvi blickar du så krossande på mig?

Ach. Säg, himmel, hvar jag skall uppå hans kropp
 Mitt dödshugg ge! Månn' der, der eller der?
 På det att jag vid namn må såret nämna
 Och klart det hål bestämma, hvarigenom
 Hans djerfva ande flydde. Svara, himmel!

Hect. Du stolte man, det höfves icke himlen
 Att svara dig på sådant. Håll nu stånd;
 Säg, tror du att så lätt mitt lif du fångar
 Att du på förhand noga kan bestämma
 Hvar du skall ge din dödsstöt?

Ach. Ja, det gör jag.

Hect. Om också nu du vore ett orakel,
 Jag trodde dig dock ej. Tag dig i akt;
 Jag slår dig hvarken der, der eller der,
 Men, vid det städ der Martis hjelm är hamrad,
 Du skall bli dräpt på hvarje fläck af kroppen! --
 Ursäkten detta skryt, J kloka Greker,
 Hans högfärd lockar dårskap från min mun.
 Dock skall jag sträfva för att hålla ord,
 Så sant som --

Ajax. Kära frände, bli ej het,
 Och du, Achilles, upphör med ditt hot
 Tills afsigt eller lägenhet det kräfva.
 Du kan få nog af Hector dagligdags,
 Om du har lust. Jag räds, att hela Grekland
 Knappt kan förmå dig till en kamp med honom.

Hect. Nå, var så god och visa dig på fältet;
 Alltsedan du de Grekers sak begaf,
 Har kriget varit strunt.

Ach. Du ber mig, Hector?
 I morgon kommer jag så grym som döden;
 I qväll vi äro vänner.

Hect. Topp! din hand.

Agam. Först kommen till mitt tält, J Greklands pärer,
 Der skall kalasas tappert. Efteråt
 Kan en och hvar, när Hector lägligt finner
 Och gästfriheten manar, bjuda honom.
 Låt trummor skrälla och trumpeter skälla
 Åt denna hjelte välkomst från oss alla.

(Alla gå utom Troilus och Ulysses).

Troil. Jag ber er, prins Ulysses, låt mig veta
 I hvilken trakt af lägret Calchas fins.

Ulyss. I Menelai tält, prins Troilus;
 Der gästar nu hos honom Diomedes,
 Som hvarken ser på himmel eller jord,
 Men stirrar kärleksyr med spända blickar
 På fröken Cressida.

Troil. Vill ni, min prins, bevisa mig den godhet
 Att, när vi lemna Agamemnons tält,
 Mig föra dit?

Ulyss. Som ni befaller, herre.
 Säg lika vänligt nu hur Cressida
 I Troja ansedd var. Månn' någon fästman
 Der gråter efter henne?

Troil. Ack, den som visar sina sår med skryt
 Förtjenar hån! -- Behagar ni ej gå? --
 Kär hölls hon och var kär; kär är hon än,
 Men lyckan var ju aldrig kärleks vän.

(De gå).


FEMTE AKTEN. FÖRSTA SCENEN.

Achilles' tält.

(Achilles och Patroclus uppträda).

Ach. Med grekiskt vin i qväll hans blod jag glödgar
 Och kyler det i morgon af med sabeln. --
 Patroclus, låt oss trycka, honom bra.

Pat. Se der Thersites!

(Thersites kommer).

Ach. Nå, du afunds-etter,
 Du svedda kaka i naturens ugn, Hvad nytt?

Thers. Nå, du målning af hvad du synes vara, du
dumhets-dyrkarenas afgudabild, här är ett bref till
dig.

Ach. Hvarifrån, du fragment?

Thers. Från Troja, du rågade dårskaps-fat.

Pat. Hvem är på post nu?

Thers. Brefven och postmästaren naturligtvis.

Pat. Bra sagdt, du krushufvud! Men hvad tjenar sådant
spektakel till?

Thers. Var så god och tig, pojke; jag profiterar icke
af ditt prat. Man anser dig för att vara Achilles'
pojk-mamsell.

Pat. Pojk-mamsell, din skurk! Hvad vill det säga?

Thers. Hå, hans mamsell i maskulinum. Måtte alla
sunnanvindens ruttna sjukdomar, bukref, bråck,
fluss, sten-plågor, sömnsjuka, lamhet, sura ögon,
lefversjuka, lungsot, varbölder, höft-värk, obotlig
benröta och ref-ormarnas skorfviga fidei-komiss
anfäkta och än en gång anfäkta sådana bakvända rön!

Pat. Ack, du förbannade etterblåsa, du, hvad menar
du med dessa förbannelser?

Thers. Förbannar jag dig?

Pat. Nej, du spruckna liggare, du sakramenskade
obetydeliga hundracka, nej!

Thers. Nej? Hvarför är du så desperat, du eländiga
trassliga silkes-härfva, du gröna flors-hufva för ett
surt öga, du tofs på en slösares börs, du? Ack, så
den arma verlden är förpestad med sådana vattenmyggor,
naturens diminutiver!

Pat. Gall-äpple!

Thers. Bofinks-ägg!

Ach. Ack, jag är helt och hållet störd, Patroclus,
 Uti min stora plan om strid i morgon.
Här är ett bref från drottning Hecuba
 Och hennes dotter, sköna kärestan,
 Som banna mig och mana mig att hålla
 Den ed jag svor. Jag skall ej bryta den.
 Dö, Greker! Rykte, svik! Försvinn, min ära!
 Mitt första löfte skall mig trohet lära. --
 Thersites, kom och städa du mitt tält,
 I qväll skall allt på drickande bli stäldt. --
 Kom med, Patroclus.

(Achilles och Patroclus gå).

Thers. Utaf för mycket blod och för litet hjerna
bli väl de här två karlarna galna; men om de bli det
utaf för mycket hjerna och för litet blod, så vill
jag slå mig på att kurera galningar. Här ha vi nu
Agamemnon, en temligen hederlig karl och älskare af
vippstjertar, men han har icke så mycket hjerna som
ör-vax. Och den der rara metamorfosen af Jupiter der,
hans bror, oxen, -- denna urbild och påminnelse för
allt hvad hanrej heter, -- detta tarfliga sko-horn,
fastkedjadt vid brodrens sida -- till hvilken annan
gestalt än den han har kunde väl förstånd, späckadt
med elakhet, och elakhet, fullproppadt med förstånd,
förvandla honom? Till en åsna? Duger inte; han är
både åsna och oxe. Till en oxe? Duger inte; han är
både oxe och åsna. Att vara en hund, en mulåsna,
en katt, en hiller, en groda, en ödla, en uggla, en
glada eller en sill utan rom, -- det kunde jag stå ut
med; men vore jag en Menelaus, då gjorde jag uppror
emot ödet. Fråga mig icke hvad jag ville vara, om
jag icke vore Thersites, ty jag skulle gerna vara en
lus på en trashank, bara jag sluppe vara Menelaus. --
Hejsan, andar och eld!

(Hector, Troilus, Ajax, Agamemnon, Ulysses, Nestor och Diomedes komma med facklor).

Agam. Nu gå vi vilse.

Ajax. Nej, derborta är det,
 Just der som ljuset syns.

Hect. Jag gör er omak.

Ajax. Ack nej!

Ulyss. Der kommer han oss sjelf till mötes.

(Achilles kommer).

Ach. Välkommen, hjelte! Prinsar, var välkomna!

Agam. Nå väl, god natt, min ädle prins af Troja.
 Er hedersvakt skall Ajax kommendera.

Hect. Tack och god natt åt Greklands general!

Men. God natt!

Hect. God natt, min kära Menelaus!

Thers. Kära afträde! Kära -- sad' han! Kära pöl,
kära tjär-pyts.

Ach. Välkommen och god natt åt alla dem
 Som komma och som gå sin väg.

Agam. God natt!

(Agamemnon och Menelaus gå).

Ach. Ni stannar, Nestor, -- Diomedes också;
 Håll Hector sällskap än en stund på qvällen.

Diom. Jag kan ej, prins; ett angeläget värf
 Just nu står på. -- God natt, du store Hector!

Hect. Gif mig er hand.

Ulyss. (Till Troilus). Följ efter facklans sken;
 Han går till Calchas' tält, jag gör er sällskap.

Troil. Stor ära, bästa herre.

Hect. Nå, god natt!

(Diomedes går; Ulysses och Troilus följa honom på
afstånd).

Ach. Kom, kom och följ mig in i tältet nu.

(Achilles, Hector, Ajax och Nestor gå in i tältet).

Thers. Den der Diomedes är en falsk-hjertad skurk,
en riktig erke-kanalje. Jag tror honom lika litet då
han plirar, som jag tror en orm då den hväser. Han
är lika stor i mun och löften som en gläfsande hund,
men när han håller ord spå sig astronomerna något; det
är ett järtecken, det stundar till någon revolution;
solen lånar glans af månen då Diomedes håller ord. Jag
vill heldre öfverge Hector än låta bli att drifva på
hans spår; det sägs, att han
håller sig en trojansk slyna och begagnar den
förrädaren Calchas' tält. Jag vill efter honom. --
Intet annat än otukt! Liderliga bestar allesamman!
(Går).


ANDRA SCENEN.

Calchas' tält.

(Diomedes uppträder).

Diom. Hör, är ni uppe än? Hollah? gif svar.

Calch. (Innanför). Hvem ropar?

Diom. Diomedes. -- Det är Calchas,
 Förmodar jag. Hvar är er dotter, säg?

Calch. Hon kommer till er.

(Troilus och Ulysses komma på afstånd; efter dem
Thersites).

Ulyss. Nej, stanna, så att facklan ej oss röjer.

(Cressida kommer).

Troil. Ha, Cressida som ger sig af till honom!

Diom. Nå, min pupill?

Cress. Min hulda skyddspatron,
 Ett ord med er!

(Hon hviskar med Diomedes).

Troil. Och så förtroligt sedan!

Ulyss. Hon spelar flux när hon får syn på karlar.

Thers. Och hvilken karl som helst kan spela henne,
så snart han känner klafven; hon är noterad.

Diom. Ni mins väl?

Cress.                         Mins? Ja visst.

Diom.                                                      Nå, glöm det ej,
 Men låt er handling svara till ert ord.

Troil. Hvad skulle hon väl minnas!

Ulyss.                                         Tyst och lyss!

Cress. Ack, söta Grek, förför mig ej till dårskap!

Thers. Kanaljer!

Diom. Nå, än sedan --

Cress. Hör nu bara --

Diom. Pah, pah! Hvad prat! Ni håller ej ert löfte.

Cress. Ack nej, det går ej an. Hvad vill ni ha?

Thers. Taskspeleri i hemlighet, dock öppet.

Diom. Hvad har ni svurit på att mig bevilja?

Cress. Jag ber dig, yrka icke på min ed;
 Allt annat, söta Grek, men icke det!

Diom. God natt!

Troil. Hvad qval!

Ulyss. Håll munnen!

Cress. Diomedes, --

Diom. Nej, nej; god natt! Jag är ej mer er narr.

Troil. Som bättre folk än du!

Cress. Låt mig få hviska --

Troil. Ha, pest och vanvett!

Ulyss. Ni upprörd är, min prins; kom, låt oss gå,
 På det att ej er harm må bryta lös
 I vilda bannor; denna plats är farlig,
 Och tiden mordisk. Jag besvär er, kom!

Troil. Nej se, nej se!

Ulyss. Min herre, gå er väg;
 Ni rusar i förderfvet. Kom, min prins!

Troil. Ack, dröj!

Ulyss. Ni kan ej styra er; kom med.

Troil. Ack, dröj! Vid helvetet och helvets-qval,
 Jag skall ett ord ej säga!

Diom. Nå, god natt.

Cress. Men ni är ond på mig --

Troil. Det smärtar dig?
 Du vissna trohet!

Ulyss. Nå, min prins!

Troil. Vid Zeus,
 Jag tiger!

Cress. Söta Grek! -- beskyddare!

Diom. Pah, pah! farväl! Ni gäckar mig.

Cress. Åh nej,
 Det gör jag ej. Kom hit ännu en gång.

Ulyss. Min prins, ni tyckes darra; vill ni komma?
 Ni kan förgå er.

Troil. Se, hon smeks!

Ulyss. Nå, kom!

Troil. Nej, dröj; vid Zeus, jag säger ej ett ord!
 Mitt tålamod står vakt emellan viljan
 Och vredens utbrott. Dröj en liten stund.

Thers. Nej se hur otukts-djefvulen med sina feta
skinkor och potatisfingerPotatisen, som icke
långt före Shakspeares tid blef öfverförd från Amerika
till England, ansågs vara ett aphrodisiacum. kittlar ihop dem! Koka,
liderlighet, koka!

Diom. Nå, vill du då?

Cress. Visst vill jag; tro mig annars aldrig mer.

Diom. Gig mig en underpant till säkerhet.

Cress. Jag går och hemtar en. (Går).

Ulyss. Ni svor att vara lugn!

Troil. Räds ej; jag vill
 Ej mera vara jag, ej hafva kunskap
 Om mina känslor; jag är idel lugn.

(Cressida kommer tillbaka).

Thers. Nu kommer panten; nu, nu, nu!

Cress. Tag denna half-ärm, Diomedes.

Troil. Fägring,
 Hvar är din trohet?

Ulyss. Nå, min prins --

Troil. Jag skall
 Helt tålig vara, tålig i mitt yttre.

Cress. Ni ser på denna half-ärm; skåda noga. --
 Han höll mig kär. Jag falska! -- Gif den åter.

Diom. Hvems var den?

Cress. Lika mycket! Tag nu hit den.
 Jag vill ej möta er i morgon qväll;
 Ack, Diomedes, gör ej fler besök!

Thers. Nu eggar hon; -- förträffligt, slipsten!

Diom. Jag måste ha den.


Cress. Hvad?

Diom. Jo, just den här.

Cress. O gudar! Ack, du söta, söta pant!
 Din herre ligger nu i säng och tänker
 På dig och mig, och suckar, tar min handske
 Och ger den mången hjertlig minnes-kyss,
 Som jag till dig. Nej, nappa den ej från mig;
 Må den som panten tar ock ta mitt hjerta.

Diom. Ditt hjerta har jag; denna följer med.

Troil. Jag svor att vara lugn.

Cress. Nej, nej, du får den icke, Diomedes!
 Jag ger dig något annat.

Diom. Nej, jag vill
 Just denna ha; hvems var den!

Cress. Lika mycket!

Diom. Nå säg, hvems var den?

Cress. Den har tillhört en
 Som höll mig mera kär än nånsin du. --
 Nu har du den, behåll den då.

Diom. Hvems var den?

Cress. Nej, vid Dianas alla nymferCressida menar stjernorna. der
 Och henne sjelf, det säger jag dig icke.

Diom. Jag skall i morgon bära den på hjelmen
 Till harm åt den som ej den kräfva djerfs.

Troil. Om fan du vore, bure den på hornen,
 Utkräfvas skulle den.

Cress. Nå väl, nå väl,
 Det der är nu förbi; -- nej, ännu icke,
 Jag håller ej mitt ord.

Diom. Må gjordt; farväl!
 Ej nånsin mer du gäckar Diomedes.

Cress. Du får ej gå; knappt säger man ett ord,
 Förr'n du blir ond.

Diom. Jag tål ej detta narri.

Thers. Ej heller jag; men det som du ej tål
 Mig smakar bäst.

Diom. Nå, skall jag komma? När?


Cress. Ja, kom. -- O Zeus! --
 Kom, kom! -- Det går på tok.

Diom. Farväl så länge! (Går).

Cress. God natt! Jag ber dig, kom! Ack, Troilus,
 Mitt ena öga nog till dig vill vandra,
 Men hjertat drar åt annat håll det andra.
 Vi stackars qvinnor! Sådant går ej väl;
 Vårt ögas villa styr vår arma själ.
 Men villa villar; med ett ord -- jag ser,
 Att själ, af ögon styrd, sig fult beter.
 (Går).

Thers. På bättre vitsord aldrig hon oss bjuder,
 Om ej så här: nu är min själ ett luder.

Ulyss. Allt är förbi.

Troil. Förbi!

Ulyss. Hvi dröja längre?

Troil. Jo, för att repa upp infor min själ
 Hvarenda stafvelse som här jag hört.
 Dock, om jag säger hvad de tu bedrifvit,
 Månn' jag ej säger lögn då sant jag talar?
 Ty ännu bor uti min barm en tro,
 Ett hopp så starkt och envist att det jäfvar
 Hvad ögonen och öronen bevittnat,
 Liksom om dessa sinnen mig bedroge
 Och endast blifvit skapta till förtal.
 Var Cressida här?

Ulyss. Jag kan ej andar mana.

Troil. Åh nej, hon var ej här.

Ulyss. Visst var hon det.

Troil. Mitt nekande har ingen smak af vanvett.

Ulyss. Ej heller mitt. Nyss Cressida var här.

Troil. Ack, tro det ej för qvinnokönets skull!
 Mins våra mödrar! Gif ej rättighet
 Åt stygga tungor, som så gerna dikta
 Skandal och brott, att efter Cressida
 Bedöma qvinnan. Säg: "det var ej hon."

Ulyss. Hvad har hon gjort, som fläckar våra mödrar?

Troil. Alls ingenting, om detta ej var hon.

Thers. Månntro han vill blända sina egna ögon med prat?

Troil. O nej, det var ej hon!
 Det var blott Diomedes' Cressida.
 Har fägring själ, så var det icke hon;
 Om själ i löften bor, om ed är helig,
 Om helighet en fröjd för gudar är,
 Om det består att en är en, ej två, --
 Ej var det hon. O, hvilket tankens vanvett,
 Som grunder har så för som mot sig sjelf!
 Än hit, än dit! Förnuft kan uppror göra
 Och dock ej mistas; mistningen kan taga
 Förnuftet i sitt våld förutan uppror:
 Hon både var och icke var tillstädes.
 Det börjar i min själ en sällsam strid,
 Som delar ett odelbart ting itu
 Mer himmelsvidt än skyn är skild från jorden,
 Och likväl lemnar denna vida rymd
 Ej ens ett hål så stort att derigenom
 Arachnes fina garn kan trädas in.
 Bevis, bevis, så starkt som Plutos portar:
 Ett himlaband vid Cressida mig binder. --
 Bevis, bevis, så starkt som himlen sjelf:
 Det himlabandet murket är och upplöst,
 Och med en annan knut, femfingers-knutD. v. s. handslag.,
 Förbindas hennes tro- och kärleks-spillror,
 Afskräden, stumpar, vämjeliga smulor,
 Dem lystnad kastat upp, -- med Diomedes.

Ulyss. Månn' Troilus till hälften känner blott
 Hvad nu hans lidelse så häftigt yttrar?

Troil. Ja, Grek; och det skall bli så klart förkunnadt
 Med bokstafs-skrift så röd som Martis hjerta,
 Af Venus glödgadt: aldrig var en yngling
 Så hjertligt och evärdeligt förälskad.
 Hör, Grek: så högt som Cressida jag älskar,
 Så väldigt hatar jag ock Diomedes.

Min är den half-ärm som han bär på hjelmen,
 Och vore ock hans hjelm Vulcani smide,
 Mitt svärd skall klyfva den. Det vilda sky-drag,
 Som kallas utaf sjömän Hurricano,
 Af solens allmakt hopadt uti massor,
 Med större brak ej döfva kan Neptunus
 Då ned det störtar, än min klinga skall
 Då den på Diomedes drabbar ned.

Thers. Han lär kittla honom för hans köttsliga lusta.

Troil. O Cressida, du falska, falska, falska!
 Ditt namn så fläckadt är, att allsköns otro
 I bredd med dig är snöhvit.

Ulyss. Stilla, stilla!
 Er lidelse hitlockar lyssnare.

(Aeneas kommer).

Aen. En timmas tid jag letat efter er.
 Nu tager Hector rustning på i Troja;
 Ajax står redo att er föra hem.

Troil. Jag färdig är. -- Farväl, min bästa prins. --
 Farväl, du falska sköna! -- Diomedes,
 Stå fast och bär en fästning på ditt hufvudD. v. s. skydda ditt hufvud med det starkaste värn du kan skaffa dig.!

Ulyss. Jag följer er till porten.

Troil. Jag tackar er, förvirrad!

(Troilus, Aeneas och Ulysses gå).

Thers. Om jag bara kunde råka den kanaljen Diomedes,
skulle jag kraxa som en korp; det skulle bli ett
förebud, det skulle bli ett förebud! Patroclus ger
mig allt hvad han äger och har, om jag ger honom
kunskap om den här kofsan; en papegoja anfäktar
sig icke mer för en mandel, än han för en medgörlig
slinka. Liderlighet, liderlighet; ideligen krig och
liderlighet! Ingenting annat duger nu för tiden. Måtte
en brinnande djefvul anamma dem! (Går).



TREDJE SCENEN.

Troja. Utanför Priami slott.

(Hector oeh Andromache uppträda).

And. När var min make förr så sträf till sinnes,
 Att han för varning stängde till sitt öra?
 Afväpna dig och fäkta ej i dag!

Hect. Du tvingar mig till hårdhet; in med dig.
 Vid himlens alla gudar! jag vill gå.

And. Min dröm spår säkert ofärd denna dag.

Hect. Tig, säger jag!

(Cassandra kommer).

Cass. Hvar är min broder Hector?

And. Här, syster, väpnad och med blodig håg.
 Stäm in med mig i gäll och häftig bön;
 Knäböjom oförtrutet, ty jag drömt
 Om blodigt strids-tumult och hela natten
 Har varit blott en bild af mord och slagtning.

Cass. Ack, det slår in!

Hect. Befall trumpetarn blåsa!

Cass. För himlens skull, gif ej signal till utfall!

Hect. Bort genast! Gudarna ha hört min ed.

Cass. Döf himlen är för ed i hetta gjord;
 Den är ett orent offer, mer förhatligt
 Än smittad lefver på ett offerdjur.

And. Tag skäl: tro ej, att det är fromt att skada
 I välment afsigt. Lika lagligt vore
 Att rån begå för det man gifmild är
 Och plundra för barmhertigt ändamål.

Cass. Den goda föresatsen stärker eden,
 Men ed på hvad som helst får icke hållas;
 Afväpna dig, min Hector!

Hect. Håll er stilla!
 Min ära värnar mig mot ödets stormar.
Dyrt säljer man sitt lif, men dyrbar kämpe
 Sin ära dyrare än lifvet aktar.
 (Troilus kommer).
 Nå, unge man, säg, vill du slåss i dag?

And. Cassandra, bed min far beveka honom.

(Cassandra går).

Hect. Nå, unga Troilus, lägg af din rustning,
 Jag är i dag i riddare-humör.
 Låt dina senor växa först och hårdna,
 Och fresta ännu icke stridens napptag.
 Hör, raska gosse: af med brynjans boja!
 Jag står i dag för dig och mig och Troja.

Troil. Du har uti ditt ädelmod ett fel,
 Som passar mer ett lejon än en man.

Hect. Nå, hvilket fel, min broder? Banna mig.

Troil. Då fångna Greker föllo mången gång
 För blotta susandet utaf ditt svärd,
 Du bad dem stiga upp igen och lefva.

Hect. Rent spel är sådant.

Troil. Narrspel, bästa Hector!

Hect. Hur så, hur så?

Troil. För alla gudars skull,
 Gif sådan pjunkig ömhet åt vår mor!
 När vi ha pansrat oss, må giftig hämd
 På våra klingor rida och dem sporra
 Till gräsligt mord samt tygla ömma känslor.

Hect. Fy, vilde, fy!

Troil. Det kan man kalla krig!

Hect. Du får ej slåss i dag, min Troilus.

Troil. Ej öde, lydnad eller Martis hand
 Med eldig staf mig vinkande tillbaka,
 Ej Priamus och Hecuba på knä
 Med ögon utaf tåreströmmar röda,
 Ej heller du, min bror, i vägen ställd
 Med klingan dragen, kunde hejda mig,
 Om icke med min död.

(Cassandra kommer tillbaka med Priamus).

Cass. Håll honom, Priamus, håll honom fast;
 Han är din krycka, mister du ditt stöd --
 Du, stödd på honom, Troja stödt på dig --
 Då ramla båda.

Priam. Kära Hector, stanna!
 Ditt vif har drömt, din mor har syner haft,
 Cassandra spår dig ondt, sjelf kommer jag
 Liksom en plötsligt hänryckt siare
 Och säger dig att denna dag är farlig.
 Vänd om, jag ber.

Hect. Aeneas är på fältet,
 Och jag har gifvit mången grekisk kämpe
 Mitt riddersmanna-ord att denna morgon
 Infinna mig.

Priam. Men du får icke gå.

Hect. Jag får mitt ord ej bryta.
 Ni vet, att jag är lydig; låt mig derför
 Ej håna vördnaden, men gif mig tillstånd
 Att med ert goda minne ta den kosa,
 Som ni förbjöd mig nyss, min dyre kung!

Cass. O, gif ej efter!

And. Gör det ej, min far!

Hect. Andromache, jag vredgas uppå dig;
 Så framt du älskar mig, begif dig in!

(Andromache går).

Troil. Den tokan der med sina galna drömmar
 Har vållat detta skrock.

Cass. Farväl, min Hector!
 Se hur du dör! Se hur ditt öga bleknar!
 Se hur ditt blod ur många huggsår strömmar!
 Hör, Troja ryter! Hecuba ger ve-rop!
 Andromache gallskriker utaf smärta!
 Se, vanvett, fasa och förstörelse
 Som galna narrar löpa om hvarann
 Och ropa: "Hector, Hector, Hector, död!

Troil. Bort, bort!

Cass. Farväl! Dock, tyst! -- Jag nu mitt afsked tager;
 Du både dig och Trojas stad bedrager.
 (Går).

Hect. Ni häpen blir af hennes rop, min kung;
 Gå, trösta folket; vi dra ut. I qväll
 Förtälja vi om bragd och vapenskräll.

(Priamus och Hector gå åt olika håll. Vapenbrak).

Troil. Nu slåss de. Diomedes, mod i barmen!
 Jag vinner ärmen eller mister armen.

(Pandarus kommer).

Pand. Hör nu, min prins! Hör nu, min prins!

Troil. Hvad står på?

Pand. Här är ett bref ifrån den stackars flickan.

Troil. Låt se.

Pand. En sakramenskad lungsot, en sakramenskad lungsot
plågar mig alldeles förbannadt; dertill komma den här
flickungens besatta öden. Det ena med det andra gör
väl att jag stryker med endera dagen. Dessutom har jag
fluss i mina ögon och en sådan värk i mina ben, att,
så framt jag icke fått trollskott, jag icke rätt vet
hvad jag skall tänka om saken. -- Hvad skrifver hon?

Troil. (Sliter sönder brefvet).
 Prat, bara prat, men ingenting från hjertat!
 Hon säger ett, men traktar efter annat.
 Gå, vind, i vinden! hvirfla om hvarann!
 Min kärlek föder hon med svek och ord,
 Men med den andra gerningen är gjord.

(De gå).


FJERDE SCENEN.

Utanför Troja.

(Vapenbrak. Anfall. Thersites kommer).

Thers. Nu klappa de på hvarann; jag
har lust att se på. Den der skrymtaktiga,
otäcka skurken Diomedes har fått den der lumpna,
kärleks-tokiga, trojanska pojk-slokens
half-ärm på sin hjelm. Det skulle vara roligt att
se dem i lufven på hvarann. Den der unga trojanska
åsnan, som är kär i kofsan der, kunde just skicka
den der grekiska general-kurtisören med halfärmen
half-näsad hem igen till det skrymtaktiga, otuktiga
stycket. Å andra sidan: politiken hos de der falska
storsvärjande kanaljerna -- den gamla rått-gnagna osten
Nestor och den der räf-svansen Ulysses -- är icke värd
ett björnbär. Ha de icke med sin politik tussat den
der bastard-rackan Ajax på den lika dåliga rackan
Achilles! Och nu är rackan Ajax högfärdigare än rackan
Achilles och vill icke slåss i dag; hvarpå Grekerna
börja proklamera barbari och politiken kommer i
vanrykte. Tyst! här kommer half-ärmen och den andra.

(Diomedes och Troilus komma).

Troil. Nej, fly mig ej; om ock i Styx du går,
 Jag simmar efter.

Diom. Ej reträtt är flykt;
 Jag flyr ej, men försigtigheten böd
 Att vika för ett öfverlägset antal.
 Håll åt dig!

(De gå ut, fäktande).

Thers. Laga nu, att du behåller din kofsa, Grek! Slåss
nu för din kofsa, Trojan! -- Halfärmen, halfärmen!

(Hector kommer).

Hect. Hvem är du, Grek? Månn' värd att slåss med Hector?
 Är du af adlig börd och man af heder?

Thers. Nej, nej, jag är en slusk, en usel försmädlig
kanalje, en riktig trashank.

Hect. Jag tror dig, lef! (Hector går).

Thers. Gudskelof att du tror mig! Men knäfveln regera
dig så du skrämde mig! Hvar blefvo de der otuktiga
skurkarna af? De ha säkert sväljt hvarann. Det vore
ett mirakel att riktigt skratta åt. Och likväl äter
otukten på sätt och vis upp sig sjelf. Jag skall söka
upp dem. (Går).


FEMTE SCENEN.

Sammastädes.

(Diomedes och en tjenare).

Diom. Gå, tag den häst som tillhört Troilus
 Och gif skön Cressida det vackra djuret.
 Erbjud min riddartjenst åt hennes skönhet;
 Säg, att jag tuktat kärliga trojanen
 Och har mitt riddar-prof bestått.

Tjen.                             Jag går. (Går).

(Agamemnon kommer).

Agam. Gå på! Gå på! Polydamus, den djerfve,
 Har slagit Menon ned; Margarelon,
 Bastarden, fångat Doreus och står
 Som en koloss och svänger väfvar-bommen
 Utöfver lik af sönderhuggna kungar,
 Epistrophus och Cedius.
 Polyxenes är dräpt; Amphimachus
 Och Thoas dödligt sårade; Patroclus
 Död eller fången, Palamedes sårad
 Och krossad svårt; den gräsliga Centauren
 Vårt folk förskräckt! Fort, Diomedes, hemtom
 Förstärkning, annars är det slut med oss.

(Nestor kommer).

Nest. Gå, bär Patroclus' kropp hän till Achilles,
 Bjud sölarn Ajax väpna sig för skams skull. --
 På fältet rasa tusende Hectorer.
 Än slåss han här från GalathéeSå kallades Hectors häst i riddar-böckerna om trojanska kriget., sin häst,
 Och gör rent hus; än är han der till fots,
 Och alla flykta eller dö som fisk-stim
 I hvalfisk-käft; än är han åter framme,
 Och Greker falla liksom strå för lian
 När slotterkarlen gör en dugtig sväng.
 Här, der och öfverallt han tar och släpper,
 Och skickligheten lyder så hans lystnad,

Att hvad han vill han gör, och gör så mycket
 Att till och med omöjligheten lyckas.

(Ulysses kommer).

Ulyss. Mod, prinsar, mod! Achilles väpnar sig
 Och gråter, svärjer, lofvar gräslig hämd.
 Patroclus' sår ha väckt hans tröga blod;
 Så ock hans sönderhuggna Myrmidoner,
 Som, hack-mat lika, hand- och näse-lösa
 På Hector skria. Ajax mist en vän;
 Med fradgan kring sin mun han rusar väpnad
 Och ryter efter Troilus, som gjort
 De galnaste bedrifter denna dag,
 Intrasslande och redande sitt lif
 Med sådan sorglös kraft och kraftlös omsorg,
 Som hade lyckan, allt förstånd till trots,
 Bedt honom vinna allt.

(Ajax kommer).

Ajax. Du fega Troilus! pultron! (Går).

Diom. Der, der!

Nest. Se så, med samlad styrka!

(Achilles kommer).

Ach. Hvar är Hector?
 Goss-mördare, kom hit och visa dig!
 Spörj hur det käns att möta vredgad Hector!
 Hector, hvar är du? Ingen ann' än Hector!

(De gå).


SJETTE SCENEN.

Sammastädes.

(Ajax uppträder).

Ajax. Du fega Troilus, kom fram, pultron!

(Diomedes kommer).

Diom. Kom, Troilus! Hvar är du, Troilus?

Ajax. Hvad vill du göra?




Diom. Jag vill tukta honom.

Ajax. Om general jag vore, gaf jag heldre
 Min plats åt dig än detta tukto-värf.
 Ha, Troilus!

(Troilus kommer).

Troil. Du niding Diomedes!
 Vänd hit ditt falska anlete, du niding,
 Och gälda med ditt eget lif min häst!

Diom. Ha, är du der?

Ajax. Bort, Diomedes! Jag vill slåss med honom.

Diom. Han tillhör mig; jag står ej och ser på.

Troil. Kom, falska Greker, båda två! Håll åt er!

(De gå ut, fäktande. Hector kommer).

Hect. Ha, Troilus! Bra fäktadt, yngsta broder!

(Achilles kommer).

Ach. Nu ser jag dig; tag dig till vara, Hector!

(De fäkta).

Hect. Drag andan, om du vill.

Ach. Trojan! Din artighet föraktar jag.
 Var glad att mina vapen sakna öfning:
 Min lättja kommer dig till godo nu,
 Men innan kort är jag väl här igen;
 Sök mellertid din lycka.
 (Går).

Hect. Nå, farväl!
 Jag hade varit mera flink och färdig,
 Om jag dig hade väntat. -- Nå, min bror?

(Troilus kommer).

Troil. Aeneas greps af Ajax. Skall det tålas?
 Nej, vid den ärorika himlens glans,
 Han får ej honom! Jag skall rädda honom,
 Om ock det gällde lifvet. Öde, hör:
 Stort bryr mig ej, om denna dag jag dör.
 (Går).

(En Grek i praktfull rustning kommer).

Hect. Stå stilla, Grek! Du är ett präktigt byte. --
 Nå? Vill du ej? -- Jag tycker om din rustning;
Jag spränger den och lossar alla naglar,
 Som hålla samman den, tills den blir min;
 Spring, jag dig jagar endast för ditt skinn.

(De gå).


SJUNDE SCENEN.

Sammastädes.

(Achilles kommer med sina Myrmidoner).

Ach. Kom, slut er rundt kring mig, ni Myrmidoner;
 Hör hvad jag säger: följ mig hvart jag går,
 Hugg ej ett hugg, men spar på edra krafter,
 Och när jag har den grymma Hector funnit,
 Kringspetsa honom tätt med edra spjut
 Och nyttja vapnen på det värsta sätt.
 Kom efter dit jag visar vägen, alla.
 Så är beramadt: nu skall Hector falla.

(De gå).


ÅTTONDE SCENEN.

Sammastädes.

(Thersites, Menelaus och Paris komma).

Thers. Nu äro hanrejen och hanrej-makaren i lufven
på hvarann. Gå på, oxe! Gå på, hund! Stick'en, Paris,
stick'en! -- Gå på, du sparf, som har en hona som är
så god som två! Stick'en, Paris, stick'en! Oxen har
öfvertaget. -- Akta dig för honom! Ho!

(Paris och Menelaus gå).

(Margarelon kommer).

Marg. Vänd om och slåss, din usling!

Thers. Hvem är du?

Marg. Bastard åt Priamus.

Thers. Jag är också bastard; jag håller af
bastarder. Jag är född bastard, uppfostrad till
bastard, bastard till själen, bastard i tapperhet
och illegitim på allt vis. Den ena björnen biter icke
den andra, hvarföre skulle då en
bastard göra det? Akta dig! Der är inte bra för oss
att slåss; om sonen till en kofsa slåss för en kofsa,
ådrager han sig himmelens straff. Farväl, bastard !

Marg. Må djefvulen anamma dig, pultron!

(De gå).


NIONDE SCENEN.

En annan del af valplatsen.

(Hector uppträder).

Hect. Du ruttna kärna, fager utanpå,
 Din vackra rustning har dig lifvet kostat. --
 Jag gjort mitt dags-verk. Nu jag andas ut;
 Var stilla, svärd! Blod-frossandet är slut.
 (Han lägger af sig hjelm och sköld).

(Achilles kommer med sina Myrmidoner).

Ach. Se, Hector, huru solen börjar sjunka
 Och svarta natten flämtar i dess spår;
 När solen höljer sig i natt och dimma,
 Då slår för dig, o Hector, dödens timma.

Hect. Jag värnlös är; det är ej ärligt spel.

Ach. Det är den rätta; slå den karln ihjel!
 (Hector stupar).
 Fall, Troja, ned! Ej blifve sten på sten!
 Här ligger nu din nerv, din merg, ditt ben.
 Upp, mina Myrmidoner! Ropa gällt:
 "Achilles har den bålde Hector fällt!" --
 Men hör, nu blåsa Grekerna reträtt.

Myrm. Så gör man ock uti trojanska hären.

Ach. Med drakevingar skyler natten jorden
 Och skiljer härarna som sekundant.
 Du snåla svärd, till hälften mättadt, ila,
 Förnöjdt med denna läckerbit, till hvila. --
 Bind detta liket vid din fåles svans,
 Det göra skall kring Trojas fält en dans.

(De gå. Det blåses till återtåg).


TIONDE SCENEN.

Sammastädes.

(Agamemnon, Ajax, Nestor, Menelaus, Diomedes och flere komma marscherande. Glädjerop bakom
scenen).

Agam. Hör, hör, hvad jubel!

Nest. Tyst med trummorna.

Sold. (Bakom scenen). Achilles! Hector slagen är! Achilles!

Diom. Det skriks, att Hector stupat för Achilles.

Ajax. Nå nå, låt bli att skryta, den som kan,
 Ty Hector var så dugtig karl som han.

Agam. Marschera sakta fram. -- Låt någon gå
 Och be Achilles hos mig helsa på. --
 Om nådig himmel oss beskärt hans död,
 Är Troja vårt och slutad krigets nöd.

(De marschera vidare).


ELFTE SCENEN.

Sammastädes.

(Aeneas och Trojaner uppträda).

Aen. Håll stånd! Än ha vi ej förlorat fältet.
 Dröj! Här vi skola vänta natten ut.

(Troilus kommer).

Troil. Hector är död!

Alla.                               Det gudarna förbjude!

Troil. Jo, död och släpad på ett djuriskt vis
 Vid mördarns häst-svans rundt kring fält som blygas.
 J Gudar, vredgens! Drabbe snart er hämd!
 Nedskåden från er thron med hån på Troja;
 Må pinan blifva kort -- det är en nåd --
 Fördröjen ej vår säkra undergång!

Aen. Min prins, ni gör vår hela här försagd!

Troil. Om så ni säger, missförstår ni mig.
Jag talar ej om flykt, om skräck, om död;
 Jag trotsar allt hvad menniskor och gudar
 Oss kunna hota med. -- Hector är död!
 Hvem säger det åt Hecuba och Priam?
 Må den som nu vill döds-uf heta gå
 I Troja in och säga: Hector död!
 Det skall förvandla Priam till en sten,
 Ungmör och vif till Niober och källor
 Samt ynglingar till stoder, med ett ord,
 Betaga Troja vettet. Marsch med er,
 Hector är död; behöfs ej sägas mer!
 Nej, håll! -- Ni nedriga, fördömda tält,
 Så stolt uppslagna på vårt Trojas slätter,
 Må Titan stå så tidigt opp som helst,
 Jag genombryter er! Du fega jette,
 Ej någon jordrymd skilja skall vårt hat;
 Jag skall dig jaga, samvetsqvalet likt
 Som skapar troll så fort som vanvett tänker. --
 Glad marsch till Troja! Ingen man förstämd!
 Vårt qval vi dölja i vårt hopp om hämd.

(Aeneas och Trojanerna gå)

(Pandarus kommer).

Pand. Hör nu bara, hör nu bara!

Troil. Bort, kopplar-dräng! Må evig skam och blygd
 Ditt namn förfölja ifrån bygd till bygd!
 (Går).

Pand. Ett skönt botemedel för värken i mina ben! O
verld! verld! verld! Så blir den stackars mäklaren
föraktad! Ack, ni förförare och kopplare, hur ifrigt
man sätter er i gång och hur illa man vedergäller
er! Hvarföre skall man så älska våra bemödanden
och så hata utförandet? Fins det ingen vers om den
saken? Ingen liknelse? Låt mig se: --
"Den lilla humlans sång är glad och klar,
 Så länge hon sin gadd och honung har;
 Men mister hon sin skarpa gadd en gång,
 Då är det slut med honung och med sång."
Ni som håller allmänheten kött tillhanda, sätt det på
edra målade tapeter. --
Enhvar som finnes här af Pandar-skrå't,
 Halfblind förut, helblind må bli af gråt!
 Och fela tårar, må han illa grina,
 Om ej för mig, dock för sin egen pina.
 J män och qvinnor, kopplar-regemente,
 Om tvenne månar gör jag testamente;
 Jag törs ej nu, jag räds att mig bestås
 Från Winchester en hväsning af en gåsJmfr noten till Henrik den sjette, första delen, sid. 13.:
 Först svettar jag, och se'n, godt folk, åt er
 Jag all min värk i testamente ger. (Går).


EN VINTER-SAGA.

*

PERSONER:

LEONTES, konung af Sicilien.

MAMILLIUS, hans son.

CAMILLO, ANTIGONUS, CLEOMENES, DION, ROGERO, sicilianska hofmän.

En annan siciliansk hofman.

Domstolsledamöter och rättstjenare.

POLYXENES, konung af Böhmen.

FLORIZEL, hans son.

ARCHIDAMUS, en böhmisk hofherre.

En gammal herde, Perditas förmenta far.

Hans son.

En matros.

En fångvaktare.

En dräng hos den gamla herden.

AUTOLYCUS, en spetsbof.

Tiden, som Chorus.

HERMIONE, Leontes' gemål.

PERDITA, Leontes' och Hermiones dotter.

PAULINA, gift med Antigonus.

EMILIA, drottningens kammarfru.

Två andra kammarfruar.

MOPSA, DORCAS, herdinnor.

Herrar, damer och svit; satyrer i en dans: herdar, herdinnor, vakt, m. fl.

Skådeplatsen stundom på Sicilien, stundom i Böhmen.


FÖRSTA AKTEN. FÖRSTA SCENEN.

Sicilien. Ett förmak i Leontes' slott.

(Camillo och Archidamus uppträda).

Arch. Om det skulle hända sig, Camillo, att ni komme
att besöka Böhmen vid ett tillfälle liknande det hvarvid 
mina tjenstepligter nu sättas i rörelse,så skall ni, som sagdt 
är, få se stor skilnad emellan vårt Böhmen och ert Sicilien.

Cam. Jag tror, att nästa sommar tänker konungen af
Sicilien betala konungen af Böhmen det besök som han är 
honom skyldig.

Arch. Om vi också icke kunna taga emot honom som
sig bör, skall dock vår goda vilja rättfärdiga oss;
ty, i sanning --

Cam. Åh, jag ber --

Arch. Jo, hvad jag säger är verkeligen min hjertans
mening; vi kunna icke med sådan prakt -- på ett så
utsökt -- jag vet icke hur jag skall uttrycka mig. -- Vi
lära väl få ge er sömndryck, på det att edra sinnen,
otillgängliga för uppfattningen af vår oförmåga,
åtminstone icke måtte anklaga oss, ehuruväl de icke
kunna berömma oss.

Cam. Ni betalar allt för dyrt hvad som godvilligt
blifvit gifvet.

Arch. Tro mig, jag talar så godt jag förstår och så
som min redlighet bjuder mig att yttra mig.

Cam. Sicilien kan icke bevisa Böhmen för stor
vänlighet. De blefvo uppfostrade tillsammans i sin
barndom, och då rotade sig emellan dem en sådan
tillgifvenhet, att den nu nödvändigt måste slå ut
grenar. Sedan deras mognare värdighet och kungliga
pligter beröfvat dem hvarandras sällskap, hafva
deras möten, ehuruväl icke personliga, blifvit
kungligt representerade genom utbyte af gåfvor,
bref och vänliga beskickningar, så att det sett ut
som om de varit tillsammans, fastan de varit skilda;
skakat hvarandras händerPå böcker från
femtonhundradetalet ser man ofta på titelbladet ett
trädsnitt föreställande två händer framräckta ur hvar
sitt moln till handslag. Denna bild har möjligtvis
föresväfvat Shakspeare på detta ställe. likasom öfver en afgrund,
omfamnat hvarandra likasom från det yttersta af
motsatta väderstreck. Himmelen bevare deras vänskap!

Arch. Jag tror icke, att det i hela verlden fins någon
ondska eller ens någonting som kan förändra dem. Ni
har en outsäglig glädje af er unga prins Mamillius;
han är den förhoppningsfullaste unga herre som jag
nånsin sett.

Cam. Jag instämmer helt och hållet i edra
förhoppningar om honom. Det är ett förträffligt barn;
ett barn som verkeligen kan sätta lif i undersåten och
vederqvicka gamla hjertan. De som gingo på kryckor
innan han blef född önska ännu att få lefva för att
få se honom karl.

Arch. Skulle de annars vara belåtna med att dö?

Cam. Ja, om de icke hade någon annan förevändning
att önska sig längre lifstid.

Arch. Om kungen icke hade någon son, skulle de
önska att få gå på kryckor tills han fått sig en.

(De gå).


ANDRA SCENEN.

Sammastädes. Ett praktrum i slottet.

(Leontes, Polyxenes, Hermione, Mamillius, Camillo
och svit).

Pol. Uppå en fuktig månes nio skiften 
 Har herden aktat, sedan vi vår thron 
 Tom lemnade; med vår tacksägelse 
 Vi kunde lika många skiften fylla
 Och likväl gå, för evig tid, vår väg 
 Som gäldenär. Och derför lik en nolla. 
 Dock ställd på herrlig plats, fördubblar jag 
 Med ett "jag tackar" många tusen fler
 Som gå förut.

Leont.  Håll upp och spar er tack 
 Tilldess ni reser.

Pol.         Det skall bli i morgon.
 Jag räds, att något möjligtvis kan hända 
 För det jag varit borta. Måtte ej 
 Skarp vind derhemma tvinga oss att säga: 
 "Jo, det slog in, tyvärr!" Jag har dessutom 
 För länge er besvärat.

Leont.           Jag är envis,
 Ger icke med mig.

Pol.        Dröja kan jag ej.

Leont. En vecka blott!

Pol.                         Nej allvarsamt, i morgon.

Leont. Vi dela tiden då; men deremot 
 Får icke prutas.

Pol.     Ack, var icke envis;
 Ej någon, någon tunga här i verlden
Så rår på mig som er. Den skulle rå,
 Om hvad ni kräfde nödigt var, om också 
 Jag borde säga nej. Af göromål 
 Jag drages hem: er vänskap blir min gissel,
 Om ni mig hindrar; mitt qvardröjande, 
 Besvär och bråk för er. Det undviks så: 
 Farväl, min broder!

Leont. Stum, min drottning? Tala.

Herm. Jag tänkte tiga, tills ni tvungit honom 
 Att svära på att icke stanna. Herre, 
 Ni beder allt för lamt; säg, att ni vet 
 Att allt går väl i Böhmen: denna tröst 
 Blef känd hos oss i går. Säg det till honom, 
 Så är hans värja slagen ur hans hand.

Leont. Bra sagdt, Hermione.

Herm. Och säger han
 Att till sin son han längtar, -- må det gälla: 
 Låt honom säga det och gå sin väg; 
 Om han blott svär derpå, får han ej stanna; 
 Vi jaga honom hän med våra sländor. -- 
 Dock vågar jag en veckas tid begära 
 Utaf ert kungasällskap. Då min man 
 Till Böhmen kommer, skall han fullmakt få 
 Att dröja hela månaden utöfver
 Hemresans dag; och likväl är min kärlek
 Till dig, Leontes, ej en ur-knäpp mindre 
 Än någon hustrus till sin man. -- Ni stannar?

Pol. Nej, drottning.

Herm. Jo.

Pol. Det kan jag ej, minsann!

Herm. Minsann!
 Med lättböjd ed ni motar mig; men jag -- 
 Om ock ni svor så stjernor föllo ned -- 
 Dock säger er: ni reser ej. Minsann 
 Ni resa får! En frus "minsann" kan täfla
 Med herrarnas. Nå, vill ni resa nu? 
 Om mig ni tvingar att er ha som fånge,
Men ej som gäst, så får ni gälda kosten 
 När det bär af och slipper tacka. Nå? 
 Gäst eller fånge? Vid er ed "minsann," 
 Endera skall det bli.

Pol. Nåväl då, gäst;
 Att vara fånge förutsätter brott, 
 Som jag har mycket mindre lätt att öfva, 
 Än ni att straffa.

Herm. Godt, då är jag ej
 Fångvaktare, men endast god värdinna. 
 Se så, nu skall jag er examinera 
 Om edra och min makes pojkbedrifter;
 Ni voro säkert muntra turar då?

Pol. Det voro vi; två pojkar, sköna drottning, 
 Som icke tänkte längre fram än så: 
 En sådan dag i morgon som i dag, 
 Och att vi skulle vara pojkar evigt.

Herm. Var ej min man den värsta af er båda?

Pol. Vi voro tvillingslamm, som sprungo kring 
 Och bräkte mot hvarann i solens sken. 
 Vi bytte endast oskuld ut mot oskuld, 
 Vi kände icke till det ondas lära 
 Och drömde icke om att ondt fans till. 
 Om så vi fortsatt och vår svaga ande 
 Ej nånsin blifvit högre retad upp 
 Af hetsigt blod, vi skulle svarat himlen
 Ett djerft "ej skyldiga" -- med undantag 
 Af synden som vi ärft.

Herm. Deraf kan slutas
 Att sedan dess ni fallit.

Pol. Fromma drottning,
 Se'n kommo frestelserna, ty i dessa 
 Omogna dagar var mitt vif -- ett barn, 
 Er höga skönhet hade än ej mött
 Min fosterbroders blick.

Herm. Gud nåde oss!
 Drag ingen slutsats; annars kallar ni
Ert vif och mig för djeflar. Dock, gå på, 
 Vi svara för de synder vi ha vållat, 
 Om först med oss ni syndat och allenast 
 Med oss i synd framhärdat samt ej felat
 Med någon ann' än oss.

Leont.    Är nu han vunnen?

Herm. Han stannar qvar.

Leont.                 Mig svarade han nej.
 Hermione, du aldrig förr har talat 
 Med sådan framgång!

Herm.   Aldrig?

Leont.              En gång blott.

Herm. Hvad? Tvenne gånger? Hvilken var den förra? 
 Jag ber dig, säg mig! Göd oss med beröm 
 Som tama kräk. En enda god bedrift, 
 Som obeprisad dör, visst mördar tusen 
 Som kunnat träda i den förstas spår. 
 Berömmet är vår lön. Ni kör oss förr 
 Ettusen fjerdingsväg med vänlig kyss, 
 Än tio steg med piska. Men, till saken: 
 Mitt sista goda dåd var detta uppskof. 
 Hvad var mitt första? Utan tvifvel har det
 En äldre syster; om hon hette nåd! 
 En gång förut jag talt med framgång. När? 
 Ack, säg! Jag längtar.

Leont.    Jo, den gången då
 Tre sega månader till döds sig plågat, 
 Förrän din hvita hand sig öppnade 
 Till kärleks handslag; det var då du sade: 
 "Jag är för evigt din."

Herm.      Ja, det var nåd.
 Nå, se att jag två gånger talt med framgång; 
 Den första vann jag mig en man för evigt, 
 Den andra, för en liten tid, en vän.
 (Hon räcker Polyxenes handen).

Leont. (Afsides). För hett! För hett! 
 Går vänskap allt för långt, så blir den blodsband.

Jag fått en tremor cordis; hjertat hoppar,
 Men ej af fröjd, -- ej fröjd. Den här kurtisen
 Kan se stindt ut och ta sig friheter
 På vänskaps, gästfrihets och godhets räkning
 Och likväl vara hygglig; jo jo men.
 Dock, fingra hand och krama fingerstump
 Som dessa nu, och stå och smila sött
 Som i en spegel, sucka djupt likt hjorten
 Som dör vid hornlåt! Nej, den der kurtisen
 Gör hvarken godt i hjertat eller pannan.
 Mamillius, är du min gosse?

Mam.           Ja,
 Min goda far.

Leont.  Jo jo, du är minsann
 Min äkta kurre, du! Hvad? Näsan smutsig?
 Det sägs den liknar min; -- se så, god junker,
 Nöt-torftigt prydligI originalet är en ordlek emellan neat (snygg) och neat (nöt). -- nej, nu sad' jag galet --
 Nödtorftigt prydlig skall man vara; nöt
 Är namnet på en ko och kalf och stut,
 Och deras prydnad --
                      Jemt fingrerar hon
 Uppå hans hand! -- Hör på, du muntra kalf,
 Är du min kalf?

Mam.      Ja, om ni vill, min far.

Leont. Du saknar mina knölar uti skallen,
 Fullkomligt vore du mig annars lik.
 Dock säges det, att vi hvarannan likna
 Som tvenne ägg. Så säga qvinnorna,
 Som säga allt. Om ock de vore falska
 Som färg på svart,Svart ull lär icke lätt låta färga sig. som vind, som vatten, falska
 Som den vill hafva tärningarna gjorda
 Som ej vill skilja mellan mitt och ditt,
 Så är dock pojken lik mig. Kom, god junker,
 Se hit med himla-ögat, söta skälm,
 Min skatt, min pojke! -- Kan din mor? -- Månn' det? --
 Inbillning, du mitt hjerta genomborrar!
 Du gör det möjligt som omöjligt tycks,
Du dväljs med drömmar. -- Hur kan sådant ske? --
 Du håller hop med det som ej är verkligt
 Och bor ihop med intet; troligt derför,
 Att du med något umgås; och det gör du; --
 Och mer än lofligt, det förnimmer jag --
 Och detta så att det min hjerna smittar
 Och gör min panna hård.

Pol.       Hvad menar kungen?

Herm. Orolig tycks han vara.

Pol.                        Nå, min prins,
 Hur är det med dig, broder?

Herm.          Ni ser ut
 Som om er panna vore full af grubbel.
 Ni upprörd är.

Leont.   Nej, det försäkrar jag. --
 (Afsides). Hur ofta röjer menskan ej sin dårskap,
 Sin ömsinthet, och blir ett tidsfördrif
 För mera hårda hjertan! -- Då jag såg
 Uppå min gosses anlet, tyckte jag
 Att tre och tjugo år jag yngre blef
 Och såg mig sjelf i gröna sammets-kolten
 Med kapsonerad dolk, på det den ej
 Sin herre skulle bita och befinnas,
 Som grannlåt ofta är, för mycket farlig.
 Hur lik jag tyckte mig den der krabaten,
 Den fnasken, den munsjörn! -- Min goda man,
 Säg, tar du ägg för pengar?Engelska ordspråket take eggs for money, sades om den som höll till godo med förolämpningar.

Mom.           Nej, jag slåss.

Leont. Nå, lycka träffar man! -- Min kära broder,
 Är du så kär uti din lilla prins
 Som jag i min?

Pol. Derhemma uti Böhmen
 Är han mitt tidsfördrif, min lek, mitt allvar;
 Än leker han min vän och än min ovän,
 Än parasit, soldat, minister, allt.
 Han gör min Julidag så kort som Juldag
Och jagar med sitt joller bort de tankar
 Som vålla osundt blod.

Leont.    Den här munsjörn
 Har samma kall hos mig. Nu gå vi två
 På en spatserfärd, lemna er att syssla
 Med vigtigare värf. -- Hermione,
 Hur mig du älskar, visa det mot honom,
 Låt det för godt köp fås som här är dyrt;
 Näst dig och denna lilla skälm är han
 Mitt hjerta närmast.

Herm.          Om ni söker oss,
 Så träffas vi i parken; kommer ni?

Leont. Följ edra böjelser: jag tar nog fatt er,
 Om ni på jorden fins. -- (Afsides). Nu metar jag,
 Fast ej ni märker hur jag kastat refven.
 Gå på, gå på! (Han betraktar Polyxenes och Hermione). Nej, ser man hur hon vänder
 Sin mun, sin näbb, tillreds åt honom der!
 Och väpnar sig emot sin mes till man
 Med qvinno-fräckhet! -- (Hermione, Polyxenes och sviten gå). Allaredan borta!
 Tumstjockt, till knäs; från topp till tå behornad! --
 Gå, lek, mitt barn; din moder leker, hon;
 Jag leker ock, men lekens slut mig hvisslar
 I grafven ned. Förakt och hån skall blifva
 Min själaringning. -- Lek, mitt barn. -- Det funnits
 Hanrejar förr än nu, det vet jag nog,
 Och mången make fins i detta nu,
 Nu då jag talar, som sin hustru famnar,
 Men icke vet att slussen blifvit öppnad
 Och nätet vittjadt af hans närmsta granne,
 Herr Smil, hans granne. Nå, det är en tröst,
 Att andra hafva portar, öppna portar
 Som jag, oviljandes. Om alla män,
 Hvars hustrur göra snedsprång, blefve galna,
 Så hängde sig hvar tionde af mankön.
Der fins ej bot; det är en kopplarstjerna
 Som skadar der hon herrskar; mäktig är hon
 I Vest, Ost, Nord och Syd, och summan är:
 Det fins ej lås för lädersäck; besitta!
 Den släpper fienden båd' in och ut
 Med pick och pack. Mång tusende bland oss
 Ha denna sjukan, fast vi det ej märka. --
 Nå, pojke?

Mam. Jag lär likna er.

Leont.                     Nå väl,
 Det är en tröst. -- Hvad? Är du der Camillo?

Cam. Ja, nådig herre.

Leont.               Gå, Mamillius,
 Gå bort och lek; du är en hedersman. --
 (Mamillius går).
 Den nådig herrn blir längre qvar, Camillo.

Cam. Ni hade svårt hans ankare att fästa;
 Ni kastade det ut, det tog ej botten.

Leont. Du märkte det?

Cam.                 Han ville icke stanna
 På er begäran; trägna göromål
 Han städse förebar.

Leont.         Det märkte du?
 Man redan har mig fatt; man hviskar, tasslar:
 "Sicilien är en -- ni förstår mig väl."
 Långt har det gått, då jag får höra sådant. --
 Hur kom det till, att han blef qvar, Camillo?

Cam. Uppå den goda drottningens begäran.

Leont. Nå, drottningen; god borde passa här,
 Men så det är, att icke så det är.
 Har någon annan lufver utom du
 Begripit denna sak? Ty ditt förstånd,
 Liksom en svamp, plär suga i sig mer
 Än simpla skallar. Är det spordt allenast
 Af finare naturer? Af personer
 Med stor skarpsinnighet? Den lägre massan
 Är säkert blind för detta tillbud? Svara!


Cam. För detta tillbud? Böhmen dröjer längre,
 Det ser enhvar.

Leont.    Än se'n?

Cam.                   Han dröjer längre.

Leont. Men hvarför?

Cam.               För att tillfredsställa er
 Och drottningens begäran.

Leont.       Tillfredsställa
 Fru drottningens begäran? -- Tillfredsställa?
 Ja, det är bra. Jag dig förtrott, Camillo,
 Mitt hjertas innersta, ja mången gång
 Statshemligheter. Som en prest du har
 Mitt hjerta rensat. Jag från dig har gått
 Liksom ett skriftebarn; men vi ha blifvit
 Bedragna på din redlighet, bedragna
 Af det som såg så ut.

Cam.     Det Gud förbjude!

Leont. All tillit till. -- Du är ej ärlig, eller,
 Om ditåt hågen ligger, dock pultron,
 Och slikt förlamar ärligheten, hämmar
 Dess rätta framgång; eller bör du anses
 Som vårdslös tjenare, på hvilken jag
 Har starkt förtröstat; eller som en dåre,
 Som ser ett spel förloradt, satsen vunnen,
 Och anser allt för skämt.

Cam.         Min nådig herre,
 Dåraktig, feg och vårdslös kan jag vara:
 Ty ingen är så fri från slika fel,
 Att ej hans dårskap, vårdslöshet och feghet
 I verldens sinom tusende bestyr
 Framkrypa någon gång. I edra värf
 Om någonsin med flit jag vårdslös var,
 Så var det dårskap af mig; om med flit
 Jag dårlig var, så var det vårdslöshet
 Som ej på slutet tänkte; var jag feg
 Att göra det som mig betänkligt syntes,
 Och hvars utförande till slut gaf näpst
Åt ej-utförandet, -- det var en rädsla
 Som hänger vid den bästa. Detta allt
 Förlåtlig svaghet är, som sjelfva dygden
 Ej ens är fri för. Men, min nådig herre.
 Var öppen mot mig; låt mig se mitt brott
 I synen riktigt. Om jag nekar då,
 Så är det icke mitt.

Leont.         Har du ej sett, --
 Åh jo, det har du, om ditt öga ej
 Ogenomskinligt är som hanrejs-hornet --
 Har du ej hört, -- ty ryktet kan ej tiga,
 Då saken syns så klart -- har du ej tänkt, --
 Ty tänker gör ej den som det ej tänker --
 Att hustru min är falsk? Bekänn och säg, --
 Så framt du ej förnekar oförskämdt
 Att du har ögon, öron och förstånd --
 Att hon en käpphäst är och borde ha
 Så otäckt namn som någon torpar-slyna,
 Som före vigseln släpper till. Bekänn
 Och svara ja.

Cam.    Jag tålte icke höra
 Min drottning skymfas så; jag tog min hämd
 I samma ögonblick. Ack, aldrig nånsin
 Har så opassande som nu ni talat!
 Att säga om det vore lika syndigt
 Som hennes brott, om det befunnes sant.

Leont. Nå, är det intet då att stå och hviska?
 Att luta kind mot kind? Att mäta näsor?
 Att slickas när man kysses? Hämma skratt
 Med djupa suckar? -- säkert kännemärke
 På brott mot trohet. -- Sätta fot på fot?
 I vrår och vinklar gå och smyga? Önska,
 Att klockan ginge fortare? Att timmen
 Blef en minut och middagstiden midnatt?
 Och alla ögon blinda, svart-starrblinda,
 Blott icke deras? Nej, de skola osedt
 Sin synd bedrifva! Säg, är sådant intet?
Ha! då är hela verldens rund ett intet
 Och himlahvalfvet intet, Böhmen intet,
 Min hustru intet; intet sjelf är intet,
 Om det är intet!

Cam.         Ack, låt bota er
 För denna tanke-pest, och det i tid,
 Ty den är dödlig.

Leont.      Säg, att det är sant.

Cam. Nej, nej, min kung!

Leont.                  Jo, jo! Du ljuger, ljuger!
 Du ljuger och jag hatar dig, Camillo.
 Du är en tanklös slaf, en bond-tölp eller
 En vinglare, som kan på samma gång
 Med dina ögon skåda godt och ondt
 Och hylla båda. Vore hennes lefver
 Som hennes lif förgiftadt, ej hon lefde
 En timmas tid.

Cam.     Hvem har förgiftat henne?

Leont. Hm! Han som henne bär som en medalj
 Ikring sin nacke, Böhmarn; -- hade jag
 Fulltrogna tjenare, som kunde se
 Min ära jemlikt med sin egen fördel,
 Sin egen nytta, nog de gjorde det
 Som gjorde slut på dylikt görande --
 Ja du, hans munskänk, -- hvilken jag har lyftat
 Från lägre stånd till rang och värdighet,
 Och som kan se så klart och uppenbart,
 Som himlen jorden ser och jorden himlen,
 Hur jag är kränkt -- kan krydda en pokal
 Som ger min fiende en evig slummer
 Och mig en vederqvickelse.

Cam.          Min kung,
 Det kunde jag; och ej med häftigt medel,
 Men med ett långsamt tärande samt ej
 Så skarpt som gift. Men jag kan icke tro,
 Att sådan fläck vidlåda kan min drottning,
Som majestätets heder iklädd är.
 Jag har er älskat --

Leont.          Tvifla då och ruttna!
 Tror du jag är nog grumlig och förvirrad
 Att sjelf mig skapa dessa qval? Besudla
 Min rena hvita bädd, som, om den vårdas,
 Ger ljuflig sömn, men, om den fläckad blir,
 Sticks liksom nässlor, getingar och törnen?
 Min sons, kronprinsens, blod utskämma -- honom
 Jag anser min och älskar såsom min --
 Förutan mogna skäl? Jag göra det?
 Hvem är så vurmig?

Cam.         Nå, jag tror er, herre,
 Och skall för sådant skaffa Böhmen undan,
 Med villkor att, då han är borta, ni
 Ger er gemål sin förra plats tillbaka;
 Först för er sons skull, sedan för att qväfva
 Förtal och sqvaller i de hof och riken
 Som äro edra vänner.

Leont.         Du mig råder
 Att vandra samma väg som sjelf jag valt;
 Jag vill ej fläcka hennes ära, nej.

Cam. Min konung, gå
 Och tala -- med ett anlete så molnfritt
 Som vänskap har i gästfritt lag -- med Böhmen
 Och med er drottning. Jag hans munskänk är;
 Om han af mig får helsosamma drycker,
 Så kalla mig ej tjenare.

Leont.       Nå väl,
 Gör det, så har du hälften af mitt hjerta;
 Gör du det ej, så klyfver du ditt eget.

Cam. Jag gör det, nådigaste konung.

Leont. Jag skall mig vänlig ställa som du sagt. (Han går).

Cam. Du stackars drottning! -- Dock, hvad mig beträffar?
 Hur står det till med mig? Jag skall förgifta
 Den goda kungen, och mitt skäl dertill
Är lydnad mot min herre, fast han är
 Upprorisk mot sig sjelf och vill att alla
 Som äro hans detsamma skola vara. --
 På denna gerning lär befordran följa:
 Om ock jag funne tusende exempel
 På dem som mördat smorda konungar
 Och sedan framgång haft, jag gjorde't ej.
 Men då det icke fins ett enda sådant
 På koppar, marmor eller pergament,
 Må sjelfva bofven det försvärja. Hofvet
 Jag måste lemna. Hur jag också gör --
 Det gäller nacken. Herrska, lyckostjerna!
 Här kommer Böhmen.

(Polyxenes kommer).

Pol. Underligt! Mig tycks
 Min gunst begynner vackla här. Ej tala? --
 God dag, Camillo!

Cam. Hell, ers majestät!

Pol. Hvad nytt vid hofvet?

Cam. Intet synnerligt.

Pol. En min har kungen på sig som om han
 Förlorat en provins, ett land så kärt
 Som sjelfva lifvet. Nyss jag mötte honom
 Och helsade som vanligt, men han vände
 Sin blick åt motsatt håll och rynkade
 På läpparna föraktligt, gick sin väg
 Och lemnade mig qvar att tänka ut
 Hvad som har kunnat vålla slik förändring.

Cam. Jag vågar icke veta det, ers nåd.

Pol. Hvad? Vågar ej? Du vet, men vågar ej
 Mig säga det? Så hänger det ihop;
 Ty hvad du vet, det må väl sjelf du veta
 Och får ej säga "vågar ej." Camillo,
 Ditt anletes förvandling är en spegel,
 I hvilken jag mitt eget ser förvandladt.
 Visst måste denna ändring angå mig,
 Då sjelf jag ser mig så af den förändrad.

Cam. Det fins ett ondt som griper några af oss,
 Men hvad det heter kan jag icke säga,
 Och smittan kommit ifrån er, fast ni
 Är frisk och sund.

Pol.         Hvad? Kommit ifrån mig?
 Gif mig ej ögon lika basiliskens;
 Jag sett på tusen som sig funnit bättre
 Af mina blickar, dödat ha de ingen. --
 Camillo,
 Så sant du är en ädling och dessutom
 Kunnig och boklärd -- slikt ej mindre pryder
 En adelsman än fadrens stora namn
 Som ge en ärftlig heder -- jag besvär er --
 Om någonting ni vet som kan mig gagna
 Att också veta -- fängsla icke det
 I tystnads häkte.

Cam.        Svara får jag ej.

Pol. Från mig ett ondt? Och likväl är jag frisk?
 Svar skall jag hafva? Hör du nu, Camillo,
 Jag dig besvär vid allt hvad äran kräfver
 Utaf en man -- och ej af ringa vigt
 Är denna min begäran -- att du säger
 Hvad ondt du tror sig smyger fram mot mig,
 Hur nära eller fjerran det kan vara,
 Hur det, om möjligt, förekommas må,
 Om ej hur jag det bäst fördraga skall.

Cam. Nu skall jag säga er, då vid min ära
 Jag manad blifvit af en man som är
 En man af ära sjelf; märk nu mitt råd,
 Som måste följas lika fort som jag
 Det ämnar yttra, annars få vi båda
 Vårt spel förloradt ge, och så god natt.

Pol. Fortfar, Camillo.

Cam. Jag är af honom utsedd att er mörda.

Pol. Af hvem, Camillo?

Cam.                  Kungen.

Pol.                              Hvarför det?

Cam. Han tror, ja svärjer på med all förtröstan,
 Som om han sett det och ett verktyg varit
 Att få er till det, -- att ni rört hans drottning
 På syndigt vis.

Pol.      Må då mitt bästa blod
 Förgiftadt bli och stelna, samt mitt namn
 Med hans förenas som förrådt den bästa.Förmodligen en allusion på Judas Iscarioth.
 Må då mitt rena rykte bli en stank,
 Som, hvart jag kommer, sticker skarpt i näsan
 Uppå den slöaste, och må mitt grannskap
 Bli skydt, ja hatadt mer än någon pest
 Om hvilken någonsin man hört och läst!

Cam. Om ock ni svor vid hvarje himlens stjerna
 Och dess inflytelser, ni kunde förr
 Förbjuda hafvet lyda månen än
 Med edgång hafva eller klokhet skaka
 Hans dårskaps byggnad, som sin grundval har
 Uppå hans tro och kommer att bestånda
 Så länge som hans egen kropp består.

Pol. Men hur har detta kommit sig?

Cam.                              Jag vet ej;
 Men säkert är, att det är tryggare
 Att fly för faran än dess ursprung söka.
 Och derför -- om ni litar på min heder,
 Som bor i denna kropp, den ni till gisslan
 Kan taga med er -- gif er af i natt.
 Jag skall i tysthet tala med ert folk
 Och släppa två och två ur staden ut
 Igenom skilda portar. Sjelf jag söker
 Hos er min lycka, som förloras här
 Igenom denna upptäckt. Tveka ej,
 Ty, vid min faders ära, jag har sagt
 Er sanningen; om ni vill pröfva den,
 Törs jag ej dröja; sjelf ni har ej här
 Mer säkerhet än den som kungen sjelf
 Har dömt och svurit på att han skall dö.

Pol. Jag tror dig; sjelf jag skådade hans hjerta
Uti hans anlete; gif mig din hand,
 Blif lots åt mig; din plats skall städse bli
 Mig aldranärmast. Skeppen äro redo;
 Mitt folk har redan väntat tvenne dagar
 På resan hem. -- Den här svartsjukan gäller
 En dyrbar varelse. Så skön som hon,
 Så stor lär den ock vara. Lika häftig
 Som hans person är mäktig lär den bli,
 Och då han tror att han vanärad är
 Utaf en man som städse hyllat honom,
 Så lär väl hämden bli dess bittrare.
 Skräck öfverskyggar mig; må lycklig utgång
 Mig gunstig bli och ge hugsvalelse
 Åt denna hulda dam, som oförskyldt
 I denna sak af honom misstänks! Kom,
 Jag skall dig vörda som en far, om du
 Mitt lif kan berga hädan. Låt oss fly!

Cam. Min värdighet beskär mig nycklarna
 Till stadens alla portar. Nådig herre,
 Tag tiden väl i akt; kom med, min prins.

(De gå).


ANDRA AKTEN. FÖRSTA SCENEN.

Sicilien. Ett rum i slottet.

(Hermione, Mamillius och hofdamer).

Herm. Tag från mig gossen nu; odrägligt just
 Han mig besvärar.

1 Hofd.     Kom till mig, min prins,
 Låt mig få bli er lek-kamrat.

Mam.             Åh nej,
 Jag tycker icke om dig.

1 Hofd. Hvarför det?

Mam. Du kysser mig och talar så med mig
 Som vore jag ett barn. -- Men du är hygglig.

2 Hofd. Och hvarför det, min prins?

Mam.                               Ej derför just
Att dina ögonbryn ä' svartare:
 Dock svarta ögonbryn, så säger man,
 Skall vara något vackert, om de icke
 För tjocka äro; blott en liten rand,
 En fin nytändning liksom penslad dit.

2 Hofd. Hvem har er sådant lärt?

Mam.                             Jag lärt det sjelf
 Af qvinno-anleten; jag ber dig, säg,
 Hvad färg har du på ögonbrynen?

1 Hofd.             Blå.

Mam. Åh, prata strunt! Jag sett en gång en fru
 Med näsan blå, men icke ögonbrynen.

2 Hofd. Hör: drottningen er mor skall snart i barnsäng;
 Vi få väl då en ny och vacker prins
 Att passa upp; vill då med oss ni rasa,
 Så får ni krusa för oss.

1 Hofd.      Hennes vidd
 Har väldigt tagit till. Gud hjelpe henne!

Herm. Hvad är det der för pjoller? Kom, min gosse,
 Nu får du komma hit igen. Sitt ned,
 Förtälj en saga.

Mam.       Munter eller sorglig?

Herm. Så munter som du vill.

Mam.                         En sorglig saga
 Bäst passar vintertid.Läsaren jemföre dessa Mamillii ord med styckets titel. Jag kan en sådan
 Om spöken och om troll.

Herm.       Berätta den.
 Sitt ned, gå på och skräm mig riktigt dugtigt
 Med dina spöken; sådant lär du kunna.

Mam. Det var en gång en karl --

Herm.                           Nej, sätt dig; börja.

Mam. Uppå en kyrk-gård -- jag skall tala sakta,
 Ej syrsan ens skall höra det.

Herm.             Gå på
 Och hviska mig i örat.

(Leontes, Antigonus, Hofherrar och svit uppträda).

Leont. Hvad? Sågs han der? Med svit? Camillo också?


1 Hofh. Jag bakom pinje-dungen mötte dem,
 Och aldrig nånsin har jag menskor sett
 Så rusa af. Jag ända fram till skeppen
 Med ögat följde dem.

Leont.   Hur lycklig jag
 Som anade så rätt! Som ej bedrog mig! --
 Ack, den som visste mindre dock! En spindel
 Kan ligga i pokalen, och man dricker,
 Står upp och spörjer icke till förgiftet;
 Men visar någon fram det stygga krypet
 Och säger hvad vi sväljt, då spränga vi
 Med häftig kräkning både bröst och sidor:
 Jag såg den spindeln, då jag drack. Camillo
 Har honom hjelpt, var kopplare åt honom; --
 Det är ett anslag mot mitt lif, min krona;
 Misstanken slog ju in; -- den falska skurken,
 Som skulle tjena mig, var hyrd af honom;
 Han har min plan förrådt; nu står jag här
 Som ett spektakel, ja en riktig lekboll
 För deras infall. -- Men hur sluppe de
 Igenom portarna så lätt?

1 Hofh.      I kraft
 Utaf hans stora värdighet, som ofta
 Ej mindre sak än denna har förmått
 På er befallning.

Leont.      Allt för väl jag vet det. --
 Tag gossen hit; rätt väl att icke du
 Har ammat honom. Fast han uti något
 Är lik sin far, så har han likväl fått
 För mycket blod af dig.

Herm.       Hvad nu? Ni skämtar?

Leont. Tag gossen bort, hon får ej honom ha;
 Bort, bort med honom! -- Hon må leka nu
 Med den hon bär på, ty Polyxenes
 Har skaffat henne den.

Herm.      Jag säger nej
Och kan besvärja att ni tror mitt ord,
 Om ock ni låtsar neka det.

Leont.         God' herrar.
 Se skarpt på henne; håll blott på att säga
 "Hon är en vacker qvinna," och ert hjerta
 Skall rättvist lägga till: "men det är skada
 Att hon ej ärbar är och dygdesam!"
 Ja, prisa endast hennes yttre fägring,
 Som sannerligen högt beröm förtjenar,
 Och straxt skall axelryckning, hm! och ha!
 De två brännjernen som förtalet nyttjar --
 Nej, orätt sagdt! det gör barmhertigheten,
 Ty sjelfva dygden brännmärks af förtalet --
 Ja, axelryckningen med hm! och ha!
 Skall, när ni sagt att hon är vacker, komma
 Och hindra er att säga: hon är dygdig.
 Dock må det vara sagdt af den som mest
 Har orsak att deröfver gräma sig, --
 Hon är en sköka.

Herm.       Om en skurk det sagt,
 Den största erkeskurk i hela verlden,
 Han vore blott så mycket större skurk,
 Men ni, min kung, -- ni endast misstar er.

Leont. Nej, det är ni, min fru, som tagit miste:
 Polyxenes för Leontes. O, du kräk,
 Som jag ej nämna vill med rätta namnet,
 På det att grofhet ej, förledd af mig,
 Må föra samma språk mot alla stånd
 Och glömma bort den skilnad som bör göras
 Emellan prins och tiggare. Jag sagt
 Hon är en sköka och åt hvem hon är det.
 Mer än: hon är förräderska och har
 Camillo i komplott, en man som vet
 Hvad sjelf hon borde skämmas för att veta,
 Ja till och med inför sin skändare,
 Att hon en slinka är så fräck som de
Som pöbeln skällsord ger; hon är förtrogen
 Med deras sista flykt.

Herm.      Nej, vid mitt lif,
 Förtrogen ej! Hur skall ni icke sörja,
 När ni till bättre kunskap kommit om
 Att så ni mig har skymfat? -- Goda gemål,
 Ni kan mig knappast ge upprättelse,
 Om ni mig säger: "jag har mig bedragit."

Leont. Nej, nej, om jag mig har bedragit nu
 Uppå de grunder som jag bygger på,
 Så är vår jord ej kraftig nog att bära
 En skolpilts snurra. -- Häkta henne genast!
 Och den som vågar tala godt för henne
 Är brottslig endast derför att han talar.

Herm. Det är en olyckstjerna som regerar,
 Jag måste hafva tålamod tills himlen
 Mig gunstigare blir. J gode herrar,
 Jag gråter ej så snart som qvinnor pläga,
 Och bristen på en så fåfänglig dagg
 Uttorkar kanske er barmhertighet.
 Här bor dock hederskänslans djupa sorg,
 Som brinner värre än att tårar kunna
 Utsläcka den; jag ber er, gode herrar,
 Ack, döomen mig så mildt som edra hjertan
 Tillåta er; -- och så må kungens vilja
 Uti fullbordan gå.

Leont.       (Till vakten). Nå, blir jag lydd?

Herm. Hvem följer med mig? Jag besvär ers höghet,
 Låt mina damer komma med; ni ser,
 Mitt tillstånd kräfver det. -- Gråt icke, barn,
 Ni har ej skäl. Men spör ni att er drottning
 Förtjenar häkte, -- då må gråten strömma
 När jag blir fri. Den stråt som nu jag går
 Mig för till evigt väl. -- Farväl, min kung.
 Jag ville aldrig se er sorgsen; men
 Det får jag nog. -- Kom nu, det tillåts er.

Leont. Gå, gör som jag befallt; för henne bort.

(Drottningen och damerna föras ut).

1 Hofh. Ack, nådig herre, kalla henne åter!

Ant. Betänk er väl; er rätt blir annars våld,
 För hvilket trenne furstebarn få plikta,
 Ni sjelf, er drottning och er son.

1 Hofh.                För henne
 Jag våga vill mitt lif och vågar det,
 Om ni tar vadet an. Hon fläckfri är
 För himlens öga och för er; jag menar
 I hvad hon skylles för.

Ant.        Kan det bevisas
 Att hon är annat, vill jag stå och posta
 Bredvid min hustru, länkas fast vid henne
 Och endast tro på hvad jag ser och känner,
 Ty hvarje tum af qvinna här i verlden,
 Ja hvarje qvintin qvinnokött är falskt,
 Om hon det är.

Leont.   Håll munnen.

1 Hofh.                    Nådig herre, --

Ant. Det är för er, men ej för oss, vi tala.
 Ni är bedragen af en tasslare,
 Som satan måtte ta. Om jag fick fatt'en,
 Jag drap den skurken. -- Hon beröfvad äran! --
 Tre döttrar har jag: elfva år den äldsta,
 Den andra och den tredje sju och fem;
 Om det är sant, så skola de få plikta,
 Jag skall dem allesamman platt förderfva,
 De skola aldrig blifva fjorton år
 Och föda falsk afkomma. Mig de ärfva,
 Men heldre gjorde jag mig till kastrat,
 Än att de icke skulle bringa fram
 En ätt som duger.

Leont.      Tig! På denna sak
 Ni har ett väderkorn så svagt och kallt
 Som näsan på ett lik. Jag ser, jag känner,
Så visst som ni nu känner att jag rör er
 Och ser det verktygnemligen Leontes' hand som jag dertill nyttjar.

Ant. Om så det är, behöfs det ingen graf
 Att jorda dygden i; det fins ej qvar
 Ett enda korn af den att parfymera
 Jordklotets dynghög med.

Leont. Man tror mig ej?

1 Hofh. Må heldre vi än ni, min kung, bli trodda
 I denna sak! Mer gläder mig att höra
 Att hon är dygdig än att ni har rätt
 Hur strängt er misstro ock må tadlad blifva.

Leont. Ha! Hvad behöfva vi i denna sak
 Med er rådpläga? Hvarför icke heldre
 Vår vredes ansats följa? Majestätet
 Ej tarfvar edra råd. Det var af godhet
 Vi sade detta. Kan ni, vill ni icke --
 Af verklig dumhet eller hycklad sådan --
 Se sanningen som vi, så forska bättre;
 Ert råd vi ej behöfva: sjelfva saken,
 Förlusten, vinsten, alla mått och steg
 Tillhöra endast oss.

Ant.     Då ville jag,
 Att ni i allsköns tysthet pröfvat saken,
 Men ej gjort väsen af den.

Leont.         Var det möjligt?
 Om du ej är af ålderdom förslappad,
 Så är du född till narr. Camillos flykt
 Och deras särdeles förtrolighet --
 Den var för stor, den måste vålla misstro,
 Som blott behöfde se, men intet mer,
 Blott se, ty alla andra kännetecken
 Beviste gerningen -- mig tvang till detta.
 Dock, för att ännu större visshet få --
 Ty i så vigtigt är'nde vore synd
 Att vildsint handla -- har jag skickat af
 Till helga Delphi, till Apollos tempel,
 Cleomenes och Dion, dem ni känner

Som redbart folk. De skola från oraklet
 Inhemta allt; dess visa domslut skall
 Mig hjelpa eller sporra. Var det rätt?

1 Hofh. Fullkomligt rätt, min kung.

Leont.                              Om ock jag sjelf
 Är tillfredsställd och ej behöfver veta
 Mer än jag vet, så skall likväl oraklet
 Hos andra lugna sinnet; sådant folk
 Som, liksom han, enfaldiga och dumma
 Sky forskningen. Och derför har jag låtit
 Inspärra henne fjerran vår person,
 På det att icke hon fullborda måtte
 De begge flyddas svek. Kom, följ oss nu;
 Vi tala folket till, ty denna sak
 Upprör oss alla.

Ant.        (Afsides). Ja, till skratt, minsann,
 När sjelfva sanningen i dagen kommer.

(De gå).


ANDRA SCENEN.

Ett rum utanför drottningens fängelse.

(Paulina och några tjenare uppträda).

Paul. Fångvaktaren -- låt kalla honom hit;
 (En tjenare går).
 Säg honom hvem jag är. -- Ack, goda fru,
 För godt åt dig är intet hof i verlden,
 Hvad gör du då i häkte? (Tjenaren kommer tillbaka med fångvaktaren). Nå, min vän,
 Ni känner mig?

Fång.    Ja, som en ädel dam,
 Den högt jag aktar.

Paul.         Nå, jag ber er då,
 För mig till drottningen.

Fångv.        Min nådig fru,
Motsatsen är uttryckligen mig ålagd;
 Det törs jag ej.

Paul.      Hvad är det der för slag, 
 Att stänga ärbarhet och heder ut
 Från goda vänners samtal? Tillåts det
 Att råka hennes damer? Blott en enda?
 Emilia?

Fångv. Var då så god, min fru,
 Och skicka bort er svit, så skall jag föra
 Emilia till er.

Paul.      Ja, kalla henne. --
 Aflägsna er. (Tjenarne gå).

Fångv.                       Dock måste jag, min fru,
 Tillstädes vara vid er sammankomst.

Paul. Godt; må så vara. (Fångvaktaren går). Så man gör sig omak
 Att sätta färg på saken med att fläcka
 Hvad fläckfritt är!
 (Fångvaktaren kommer tillbaka med Emilia).
 Min bästa fru, hur mår vår hulda drottning?

Emil. Så bra som sådan storhet, så förkrossad,
 Kan hålla hop. Igenom sorg och skrämsel --
 Ej någon känslig dam har större rönt --
 Hon har för tidigt fallit uti barnsäng.

Paul. En son?

Emil.        En dotter, och ett vackert barn,
 Lifligt och friskt. Hon fröjdar sig deråt
 Och säger: "stackars lilla fånge, jag
 Oskyldig är som du."

Paul.    Det svär jag på. --
 Fördömda, dessa kungens galna nycker!
 Han skall få veta't, ja han skall! Det värfvet
 Bäst passar för en qvinna; jag skall göra't.
 Blir jag i munnen söt, må tungan sårna
 Och aldrig mera bli en röd-ögd vredes
 Trumpetare. -- Jag ber, Emilia,
Erbjud min trogna tjenst åt drottningen;
 Om hon djerfs anförtro åt mig sitt barn,
 Skall jag för kungen visa det och bli
 Åt henne högljudd advokat. Hvem vet
 Om ej han veknar då han barnet ser;
 Ren oskulds tystnad öfvertygar ofta,
 När ordandet slår fel.

Emil.      Min ädla fru,
 Er dygd och godhet är så allmänt erkänd,
 Att ej ert raska företag kan sakna
 En lycklig utgång. Ingen qvinna passar
 Så väl som ni till detta stora värf.
 Stig in i nästa rum, så skall jag genast
 Meddela drottningen ert ädla tillbud;
 Hon re'n i dag har tänkt på denna plan,
 Men djerfs ej bedja någon rangs-person
 Af fruktan för ett nej.

Paul.       Säg henne då,
 Att jag min tunga med besked skall nyttja;
 Är den så qvick som hjertat modigt är,
 Skall jag väl utan tvifvel något göra.

Emil. Välsignad ni för det! Nu vill jag gå
 Till drottningen. Var god, kom närmre hit.

Fångv. Min fru, om drottningen vill skicka barnet,
 Blir faran min, om jag det släpper ut;
 Jag har ej fullmakt.

Paul.    Var ej rädd för det;
 I moderlifvet barnet fånge var
 Och är i kraft utaf naturens lagar
 Befriadt derifrån; det har ej del
 I kungens vrede, är ej heller skyldigt
 Till hennes brott, ifall ett sådant fins.

Fångv. Det tror jag ock.

Paul.                    Räds ej; ty, vid min ära,
 Jag skall mig ställa mellan er och faran.

(De gå).



TREDJE SCENEN.

Ett rum i slottet.

(Leontes, Antigonus, Hofherrar och svit).

Leont. Nej, ingen hvila dagar eller nätter!
 Det endast svaghet är att taga saken
 På sådant sätt, pur svaghet, om ej ännu
 Orsaken fans, -- åtminstone till hälften,
 Den falska qvinnan. Ty den lystne kungen
 Ej räcks utaf min arm; han skottfri är
 Och utom mina planers håll. Men henne
 Kan jag få fatt uti. Om hon var borta
 Och bränd till aska, kom min hvilas hälft
 Tillbaks till mig igen. -- Hvem der?

1 Betj.                  Min kung, --

Leont. Hur står det till med gossen?

Betj.                                Han har sofvit
 Rätt godt i natt; man hoppas, att han är
 På bättringsvägen.

Leont.       Sådant högsint barn!
 Så snart han fattade sin moders smälek,
 Straxt föll han af, blef mager, grämde sig,
 Tog åt sig skammen som den varit hans,
 Förlorade sitt mod, sin sömn, sin matlust,
 Aftynade bestämdt. -- Gå, lemna mig!
 Se hur han mår. (Betjenten går). Fy, tänk ej mer på honom!
 All tanke på en hämd åt detta håll
 På mig tillbakastudsar; mäktig är han,
 Har vänner, bundsförvandter, -- han må sparas
 Tills tiden kommer. Hämd för ögonblicket
 På henne tag. Polyxenes, Camillo,
 Bespotta mig och skratta åt min sorg;
 Om jag dem räckte, skrattade de ej;
 Hon skall det ej, hon är i mina händer.

(Paulina kommer med ett barn på armen).

1 Hofh. (I dörren). Ni får ej komma in.

Paul.                                         Ack, gode herrar,
 Ni borde heldre vara mig till hjelp!
 Säg, räds ni mer för hans ursinnighet,
 Än för vår drottnings lif? Den goda själen,
 Som mer oskyldig är än han är svartsjuk.

Ant. Nu är det nog!

Hofh. Han har i natt ej sofvit; ingen får
 Till honom komma.

Paul.       Ej så hett, min herre!
 Jag bringar honom slummer; edra likar, --
 Som smyga kring som skuggor här och sucka
 Hvar gång han pustar litet -- edra likar
 Hans vakas orsak nära: här jag kommer
 Med sunda ord och sanna, redliga
 I samma måtto, för att rensa honom
 Från det som stör hans sömn.

Leont.           Hvad buller der?

Paul. Ej buller, herre; endast nödigt samspråk
 Om faddersällskap åt ers höghet.

Leont.               Hvad?
 Bort med den djerfva frun! Antigonus,
 Jag sagt dig, att hon ej fick komma hit;
 Jag kände hennes plan.

Ant.       Jag hotat henne
 Med onåds straff så väl af er som mig
 Och sagt att hon ej fick besöka er.

Leont. Hvad, kan du icke styra henne?

Paul.                                 Jo,
 Från allt hvad orätt är; i denna sak --
 Så framt ej han som ni vill fängsla mig
 För det att jag vid äran fängslad är --
 Skall han minsann ej styra mig.

Ant.                Nu hör ni.
 Om så hon skenar, må hon gerna löpa;
 Hon lär ej stappla.

Paul.             Gode prins, jag kommer
 Och er besvär, o hör mig! Jag mig kallar
 Er trogna tjenare, er läkare,
 Ert undergifna statsråd; djerfs dock mindre
 Så visa mig, då jag skall trösta er,
 Än edra närmaste. -- Nu kommer jag
 Ifrån er goda drottning.

Leont.       Goda drottning!

Paul. Ja, goda, goda drottning, säger jag,
 Och slogs för hvad jag sagt, om karl jag vore,
 Den sämste som här fins.

Leont.       Kör henne ut!

Paul. Må den som ej är rädd om sina ögon
 Först nalkas mig! Jag går nog när jag vill;
 Men först mitt uppdrag! -- Denna goda drottning,
 Ty hon är god, har födt åt er en dotter;
 Se här! Hon ber, att ni välsignar henne.
 (Lägger ned barnet för Leontes).

Leont. Bort, fräcka hexa! Kasta henne ut!
 En listig kopplerska!

Paul.     Det är jag ej;
 Jag är så obekant dermed som ni,
 Som ger mig sådant namn; och lika ärbar,
 Som ni är tokig, hvilket är tillräckligt
 Till namn för ärbarhet i våra dagar.

Leont. Förrädare!
 Ni kör ej henne ut? Gif henne ungen. --
 (Till Antigonus). Du narr, du toffel-slaf, som låter hönan
 Från pinnen köra dig, -- tag upp bastarden,
 Tag upp den, gif den åt din kär'ng!

Paul.                   För evigt
 Din hand vanäres, om du tager upp
 Prinsessan så som nu hon nedrigt är
 Af honom skymfad.

Leont.      Han är rädd för hustrun!

Paul. Det borde ni ock vara; edra barn
 Erkände ni väl utan tvifvel då.

Leont. Ett sådant näste af förrädare!

Ant. Det är jag ej, vid Gud!

Paul.                        Ej jag, ej någon;
 Jo, en: han sjelf, ty han förråder sjelf
 Sin egen och sin drottnings helga ära,
 Sin sons, sin lilla dotters, åt förtalet,
 Som stinger skarpare än svärd, och vill ej --
 Ty så förbannadt står det till, att icke
 Han kan förmås till sådant -- rycka upp
 Sin misstros rot, som lika rutten är
 Som nånsin ek och hälleberg ä' friska.

Leont. En munfräck kona, som har pryglat upp
 Sin äkta man och nu vill hetsa mig!
 Den ungen är ej min,
 Den är ett foster af Polyxenes.
 Bort, bort med henne och med hennes mor,
 I elden med dem båda!

Paul.     Er är flickan;
 Hon liknar er, -- ett ordspråk jag citerar --
 Så "just det är en skam." -- Se här, god' herrar,
 Fast boken liten är, så är den dock
 En afskrift af sin far. Mun, öga, näsa,
 Hans mörka ögonbryn, hans panna, ja
 Smågroparna uti hans kind och haka;
 Hans leende, fullkomligt samma form
 På händer, fingrar, naglar! -- Hulda guddom,
 Du herrliga natur, som skapat fostret
 Så likt sin far, om äfven dig det tillhör
 Att bilda lynnet, -- gif hvad färg som helst,
 Men icke gult,Gult var svartsjukans färg. Läsaren gifve akt på den poetiska finhet och känsla, som ligger i Paulinas till utseendet orimliga konklusion. på det att hon ej må
 Inbilla sig, som han, att hennes barn
 Ej äro hennes mans!

Leont.        En sådan hexa! --
 (Till Antigonus). Du mes, som ej kan hejda hennes tunga,
 Du borde hänga!


Ant.           Häng då alla männer
 Som icke mäkta slikt, så får ni knappast
 En undersåte qvar.

Leont.       Bort, bort med henne!

Paul. Den nedrigaste, grymmaste despot
 Ej bar sig värre åt.

Leont.         Du skall bli bränd.

Paul. Det rör mig ej; den är en kättare,
 Som tänder bålet, icke hon som brinner.
 Jag har ej lust att kalla er tyrann,
 Men denna grymhet mot er egen drottning --
 Då ni ej bättre skäl kan draga fram
 Än svag inbillning blott -- en smula luktar
 Af tyranni och bringar er förakt,
 Ja hela verldens afsky.

Leont.     Vid er länspligt,
 Kör henne ut! Om en tyrann jag vore,
 Hvar vore hennes lif? Ej så hon sade,
 Om hon som sådan kände mig. -- På dörrn!

Paul. Jag ber er, kör ej ut mig; jag skall gå.
 Tag vård om barnet, herre, det är ert;
 Gud gifve det till ledning bättre vett! --
 Tag undan edra händer! -- Aldrig nånsin
 Lär ni, som nu så krusa för hans dårskap,
 Hans båtnad bli, nej ingen enda af er.
 Se så, farväl, jag går.
 (Hon går).

Leont.     Förrädare,
 Du har din hustru tubbat till det här!
 Mitt barn? Haf bort det! Du, ja du, som är
 Så hjertligt öm om kräket, tag det bort,
 Låt kasta det i elden ögonblickligt.
 Ja, du och ingen ann'! Tag upp det genast,
 Säg, inom timmen, "det är gjordt" och gif
 Mig godt bevis derpå; jag tager annars
 Ditt lif och allt ditt gods. Men vågar du
 Emot min vrede spjerna, säg mig till,
 Så skall med egen hand jag klämma ut
Bastardens hjerna. -- Kasta det i elden,
 Du har din hustru tubbat.

Ant.         Nej, min kung;
 Mig dessa herrar, mina ädla vänner,
 Frikänna kunna.

1 Hofh.   Ja, min nådig herre;
 Han rådde icke för att hon kom hit.

Leont. Ni ljuger allihop!

1 Hofh.                  Var god, ers höghet,
 Och skänk oss bättre tillit; vi ha städse
 Er troget tjenat; låt oss nådigst nu
 Få anses så. På våra knän vi bedja --
 Som lön för våra bästa tjenster fordom
 Och i en framtid -- ändra ert beslut,
 Som, blodigt och ohyggligt, måste leda
 Till gräsligt slut. Vi böja alla knä.

Leont. Jag är ett dun för hvarje vind som blåser; --
 Jag skulle lefva för att se bastarden
 För mig knäböja, kalla mig för far?
 Nej, bättre är att bränna upp den nu,
 Än ge den framgent min förbannelse.
 Dock, låt den lefva!
 Nej, nej, det får den icke heller. -- Kom,
 Ni som så öm och omsorgsfull har varit
 Med hustru Greta, er barnmorska der,
 Att rädda lifvet på den här bastarden, --
 Bastard så visst som skägget ditt är grått --
 Hvad vågar du för denna ungens räddning?

Ant. Allt som jag är i stånd att föra ut
 Och äran kräfver; om ej mer, dock detta;
 Min lilla återstod af blod jag vågar
 Till skydd för oskuld; allt hvad möjligt är.

Leont. Ja, möjligt är det; svärj på detta svärd
 Att föra ut mitt bud.

Ant.     Jag svär, min kung.

Leont. Gif akt och lyd; ty, ser du, om du felar
 I minsta grand, skall ej allenast du,
Men ock din fräcka hustru döden dö.
 Hon slipper denna gången. Vi dig bjuda,
 Ty du är vår vasall, att nu du bär
 Den flickbastarden bort, och att du bär den
 Till någon öde trakt, belägen fjerran
 Från våra länder, och den lemnar der,
 Förutan skoning, åt sitt eget skydd
 Och fria luftens gunst. Ett främlings-öde
 Har bragt den hit; jag bjuder derför rättvist, --
 Så framt du ej till kropp och själ vill pinas --
 Att du till någon främlingsort den bringar,
 Der slumpen må den amma eller döda.

Ant. Jag svär det, fast en plötslig död mig vore
 Långt kärare. -- Kom, arma barn, med mig.
 En mäktig ande läre korp och glada
 Att amma dig! Det sägs, att ulf och björn
 Med glömska af sin vildhet hafva öfvat
 En slik barmhertighet. -- Var lycklig, herre,
 Mer än er bragd förtjent; välsignelse
 Må kämpa vid din sida mot hans grymhet,
 Du stackars dödens barn!
 (Går med barnet).

Leont.      Nej, andras ungar
 Jag fostrar ej.

1 Betj. (Kommer).
                Ers höghet, bud ha kommit
 Helt nyss från dem ni sände till oraklet:
 Cleomenes och Dion hafva kommit
 Från Delphi lyckligt hem; de hafva landat
 Och skynda hit.

1 Hofh.   Det var en skyndsam resa,
 Otroligt nästan.

Leont.     Tre och tjugo dagar
 De varit borta; fartens snabbhet visar,
 Att siarguden plötsligen vill hafva
 Hvad sant är kändt. Bered er nu, god herrar;
 Hopkalla rådet, att vi må förhöra
 Vår pligtförgätna hustru. Lika öppet
Som hon anklagad blifvit skall hon pröfvas
 För öppen domstol. Hjertat tynger mig,
 Så länge hon vid lif befins. -- Gå bort,
 Gör som jag har befallt.

(Alla gå).


TREDJE AKTEN. FÖRSTA SCENEN.

Sicilien. En gata i en stad.

(Cleomenes och Dion uppträda).

Cleom. Mildt är klimatet, luften mycket ljuflig,
 Högst bördig ön och templet vida öfver
 Sitt stora rykte.

Dion.      Jag skall ständigt prisa,
 Ty detta grep mig mest, de himlakläder --
 Så må de kallas -- och den vördighet
 Som klädde presterna. O, hvilket offer!
 Hur ståtligt, andaktsfullt och öfverjordiskt
 Det bragtes fram!

Cleom.       Mig grep dock mest af allt
 Oraklets dån, som, slägt med Jovis åska,
 Så döfvade min hörsel, att jag blef
 Tillintetgjord.

Dion.      Om resans utgång dock
 Så lycklig blef för drottningen -- ack ja! --
 Som den för oss var ljuflig, snabb och glad,
 Då vore tiden använd väl.

Cleom.              Apollo,
 Vänd allt till godo! Dessa rättegångar,
 Som så belasta drottningen med brott,
 Misshaga mig.

Dion.   Så häftig åtgärd bringar
 Upplysning eller slut. Då gudasvaret,
 Försegladt af Apollos förste prest,
 Blir kungjordt, lär väl något ytterst märkligt
 I dagen bryta fram. -- Hit friska hästar!
 Må saken få en lycklig utgång.

(De gå)



ANDRA SCENEN.

En domstol.

(Leontes, hofherrar, embetsmän och rättstjenare).

Leont. Jag säger det med sorg -- den här processen
 Mitt hjerta grämer djupt; den svarande
 En kungadotter är, vårt vif, och en
 Som högt af oss är älskad. Må vi skonas
 För namnet af tyrann, då vi så öppet
 Till lagen vädja; den skall ha sitt lopp
 Tills afsagdt blifvit: skyldig eller frikänd.
 För fången hit.

1 Embetsm. Det kungens vilja är, att drottningen
 Inställer sig personligen för rätta.
 Här äskas ljud!

(Hermione kommer med vakt, åtföljd af Paulina och
andra hofdamer).

Leont.     Läs upp anklagelsen.

Embetsm. (Läser). "Hermione, gemål åt den högborne
Leontes, konung af Sicilien, du är här anklagad
och instämd för högförräderi, i det du begått
äktenskapsbrott med Polyxenes, konung af Böhmen,
och samman svurit dig med Camillo om att afdagataga
vår allernådigste konung och herre, din fursteliga
gemål. Och då tillvaron af slikt förehafvande till
en del blifvit genom bevis i dagen lagd, har du,
Hermione, tvärt emot en trogen undersåtes pligt och
skyldighet, styrkt och hjelpt dem att nattetid genom
afvikande sätta sig i säkerhet."

Herm. Då hvad jag har att säga ej är annat
 Än ett bestridande af hela saken,
 Och intet annat vittnar till min fördel
 Än mina egna ord, så båtar knappast
 Att säga: "fri från brott;" min ärlighet,
 För falskhet ansedd, skall som åberopad
 Få samma namn. Dock, -- skåda himlens makter
 På menskors gerningar, -- som nog de göra, --
Så är jag viss uppå att oskuld tvingar
 Förtalet till att rodna och tyrannen
 Att darra för mitt saktmod. -- Ni, min kung,
 Vet bäst -- fastän ni minst vill fram dermed --
 Att lika rent och kyskt och fromt jag lefvat
 Som nu jag osäll är; och det är mer
 Än häfd och dikt kan visa fram på scenen
 Att röra menskor med. Se nu på mig:
 En konungs sängkamrat, som äger hälften
 Utaf hans thron, en mäktig konungs dotter
 Och moder till en prins af bästa hopp
 Står jag och pratar här för lif och ära,
 Och hvem som helst får höra på. Mitt lif
 Är idel sorg; den kan jag vara utan.
 Men äran är de minas arfvedel.
 Den måste skyddas. Nu jag frågar er
 På samvete hur ni mig älskade
 Förrän Polyxenes till hofvet kom,
 Samt hur jag var det värd; desslikes hur,
 Se'n han kom hit, jag har försyndat mig,
 Då nu jag nödgas stå till svars så här.
 Om jag den minsta grand i hug och handling
 Åt detta håll har svikit ärans bud,
 Må allas deras hjertan som mig höra
 Stenhårda blifva och min närmsta frände
 På grafven der jag ligger ropa fy!

Leont. Jag aldrig hört, att stora syndare
 Ha mindre fräckt förnekat hvad de gjort,
 Än de ha varit fräcka att det göra.

Herm. Det der är riktigt nog; dock är det ej
 Ett ord som lämpas kan på mig, min herre.

Leont. Du tar det icke åt dig?

Herm.                          Större fel,
 Än som kan kallas mitt, får jag ej alls
 Tillegna mig. Polyxenes, för hvilken
 Jag är anklagad, det bekänner jag,
 Har jag likmätigt med hans ära älskat
Med sådan kärleks art som anstå kunde
 En dam som mig; en sådan kärlek just --
 Ej annan alls -- som sjelf ni ålagt mig;
 Att göra annorlunda hade varit
 Olydnad och otacksamhet af mig
 Mot er och mot er vän, hvars kärlek sagt,
 Från första stund den kunde tala, öppet
 Att er den var. Nu till förräderiet:
 Jag vet ej hur det smakar, om det ock
 Uppdukades till prof. Allt hvad jag vet
 Är att Camillo var en ärans man;
 Men hvi han flytt, det vet ej sjelfva himlen,
 Så framt den icke mera vet än jag.

Leont. Du visste lika säkert att han flydde
 Som hvad du skulle göra då han flytt.

Herm. Herre!
 Ett språk ni talar som jag ej förstår;
 Mitt lif i skotthåll är för edra drömmar;
 Tag det.

Leont. Jag drömmer blott om hvad du gjort;
 Du har med kung Polyxenes ett barn,
 Jag har blott drömt så. Lika sanningslös
 Du är som skamlös, sådant hör till skrået.
 Ljug gerna, stort skall det ej båta dig;
 Ty likasom din unge utvräkt blef, --
 Den hade ingen far, var lik sig sjelf,
 Och det är mera ditt än barnets fel --
 Så skall ock du få se att jag är rättvis;
 Det lindrigaste du må vänta dig
 Ej mindre är än döden.

Herm.     Spar ert hot,
 Jag söker busen som ni skrämmer med.
 För mig kan lifvet ingen fördel vara:
 Mitt lifs klenod och ljuflighet, er kärlek,
 Jag ger förlorad; att den flytt jag märker,
 Men vet ej hur det skett. Min andra hugnad,
 Min kropps förstfödde, honom stängs jag från,
Som om jag hade pest. Min tredje tröst,
 En olyckstjernas barn, blef från min barm
 Med oskulds-mjölk uti sin oskulds-mun
 Ett mordets rof; jag sjelf i alla gathörn
 Som sköka utskälld; med en oblyg ilska
 Den barnsängs-ro beröfvad, som ej nekas
 Hvad qvinsperson som helst; och slutligen
 Hit slungad ut i fria luften, innan
 Jag återvunnit helsan. Nu, min kung,
 Säg mig hvad godt jag har i detta lifvet,
 Att jag för döden skulle frukta? Fortfar,
 Men hör mig dock, förstå mig rätt: -- mitt lif,
 Det är ej värdt ett halmstrå: -- men min ära,
 Den vill jag rädda. Skall jag här fördömas
 För det jag misstänks, och när allt bevis,
 Som icke väcks af er svartsjuka, sofver,
 Så säger jag: det der är våld, ej lag. --
 J gode herrar,
 Jag åberopar mig uppå oraklet,
 Apollo döme mig.

1 Dom.     Hvad ni begärt
 Är rätt och billigt; derför bringa fram
 Uti Apollos namn hans gudasvar.

(Några embetsmän gå).

Herm. Min fader var i Ryssland kejsare,
 O, att han lefde nu och såge här
 Sin dotter stämd! O, att han såge blott
 Hur djupt jag är uti elände störtad; --
 Med ömkans ögon dock, men ej med hämdens!

(En embetsmän kommer med Cleomenes och Dion).

Embetsm. Svärj nu er ed uppå rättvisans svärd,
 Att ni, Cleomenes och Dion, båda
 I Delphi varit, der ni tagit mot
 Det här förseglade oraklet lemnadt
 Utaf Apollos prest, och att ni sedan
 Ej djerfts det heliga signetet bryta
 Och läsa hemligheterna derinom.

Cleom. och Dion. Allt detta taga vi uppå vår ed.

Leont. Bryt upp signetet då och läs.

Embetsm. (Läser). "Hermione är kysk, Polyxenes
tadelfri, Camillo en trogen undersåte, Leontes en
svartsjuk tyrann, hans oskyldiga barn af äkta säng,
och konungen skall lefva utan arfvinge, om det,
som är förloradt, icke blir återfunnet."

Alla. Välsignad vare store siarguden!

Herm. Högtlofvad han!

Leont.               Men har du ock läst rätt?

Embetsm. Ja, dyre kung, just så som har står skrifvet.

Leont. Det fins ej minsta sanning i oraklet;
 Domstolen fare fort; det der är lögn.

(En betjent kommer hastigt).

Bet. Min konung, herre konung!

Leont.                        Hvad står på?

Bet. Ack, herre, jag blir hatad för mitt budskap! --
 Prinsen, er son, har, utaf skräck och ångest
 För drottningen, gått bort.

Leont.         Gått bort?

Bet.                          Har dött.

Leont. Apollo vredgas; sjelfva himlen straffar
 Min orättfärdighet. -- Hvad är på färde?

(Hermione svimmar).

Paul. Det budet blef vår drottnings död. - Se hit
 Och märk hvad döden gör.

Leont.      Bär henne bort.
 (Paulina och hofdamerna bära ut Hermione).
 Blott känslors öfversvall! Det blir väl bättre. --
 Jag allt för mycket misstänksam har varit. --
 Jag ber er, använd flitigt alla medel
 Till hennes räddning. -- Tillgif mig, Apollo,
 Min grofva hädelse mot ditt orakel!
 Jag skall Polyxenes försona, söka
 Min makas kärlek, kalla hem Camillo,
 Den jag förklarar vara from och redlig,
Ty då jag var af svartsjukt lynne retad
 Till blodig hug och hämd, utvalde jag
 Camillo till mitt redskap att förgifta
 Min vän Polyxenes; det varit gjordt,
 Om ej Camillos ädla hjerta hejdat
 Mitt uppdrags fart, fastän med död och skänker
 Jag honom hotade och manade,
 Om han det icke gjorde eller gjorde.
 Dock, menskligt sinnad och af heder full
 Upptäckte han min plan för kunga-gästen
 Och lemnade sitt gods och goda här,
 Som dock är ganska stort, samt gaf sig sjelf
 Till säkert rof åt all osäkerhet;
 Hans heder blef hans enda rikedom. --
 Ack, hur han genomskimrar klart min rost,
 Och hur hans fromhet mina bragder färgar
 Allt svartare!

(Paulina kommer).

Paul.    O ve, o ve, skär upp
 Mitt snörlif, annars sprängs det af mitt hjerta
 Som färdigt är att brista!

1 Hofh.       Hvad går åt er?

Paul. (Till Leontes). Hvad marter har du nu åt mig, tyrann?
 Hjul, stegel, bål, rådbråkning, spöstraff, sjudning
 I beck och bly? Hvad ny, hvad gammal pina
 Skall nu bli min, då hvarje ord af mig
 Din ilska retar upp? Ditt tyranni
 Tillsammans med svartsjukan, -- knappast pojkar
 Och nio års småflickor hitta på
 Så dumma griller -- se hvad de ha gjort
 Och blif förryckt, bindgalen rent, ty all
 Din fordna dårskap var blott dennas krydda.
 Att du besvek Polyxenes, var intet;
 Man såg blott, att du var en flygtig narr
 Och gräsligt otacksam; ej mycket heller,
 Att du Camillos dygd förgifta ville
Med kungamord. Det der är simpla brott,
 När gröfre finnas, ibland hvilka ej
 Ditt lilla barns utkastande för korpar
 Är stort att tala om, fastän en djefvul
 Förr gråtit midt i afgrunds eld än gjort'et;
 Ej heller rår du helt och hållet för
 Den lilla prinsens död, hvars ädla tankar --
 Rätt höga för ett barn -- det hjerta sprängde.
 Som märkte att en grof och dårlig far
 Den hulda modren kränkte; nej, o nej,
 Det läggs dig ej till last. Men ack, det sista --
 Skrik ve, när jag har nämnt det -- drottningen,
 Ja drottningen, den huldaste, den bästa
 Bland alla varelser, är död och hämden
 Har än ej störtat ned!

1 Hofh.   Förbjude Gud!

Paul. Ja död, det svär jag på; om ed och ord
 Ej gälla, gå, se åt. Om ni kan väcka
 Glans eller färg i öga och på läppar,
 Utvärtes värme eller luft i lungan,
 Så vill jag gerna dyrka er som gudar.
 Men ångra icke detta, du tyrann,
 Ty inga dina qval försona sådant;
 Tänk derför ej på annat än förtviflan.
 Ej tusen knän, sjutusen hela år
 På kala bergen svältande och nakna
 Vid evig storm och vinter utan ända,
 Förmådde gudarna att vända sig
 Åt hållet der du fans.

Leont.    Gå på, gå på!
 Du kan ej banna nog; jag har förjenat
 Hvad tunga bittrast säga kan.

1 Hofh.          Håll upp!
 Hur saken också står, ni har dock felat
 Med djerfhet i ert tal.

Paul.      Det gör mig ondt.
 Jag ångrar mig, så snart jag varseblifver
Att jag har felat. Ack, jag röjt för mycket
 Min qvinnohäftighet! Hans ädla hjerta
 Djupt upprördt är. -- Man bör ej sörja öfver
 Hvad icke hjelpas kan; ack, var ej sorgsen
 Åt hvad jag sagt, jag ber! Nej, snarare
 Låt straffa mig, för det jag påmint er
 Om det som borde glömmas. Gode konung,
 Förlåt en dårlig qvinna, nådig herre,
 Den kärlek som jag hyste för er drottning --
 Ack, lika dårlig än! -- Jag skall ej mer
 Om henne tala eller edra barn,
 Ej föra er min egen man till minnes,
 Som ock förlorad är. Haf tålamod,
 Jag tiger still.

Leont.     Nej, du har talat väl
 Och rena sanningen; den hör jag heldre,
 Än jag af dig beklagas. För mig nu
 Till drottningens och lilla prinsens lik:
 En graf skall hysa båda. Der skall läsas
 Hvad som har vållat deras död, och det
 Oss till en evig skam. En gång om dagen
 Jag deras grift besöker; tårefloder
 Der skola bli min tröst. Så länge som
 Min kropp uthärdar sådant, lofvar jag
 Att dageligen öfva denna plägsed;
 Kom, för mig nu till dessa sorgers hem.

(De gå).


TREDJE SCENEN.

Böhmen. En ödemark vid hafvet.I den roman
ur hvilken Shakspeare troligen hemtat ämnet till
detta skådespel, nemligen Robert Greens Dorastus
och Faunia, är Böhmen förlagdt vid hafvet. Böhmen
var på Shakspeares tid föga kändt i England; då man
någon gång hörde det nämnas, tänkte man sig det som
ett mystiskt sagoland. Om Shakspeare visste eller
icke visste huru konungariket Böhmen var beläget,
kan vara temligen likgiltigt; säkert är att han i
denna fantastiska "vintersaga," denna "drömsyn,"
(jmfr sid. 48) icke svikit poesiens fordringar.

(Antigonus uppträder med barnet och en matros).

Ant. Du är då säker på att vi ha landat
 Vid Böhmens öknar?

Mat.  Ja, men räds, min herre,
 Att stunden ej är lycklig; himlen mulnar
 Och hotar med orkan. Uppriktigt sagdt --

Vred himlen är på oss för hvad vi göra
 Och blickar bistert ned.

Ant. Dess helga vilja ske! -- Gå nu om bord,
 Se efter båten; ej det dröjer länge,
 Förrän jag ropar dig.

Mat.     För all del, skynda
 Och gå ej allt för långt i landet upp;
 Här blir ett fasligt väder. Utomdess
 Är detta ställe ryktbart för de vilddjur
 Som lura här på rof.

Ant.    Gå du din väg,
 Jag kommer straxt.

Mat.         Det fröjdar mig af hjertat
 Att vara detta qvitt.
 (Han går).

Ant.     Kom, arma barn!
 Nog har jag hört, men aldrig trott derpå,
 Att döda gå igen. Sker sådant, har jag sett
 Din mor i natt, ty aldrig var en dröm
 Så lik ett vakande. Der kom en skepnad,
 Som vände hufvudet än hit, än dit;
 Jag aldrig sett en sådan smärtas käril
 Så fullt och dock så skönt. I snöhvit skrud,
 Ett helgon lik, hon nalkades min koj;
 Tre bugningar hon gjorde inför mig,
 Drog efter andan djupt, försökte tala,
 Men hennes ögon blefvo tvenne källsprång;
 När smärtan något stillats, bröt hon ut:
 Antigonus, min vän, då ödet har
 Emot din bättre vilja utsett dig
 Att, som du svurit, kasta ut mitt barn --
 I Böhmen finnas öde platser nog,
 Gråt der och låt det ligga qvar och skrika.
 Och då för evigt barnet tros förloradt,
 Jag ber dig, kalla det för Perdita;d. v. s. den förlorade
 Men för det grymma uppdrag som du fått
 Utaf min man, skall aldrig mer du skåda
 Ditt vif Paulina. -- Så med qvidande

Hon smalt i luften hän. Jag blef förfärad,
 Men hemtade mig snart och ansåg allt
 För verkligt, ej för dröm. Hvem tror på drömmar?
 Dock vill för denna gång vidskepligt noga
 Jag lyda denna. Att Hermione
 Har lidit döden, tror jag; säkert ville
 Apollo -- då Polyxenes helt visst
 Är barnets far -- att här det skulle läggas
 Och lefva eller dö på jord som tillhör
 Dess rätta far. -- Dig gånge väl, du blomma!
 (Lägger ned barnet).
 Ligg der; och der ditt namn, och detta ock,
 (Lägger ett paket bredvid barnet).
 Som kan, om lyckan vill, dig fostra upp
 Och ditt förblifva. -- Stormen hörs; -- du arma,
 Som för din moders skull så utsatt är
 För död och hvad som helst! Jag kan ej gråta,
 Men hjertat blöder. Olycksalig jag,
 Som bands med ed vid sådant! -- Nu farväl;
 Allt bistrare blir dagen; du lär få
 En grym vaggvisa. Aldrig har jag sett
 En dag så skum och mulen; -- vilda skri?
 Om bord i hast! -- Ha, djuret som de jaga!
 Jag är förlorad!
 (Han flyr, förföljd af en björn).

(En gammal herde uppträder).

Den g. herd. Det vore väl, om det icke vore någon
ålder emellan tio och tre och tjugo, eller om
ungdomen ville sofva bort densamma; ty på mellantiden
är det aldrig annat än skaffa flickor barn, göra
gammalt folk förargelse, stjäla och slåss. -- Hör ni
bara! -- Skulle någon annan än sådana der brushufvuden
om nitton och två och tjugo jaga i sådant väder? De
hafva skrämt bort för mig två af mina bästa får,
dem jag är rädd att vargen förr hittar rätt på än
ägaren. Finnas de någorstädes, så är det åt sjösidan
till, der de beta murgrön. Nå, lycka statt mig
bi! Hvad är det för slag? (Tager upp barnet). Gud
bevare oss, en
barnunge! En riktigt vacker barnunge! Jag kan undra
om det är en gosse eller en flicka. En riktigt,
riktigt vacker unge! Säkert tillkommen litet på
fusk. Fastän jag icke är bok-synt, så kan jag likväl
läsa kammarjungfrustylen i det kräket. Det der är
något trapp-arbete, skåp-arbete, bakom-dörr-arbete. De
som skaffade den här till verlden voro varmare än
den stackarn nu är. Jag skall taga upp det utaf
barmhertighet; likväl vill jag vänta tills min son
kommer; jag hörde helt nyss hur han hojtade. Hollah,
ho, ho!

(Den unga herden kommer).

Den u. herd. Hollah, ho!

Den g. herd. Hvad? Är du så nära? Om du vill se något
som är att tala om när du är död och rutten, så kom
hit. Hvad felas dig, pojke?

Den u. herd. Jag har sett två sådana syner till
sjös och till lands -- men jag kan icke säga sjö,
ty nu är det bara himmel. Emellan firmamentet och
sjön kan man icke sticka en knappnåls-udd.

Den g. herd. Nå, pojke, hvad är det då?

Den u. herd. Ni skulle bara se hur den skummar,
hur den rasar, hur den öfversvallar stranden! Men
det är ändock icke det värsta. Ack så erbarmligt de
arma själarna skrika! Än ser man dem, än ser man dem
icke! än genomborrar skeppet månen med sin stormast,
än sväljs det af skum och fradga, som när man kastar
en kork i ett oxhufvud. Och landtaffären sedan, --
att se hur björnen ref ut skulderbladet på honom;
hur han skrek på mig om hjelp och sade att han hette
Antigonus och var en adelsman. -- Men att nu komma
till slut med skeppet, -- att se hur sjön klunkade
ned det -- men först hur de arma själarna vrålade och
sjön hånade dem -- och hur den stackars herrn vrålade
och björnen hånade honom, och båda vrålade högre än
hafvet och stormen.

Den g. herd. För Guds skull, när var det, pojke?

Den u. herd. Nu, nu; jag har icke hunnit blinka sedan
jag såg dessa syner; folket är ännu icke kallt under
vattnet, och björnen icke till hälften mätt
af herrn; han håller som bäst på med honom nu.

Den g. herd. Ack, om jag hade varit der för att hjelpa
den gamle mannen!

Den u. herd. Ack, om ni hade varit vid skeppet för
att hjelpa der vid lag! Der hade er barmhertighet
icke funnit någon botten.

Den g. herd. Stygga historier, stygga historier! Men
se här, min gosse. Himla dig nu; du råkar på folk som
hålla på att dö, jag på dem som äro nyss födda. Här
är något för dig att se på. Se bara: en dopklädning
som till ett adelsbarn. Nej, se här! Tag upp det,
tag upp det, min gosse; öppna paketet. Se så, låt
se hvad det är. Jag har blifvit spådd, att elfvorna
skulle göra mig rik. Det här är en bortbyting: --
öppna: hvad är det inuti, pojke?

Den u. herd. Nu är ni bergad karl, min gubbe lilla. Om
edra ungdomssynder äro er förlåtna, så lär ni få
goda dagar. Guld, idel guld!

Den g. herd. Det är trollguld, pojke; det lär snart
nog visa sig. Tag fatt'et, håll väl fast'et; hem,
hem, närmsta vägen! Vi ä' lyckliga, min gosse, och
för att kunna så förblifva, dertill fordras endast
tystlåtenhet. -- Nu ger jag fåren en god dag. -- Kom,
kära gosse, närmsta vägen hem!

Den u. herd. Gå ni närmsta vägen med det ni
hittat. Jag vill se efter om björnen gått ifrån
herrn än och hur mycket han har ätit; björnarna ä'
aldrig stygga, utom när de ä' hungriga. Om det är
något qvar af honom, så skall jag begrafva det.

Den g. herd. Det är en god gerning; om du utaf det
som är qvar af honom kan urskilja hvad han är för
en karl, så laga att jag också får se honom.

Den u. herd. Det skall jag visst; och ni skall hjelpa
mig att skaffa honom i jorden.

Den g. herd. Det är en lycko-dag, min gosse; på en
sådan dag skall man göra godt.

(De gå).


(Tiden uppträder som Chorus).

Tid. Jag -- som bepröfvar allt, så brott som heder,
 Så lust som nöd, samt villar eller leder --
 Åtar mig nu att under namnet Tid
 Min vinge nyttja. Ej min rätt bestrid
 Att på min snabba fjäder öfverfara
 Ett svalg af sexton år och låta vara
 Hvad mellertid har växt. Makt äger jag
 Att stifta eller störta häfd och lag,
 Hur eller när jag vill. Jag är densamma
 Som sett en forntid och en nutid amma
 Så ungt som gammalt skick; jag sett den stund
 Som födde dem, och känner ock i grund
 Hvad friskast nu fins till. En nutids glitter
 Jag kan fördunkla; snart i mörker sitter
 Min sagas början; med mitt timglas vändt,
 Jag gör af allt som nyss på scenen händt
 En drömsyn blott. Leontes öfvergifvit
 Svartsjukans griller; eremit han blifvit
 Af sorg och grämelse. Inbilla er,
 Att ni mig i det sköna Böhmen ser,
 Och kom ihåg hvad jag er sagt i qväll:
 Att kungen har en son; prins Florizel
 Jag kallar honom. Snart sig talet drager
 Till Perdita, som har växt upp så fager
 Att hon ett under är; hvad barnet händt
 Jag säger ej; det lär väl snart bli kändt
 Med tid och stunder. -- Fåraherdens dotter
 Och allt som angår hennes ödens lotter
 Är scenens ämne. Låt det vara gillt,
 Så framt ej förr ni tiden sämre spillt;
 Men tidens önskan må ni likväl höra:
 "Att ni det aldrig nånsin måtte göra."
 (Går).



FJERDE AKTEN. FÖRSTA SCENEN.

Böhmen. Ett rum i konungens slott.

(Polyxenes och Camillo uppträda).

Pol. Jag ber dig, bästa Camillo, var icke envis mer;
det gör mig sjuk att neka dig något, men att bevilja
dig detta, vore min död.

Cam. Det är nu sexton år sedan jag såg mitt
fädernesland; fastän jag har tillbragt största delen
af mitt lif hemifrån, önskar jag dock lägga mina ben
till hvila der. Dessutom har den ångerfulla konungen,
min herre, skickat efter mig; jag kunde vara honom
till någon tröst i hans hjertesorger, åtminstone
inbillar jag mig det; och det är ännu en sak som
sporrar mig till afresa.

Pol. Så visst som du älskar mig, Camillo, utplåna icke
dina många förtjenster med att lemna mig nu. Att du
är mig oumbärlig, det är din egen förträfflighet
skuld till; bättre att aldrig hafva haft dig,
än att så der förlora dig. Då du har inledt mig i
företag, dem ingen annan än du tillfyllestgörande
kan fullfölja, så måste du antingen stanna qvar för
att sjelf fullborda dem, eller taga med dig på resan
de stora tjenster du gjort mig. Och har jag icke
tillräckligt uppskattat dessa -- för högt kunna de
icke uppskattas -- så skall jag bemöda mig att visa
dig större tacksamhet, och min vinst dervid skall
blifva att vår vänskap tillväxer. Jag ber dig, tala
icke mer om det olycksaliga landet Sicilien, hvars
blotta namn pinar mig med minnet af den ångerfulle,
som du kallar honom, och försonade konungen, min
broder; hvars förlust af den oskattbara drottningen
och barnen ännu i detta ögonblick bör beklagas såsom
nyss skedd. -- Säg mig, när såg du prins Florizel,
min son? De konungar äro icke mindre olyckliga, hvars
barn icke arta sig, än de som förlora barn som redan
hafva visat prof på goda anlag.

Cam. Herre, det är tre dagar sedan jag såg
prinsen. Hvad angenämare saker han kan hafva för sig
är mig
obekant, men jag har tillfälligtvis märkt att han börjat
mycket draga sig ifrån hofvet och är mindre flitig
i sina fursteliga öfningar, än han förut varit.

Pol. Det har jag också märkt, Camillo, och det med
något bekymmer; ända derhän att jag har ögon i min
tjenst, som gifva akt på hvad han har för sig då han
är borta, och af dem har jag fått den underrättelse,
att han för det mesta håller hus hos en ohyfsad
fåraherde, en man, sägs det, som från ingenting,
och på ett för sina grannar obegripligt sätt, kommit
till en orimlig förmögenhet.

Cam. Jag har hört talas om en sådan man, som har en
utomordentligt skön dotter. Ryktet om henne är så
utbredt, att man knappt kan begripa hur det kunnat
taga sin början i en så låg hydda.

Pol. Det är hvad jag också har hört. Men jag är rädd
för metkroken som drar min son dit. Du skall följa mig
till stället, der vi, utan att visa hvilka vi äro,
skola gifva oss i samspråk med herden, som nog är
så enfaldig att det icke skall blifva oss svårt att
locka ur honom orsaken till min sons täta besök
der. Jag ber dig, hjelp mig i denna sak, och det
genast, samt lägg bort tankarna på Sicilien.

Cam. Jag lyder villigt er befallning.

Pol. Min bästa Camillo! -- Vi måste förkläda oss.

(De gå).


ANDRA SCENEN.

En landsväg nära fåraherdens hydda.

(Autolycus kommer sjungande).

Autol. När liljorna börja skjuta knopp, --
 Hej, flickan öfver backar och berg! --
 Då rinner den ljufliga årstid opp
 Och bleka vintern får blod och färg.

 Hvitt linne, som bleks på gärdsgård och stör, --
 Hej, fogelsång är det bästa som fins! --
En klåda på mig i fingrarna gör,
 Ty färsk-öl är en dryck för en prins.

 Och lärkan, som sjunger tirlitt tirliritt, --
 Hej ho, med bofink och trast! --
 Är sommarmusik för slink-följet mitt,
 Då vi tumla på hösäck och qvast.

Jag har tjenat prins Florizel och gått klädd i prima
sort sammet i min dar, men nu är jag ur tjenst.

Skall jag sörja för det, min hjertanskär?
 Klart skiner månen i natt;
 Och när jag vandrar båd här och der,
 Jag får väl i något fatt.

 Om tattarn får lof att lefva i fred
 Och gå med sin svinskins-påse,
 Så måtte väl jag kunna ge besked
 Och i stocken stå lustig att åse.

Jag handlar med skjortor; då höken bygger bo,Då smärre
linnepersedlar, som voro uthängda till torkning,
kommo bort, hette det att höken tagit dem för att
bädda under sig med i boet. skall
ni akta småtvätten. Min far kallade mig Autolycus,Detta ställe har Shakspeare lånat ur en
gammal öfversättning af Lucianus, en författare
som Shakspeare synnerligen älskade.
och han, som liksom jag var valpad under Mercurius,
var också en sådan der knipare utaf obetydliga
småsaker. Tärningar och slinkor hafva skaffat mig den
här munderingen, och min inkomst är utaf praktiken i
andras fickor. Galge och dråpslag äro för mäktiga på
stora vägen; stryk och hänga äro mig en förskräckelse;
hvad lifvet efter detta beträffar, all tanke derpå
sofver jag bort. -- En fångst, en fångst!

(Den unga herden kommer).

Den u. herd. Låt se: hvar elfte gumseDetta är ett af de
ställen som fäst deras uppmärksamhet, som sökt bevis
för att Shakspeare i sin tidigaste ungdom deltagit
i sin fars ullhandel. -- tjugoåtta
marker; tjugoåtta marker -- ett pund och några
skilling; femtonhundra klippta, -- hvad går då ullen
till?

Autol. Om snaran håller, är fogeln min.

Den u. herd. Till att räkna ut det der behöfs en
tunna krita. -- Låt se: hvad skall jag köpa till
vårt fårklippnings-kalas?På Shakspeares
tid höll man kalas både när fårklippningen började
och när den slutade. Ett sådant kallades lamb-ale
och är här till en del beskrifvet. "Tre skålpund socker, fem
skålpund korinter, risgryn" -- hvad skall syster min
göra med risgryn, hon?

Men min far har gjort henne till värdinna på kalaset,
och hon kommenderar. Hon har bundit mig fyra-och-tjugo
blomsterqvastar åt fårklipparena; trio-sångare
allesamman, och riktigt dugtiga, men de flesta utaf
dem ä' grofva bassar. Det är bara en puritan ibland
dem, och han sjunger psalmer till säckpipa. Jag
skall ha "saffran att färga päron-tortorna med,
muskotblomma" -- dadlar -- nej, det står inte på
min lista: "muskot-nötter, sju; en eller två bitar
ingefära" -- men det måtte jag förbehålla mig; -- "fyra
skålpund sviskon och lika många skålpund kobeber."

Autol. Ack, att jag aldrig blifvit född! (Han vältar sig på marken).

Den u. herd. Hvad i Herrans namn --

Autol. Ack, hjelp, hjelp! Tag bara af mig de här
trasorna, och sedan död, död!

Den u. herd. Ack, arma själ, du tycks snarare behöfva
lägga på dig flera trasor, än mista dem du har!

Autol. Ack, herre, deras snuskighet plågar mig mer
än de rapp jag fått, och de voro dugtiga och flera
millioner!

Den u. herd. Stackars karl! En million rapp, det är
mycket, det.

Autol. Jag är plundrad, herre, och har fått
stryk. Mina pengar och mina kläder äro tagna ifrån
mig, och de här otäcka slarfvorna har jag fått i
stället.

Den u. herd. Hvad? Af en karl till häst eller en karl
till fots?

Autol. En karl till fots, kära herre, en karl till
fots.

Den u. herd. Ja, att det var en karl till fots,
det kan man se på kläderna, som han lemnat
dig; om det här är en ryttarejacka, så har den
räknat dubbla tjensteår. Gif mig din hand, så
skall jag hjelpa dig; se så, gif mig din hand.
(Hjelper upp honom).

Autol. Ack, kära herre, sakta! Aj, aj!

Den u. herd. Ack, arma själ!

Autol. Sakta, kära herre, sakta! Jag räds, att mitt
skulderblad är ur led.

Den u. herd. Nå, hur är det med dig? Kan du stå?

Antol. Sakta, kära herre; (stjäl penningarna ur
herdens ficka) kära herre, sakta. Ni har gjort mig
ett riktigt barmhertighetsverk.

Den u. herd. Behöfver du pengar? Jag kan ge dig
litet pengar.

Autol. Nej, min söta, goda herre; nej, för ingen
del! Jag har en slägtinge knappa tre fjerdedels mil
härifrån. Till honom skulle jag gå; der får jag pengar
och allt hvad jag behöfver. Bjud mig icke pengar,
det förkrossar mitt hjerta.

Den u. herd. Hvad för sorts karl var det, som
plundrade er?

Autol. En karl, herre, som jag vet har umgåtts med
ruter- och klöfver-dam.Originalets
trol-my-dames syftar på ett spel, i hvilket man
rullade kulor på ett bräde försedt med nio hål. Spelet
heter på Fransyska trou-madame. Jag vet att han förr har varit
i tjenst hos prinsen, men jag vet icke för hvilken
af hans dygder det var, men säkert är att han blef
piskad från hofvet.

Den u. herd. Laster, ville ni säga; ingen dygd
piskas från hofvet; man till och med kurtiserar den
för att få den att stanna qvar der för beständigt,
och ändå vill den icke mer än dröja en liten stund.

Autol. Laster, ville jag säga. Jag känner den karlen
mycket väl; han har sedan varit markatt-förare,
så rättstjenare och fogde; derpå satte han upp
ett marionettspel om den förlorade sonen och
gifte sig med en kittelflickares hustru en mil
från mitt hus och hem; och sedan han genomflugit
många kanalje-handteringar, slog han sig ändteligen
uteslutande på att vara spetsbof. Somliga kalla honom
Autolycus.

Den u. herd. Knäfveln regera honom! En skojare, min
själ, en skojare! Han grasserar på kyrko-invigningar,
bond-marknader och björnhetsningar.

Autol. Mycket sant, herre; den är det, herre. Det är
den kanaljen som har bragt mig i den här munderingen.

Den u. herd. Fegare kanalje fins icke i hela
Böhmen. Om ni bara hade sett stindt ut och spottat
på honom, så hade han sprungit för er.


Autol. Ja, det bekänner jag, jag är ingen
slagskämpe. Der vid lag står det icke rätt till med
mig, och det visste han nog, det svär jag på.

Den u. herd. Hur är det med er nu?

Autol. Åh jo, mycket bättre än nyss, söta herre; jag
kan stå och gå. Nu vill jag taga afsked af er och
spatsera så smått af till min slägtinge.

Den u. herd. Skall jag följa dig till vägs?

Autol. Nej, vackra herre; nej, söta herre.

Den u. herd. Farväl med dig då; jag får lof att gå och
köpa kryddor till vårt fårklippnings-kalas.

(Han går).

Autol. Lycka till, söta herre! -- Din börs är icke
het nog att köpa kryddor med. Jag skall nog helsa på
er vid ert fårklippnings-kalas. Om jag icke låter
detta knep kläcka ur sig ett annat och klipparena
bli förvandlade till får, så må jag bli utstruken ur
rullorna och mitt namn bli inskrifvet i dygdens bok.

Hej muntert låt oss gå vår gång
 Längs häckarna som en pil sa'n;
 En munter karl går dagen lång,
 Men den trumpne knappt en mil sa'n.

(Han går).


TREDJE SCENEN.

Sammastädes. En herde-hydda.

(Florizel och Perdita uppträda).

Flor. Din nya drägt ger hvarje ditt behag
 Förnyadt lif. Herdinna är du ej,
 Nej Flora sprungen fram ur vårens gryning.
 Er klippnings-fest är kärleksgudars möte,
 Och drottningen är du.

Perd.     Min nådig herre,
 Ej bör jag klandra edra vilda upptåg --
 Förlåt, att så jag kallar dem -- men ni
Har landets glans, ert höga sjelf, fördunklat
 Med bondedrägt och prydt mig, arma flicka,
 Som en gudinna. Vore icke festen
 Ett dårskaps-frosseri, och de som äta
 Vid maten vana, blygdes jag att se er
 I denna drägt, som säkert är en spegel
 I hvilken jag bör se mig.D. v. s. af er klädedrägt bör jag påminnas om hvilken drägt bäst passar mig.

Flor.        Hell den dag,
 När öfver marken som din fader tillhör
 Min falk tog flygt.

Perd.         Må Zeus bekräfta det!
 Mig vållar detta afstånd skräck; er höghet
 Är ej vid fruktan van. Jag darrar just
 Vid tanken på att möjligtvis er far
 Kan komma hitåt liksom ni. O himmel,
 Hur skulle han väl blicka, om han såge
 Sin ädla bok så uselt bunden in!
 Hvad skulle han väl säga? Eller huru
 Jag härda ut i detta lånta glitter
 Hans stränga blickar?

Flor.    Tänk ej nu på annat
 Än munter skämtan. Sjelfva gudarna
 För kärleks makt ödmjukat sig och tagit
 Djurskepnad på. En tjur blef Jupiter
 Och råmade; en vädur blef Neptunus
 Och bräkte; guden klädd i eld och lågor,
 Den gyldne Phoebus, blef en simpel herde,
 Som jag tycks nu. Ej de förvandlades
 För någon större skönhet någonsin,
 Ej heller mera kyskt, ty mitt begär
 Ej springer om min heder; ej min lusta
 Mer glöder än min trohet.

Perd.        Men, min prins,
 Ni kan ert ord ej hålla, om det motas --
 Som utan tvifvel sker -- af kungens makt,
 Och ett af två blir en nödvändig följd:

Ni måste lemna detta uppsåt eller
 Jag lemna lifvet.

Flor.         Dyra Perdita,
 Fördunkla ej med dessa tvungna tankar
 Vår glädjefest. Din är jag eller också
 Ej mer min faders; ty jag kan ej vara
 Min egen eller någon annans, om
 Jag ej får vara din: det står jag vid,
 Om ödet också säger "nej." Var glad,
 Qväf slika tankar, hulda, med de bilder
 Som du ser kring dig. Dina gäster komma:
 Se munter ut, som om det vore dagen
 För firandet utaf ditt bröllop, som
 Vi svurit på skall komma.

Perd.        O Fortuna,
 Gif oss din gunst!

(Den gamla och den unga herden komma tillika med
flere herdar: ibland dem befinna sig Polyxenes och
Camillo förklädda. Mopsa, Dorcas och flera unga
flickor).

Flor.        Se, dina gäster nalkas;
 Bered dig på att ta dem vänligt mot
 Och låt af glädje våra kinder purpras.

Den g. herd. Fy, dotter!
 Då gumman min än lefde, var hon alltid
 På denna dag båd' munskänk, kock, passopp,
 Matmor och piga, mottog, tjente alla;
 Hon sjöng sin visstump, tog sin dans; än var hon
 Vid bordets öfre ända, än vid midten;
 Än slog hon en på axeln, än en annan,
 Eldröd i synen utaf arbete
 Och det som hon begagnade till läskning,
 Ty hon drack alla till. Du är så blyg
 Som vore du en gäst och ej värdinna
 I detta samqväm. Nå, välkomna nu
 De obekanta vännerna; det är
 Ett sätt att bli bekant och mer förtrolig.


Se så, släck ut din rodnad, för dig upp
 Som festens drottning, ty du är det ju;
 Välkomna oss till denna klippnings-fest,
 På det att hjorden trifvas må.

Perd. (Till Polyxenes). Välkommen!
 Min fader vill, att jag i dag skall vara
 Värdinna här: -- (Till Camillo). Välkommen! -- Dorcas, gif mig
 Den blomsterqvasten. -- Vördnadsvärda herrar,
 Vinruta har ni här och rosmarin,
 De hålla hela vintern färg och lukt;
 Må nåd och minne blifva er till del.Jmfr noten till Hamlet, sid. 91.
 Välkomna till vår klippnings-fest!

Pol.                  Herdinna, --
 Skön är du -- höfviskt pryder du vår ålder
 Med vinterblommor.

Perd.        Året börjar åldras, --
 Dock innan sommarn dött och kylig vinter
 Har blifvit född, -- då blomstra just som fagrast
 De brokiga löfkojorna, som kallas
 Bastarder i naturen; dessa blommor
 Ej finnas i vår täppa, icke heller
 Vill jag af dem afläggare mig skaffa.

Pol. Men hvarför dem försmå, du hulda flicka?

Perd. Ty jag har hört, att det en konst skall finnas
 Som gör dem brokiga till trots utaf
 Den mäktiga, den skapande naturen.

Pol. Nå, det må vara;Djupsinnigheten i denna Polyxenes' replik torde ej undgå läsaren. men naturen ej
 Förbättras kan igenom något medel,
 Om ej naturen sjelf det medlet skapar;
 Och öfver denna konst som skall förbättra
 Naturen, som du säger, står en annan
 Beredd utaf naturen. Hulda flicka,
 Du ser ju, att man plägar viga hop
 En ymp af ädel art med hel-vild stam
 Och låter så en sämre bark befruktas
 Med knopp af bättre sort. Det är en konst

Som hjelper upp naturen -- eller heldre
 Förvandlar den, men hela denna konst
 Är sjelf natur.

Perd.     Så är det.

Pol.                     Rikta då
 Din trädgårdstäppa med löfkojestånd
 Och nämn dem ej bastarder.

Perd.         Med min skyffel
 Jag vill ej sätta ned en enda sådan;
 Ej mer än, om jag vore sminkad sjelf,
 Jag skulle önska mig att denna yngling
 Mig sade "det är bra" och endast derför
 Mig tog till brud. -- Här har ni blommor, herrar!
 Krusmynta, mejram, kyndel, het lavendel,
 Ringblomman som till sängs med solen går
 Och stiger upp med henne gråtande,
 Midsommarsblommor allt som böra gifvas
 Åt medelålders män. Välkomna hit!

Cam. Tillhörde jag din hjord, fick gräset stå;
 Jag endast såg på dig.

Perd.     O ve! Då blef ni
 Så tunn och mager, att Decemberstormen
 Er blåste tvärs igenom. -- Fagra vän,
 Den som vårblommor hade, passande
 För din tidsålder och för din och din,
 Som bären än på edra jungfrugrenar
 En oskuldsblomma! O Proserpina,Enligt sagan höll Proserpina på att plocka blommor då hon blef bortröfvad af Pluto.
 Den som de blommor hade, dem du släppte
 Från Plutos vagn, af faran skrämd! Narcisser,
 Som komma förr än svalan törs och fängsla
 Marsvinden med sin glans; violer, dunkla,
 Men ljufvare än Junos ögonlock
 Och Cypris' andedrägt; guldvifvor, bleka,
 Som dö ogifta förr'n de hunnit skåda
 Solguden i hans strålars kraft, ett ondt
 Som flickor ofta röna; stolts aurikler
 Och kejsarkronan, alla sorters liljor,

Svärdsliljan också! Ack, om dem jag hade
 Att göra kransar af och, ljufva vän,
 Dig sålla full med dem!

Flor.      Hvad? Som ett lik?Jmfr Band. VII, sid. 190.

Perd. Nej, som en bädd der kärlek smeks och leker;
 Ej som ett lik, -- om icke till begrafning
 Uti min famn lifslefvande. -- Se så,
 Tag edra blommor nu; jag tycker just,
 Att här jag spelar som jag sett dem göra
 I Pingst-lustspelen. Denna granna klädning
 Har visst förvandlat mig.

Flor.        Allt hvad du gör,
 Det gör du herrligt. Talar du, -- jag ville
 Dig ständigt höra tala: sjunger du, --
 Jag ville att du sjöng vid köp och salu,
 Sjöng då du bad, sjöng då du gaf din skärf
 Och sjöng vid alla husliga bestyr.
 Och när du dansar, önskar jag du vore
 En hafvets bölja, som ej annat gjorde
 Än detta blott: jemt rörlig, rörlig jemt,
 Din enda syssla. Hvad som helst du gör
 Så utmärkt är intill det aldraminsta,
 Att alla dina handlingar bli krönta
 Till drottningar på stund.

Perd.         O Doricles,
 Berömmet går för långt; om ej din ungdom
 Och trogna blod skönt lyste fram derur
 Och röjde att du var en redlig herde,
 Jag kunde visligt frukta, Doricles,
 Att falskt du giljade.

Flor.     Jag tror du har
 Ej större lust till skräck, än jag har afsigt
 Att vålla den. Kom, nu en dans, jag ber;
 Din hand, min Perdita: ett turturpar,
 Som aldrig ämnar skiljas.

Perd.        Nej, minsann!

Pol. Det är det skönsta torparbarn, som nånsin

Har trädt grön äng. Allt hvad hon gör och säger
 Har smak af något högre än hon sjelf;
 Hon är för ädel för en sådan plats.

Cam. Han säger något, som på henne lockar
 I kinden blodet fram. Ack ja, hon är
 En mjölk-och-grädde-drottning.

Den u. herd.      Spela upp!

Dorc. Med er skall Mopsa dansa. -- Skaffa lök
 Att krydda hennes mun med.

Mopsa.        Hör man bara!

Den u. herd. Tyst, tyst; man bör en gammal plägsed hålla. --
 Nå, spela upp!

(Musik. Herdarna och herdinnorna dansa).

Pol. Säg, herde, hvilken är den fagra svennen,
 Som dansar med din dotter?

Den g. herd.         Doricles
 De kalla honom. Sjelf han skryter af
 Att vara ganska rik; dock har jag det
 Utaf hans egen mun och tror derpå,
 Ty han ser ut som sjelfva sanningen.
 Han säger, att han har min dotter kär;
 Det tror jag ock. Ty aldrig blickar månen
 I vattnet så, som han kan stå och läsa
 Uti min dotters ögon. Rent ut sagdt,
 Det skiljer icke på en fjerndels kyss
 Hvem mest den andra älskar.

Pol.           Nätt hon dansar.

Den g. herd. Så gör hon allt, om jag, som borde tiga,
 Får säga så. Om unga Doricles
 Kan knipa henne, för hon med i boet
 Hvad han ej ens kan drömma om.

(En dräng kommer).

Dräng. Ack, herre, om ni bara hörde gårdfarihandlaren
utanför dörren, så skulle ni aldrig mer dansa efter
trumma och pipa; nej, sjelfva säckpipan skulle icke
få er på
benen. Han sjunger åtskilliga melodier fortare än ni
kan räkna pengar; de komma ur munnen på honom som
om han hade magen full med ballader, och allas öron
hänga fast vid hans visor.

Den u. herd. Han kunde aldrig komma lägligare; han
skall in. Jag håller rasande mycket af ballader,
om det är en sorglig historia som går på en lustig
melodi, eller någonting riktigt muntert som sjungs
jemmerligen.

Dräng. Han har visor för man och qvinna, af alla
sorter. Ingen nipperhandlare kan så förse sina
kunder med handskar. Han har de sötaste kärleksvisor
för flickor, alldeles icke liderliga, hvilket är
sällsynt, och med de rara omqvädena "allt väl" och
"ni förstår mig väl" och "puffa'na och knuffa'na;"
och der någon okäftig kanalje skulle likasom tänka
på något fult och rent af förplumpa sig, der låter
han flickan säga: "Gör bara inte illa mig, min goda
man!" Och så motar hon af honom och snäser honom med:
"Gör bara inte illa mig, min goda man!"

Pol. Det är en galant gosse.

Den u. herd. Det måtte minsann vara en utomordentligt
bildad karl. Har han annars goda varor?

Dräng. Han har band af alla regnbågens färger;
sticktyg mer än alla jurister i Böhmen kunna förbruka
i sin handtering, om de också komme för att köpa
skocktals; garn, paduband, kammarduk, primalärft,
och han besjunger alltsammans, som om det vore gudar
och gudinnor. Man skulle kunna tro, att ett lintyg
vore en engelinna, så sjunger han öfver hålsömmen
kring ärmar och hals

Den u. herd. Kära du, för hit honom och laga att
han kommer in sjungande.

Perd. Säg till honom på förhand, att han icke kommer
med några oskickliga ord i sina visor.

Den u. herd. De der krämarne ha mer i påsen än du
kan inbilla dig, syster.

Perd. Ja, kära broder, eller vill inbilla mig.

(Autolycus kommer sjungande).

Autol. Linne, hvitt som snö på fot,
 Krusflor, svartare än sot,
 Handskar med lukt af kostlig salfva,
 Masker, både hela och halfva,
 Armband, halsband, understubbar,
 Utmärkt fina rökelsegubbar,
 Snörlif, mössor höga som torn,
 Gosse, åt ditt hjertekorn;
 Nålbref, pipjern, tvål på prof,
 Alla en flickas husbehof.
 Kom köp, kom köp, ni gossar rika,
 Annars börja flickorna skrika:
 Kom köp, kom köp, m. m.

Den u. herd. Om jag icke vore kär i Mopsa, så skulle
du icke få några pengar af mig; men då jag nu är så
fast som jag är, så lär jag väl också bli fast för
några af dina handskar och bandstumpar.

Mopsa. Dem blef jag lofvad redan innan det här
kalaset, men de komma icke heller för sent nu.

Dorc. Han har lofvat dig mer än det, om folk icke
ljuger.

Mopsa. Dig har han betalt allt som han lofvat dig;
kanhända till och med ännu mer, som du borde skämmas
för att ge honom igen.

Den u. herd. Fins det då icke skick och fasoner bland
flickorna mer? Vilja de ha sina underkjortlar der som
de borde ha sina ansigten? Har ni inte tillräckligt
tid när ni mjölkar korna, när ni går och lägger
er, eller när ni står vid bakugnen, att tassla om
sådana der hemligheter? Skall ni nödvändigt komma med
sådant sliddersladder bland alla våra gäster här? --
Det är ändå bra att de bara hviska. -- Stopp med
tung-pinglorna der, inte ett ord mer!

Mopsa. Nu har jag slutat. Nå, du lofvade mig ett
glittersnörband och ett par välluktande handskar.

Den u. herd. Har jag icke berättat dig hur jag blef
bedragen på vägen och aflurad alla mina pengar?

Autol. Ja, herre, det går bedragare och lurar här;
derför skall man taga sig till vara.

Den u. herd. Var icke rädd du, karl, du skall icke
mista något här.

Autol. Det hoppas jag också, ty jag har en hel hop
saker som hör annat folk till.

Den u. herd. Hvad har du der? Visor?

Mopsa. Ack, köp mig ett par! Jag tycker så mycket om
tryckta visor, jag, ty då är man säker på att de ä'
sanna.

Autol. Här är en som går på en mycket bedröflig
melodi: "Huruledes en procentares hustru nedkom med
tjugo penningpåsar på en gång, samt huru hon blef
lysten efter ormhufvuden och frikassé på paddor."

Mopsa. Är det sant, tror ni?

Autol. Riktigt sant och knappt en månad gammalt.

Dorc. Gud bevare mig för att bli gift med en procentare!

Autol. Här står namnet på barnmorskan, en viss madam
Sqvallerström, och på fem eller sex ärliga hustrur,
som också voro tillstädes. Hvarför skulle jag springa
med lögn?

Mopsa. Kära du, köp den visan.

Den u. herd. Se så, lägg den tillsides och låt oss
först få se fler visor; de andra sakerna skola vi
köpa sedan.

Autol. Här är en annan visa "om en fisk, som blef sedd
vid kusten, Onsdagen den åttionde April, fyrtiotusen
famnar öfver vattnet, och sjöng denna visa emot
hårdhjertade flickor; det tros, att det var en qvinna
som blifvit förvandlad till en kall fisk för det
hon icke ville göra sin älskare till viljes." Visan
är mycket bedröflig och lika sann som bedröflig.

Dorc. Är det också sant, tror ni?

Autol. Fem domare hafva underskrifvit det, och vittnen
fler än min kappsäck kan rymma.

Den u. herd. Lägg också den tillsides; ännu en.

Autol. Detta är en lustig visa, men mycket hygglig
och anständig.

Mopsa. Ja, några lustiga skall vi ha.

Autol. Ja, den här är riktigt lustig, och den
går på melodien "två flickor friade till en karl."
Det fins knappt en flicka der vesterut, som icke
sjunger den; den är mycket efterfrågad, det skall
jag säga.

Mopsa. Vi kunna båda två sjunga den; vill du
sjunga en stämma, så skall du få höra. Den är
trestämmig. 

Dorc. Vi ha känt melodien en hel månad.

Autol. Jag kan sjunga min stämma;
det är min syssla, skall ni veta. Passa på nu.

Sång.

Autol. Bort med er; min väg jag går
 Dit ingen af er följa får.

Dorc. Hvarthän?

Mopsa.         Ack, hvarthän?

Dorc.                             Hvarthän?

Mopsa. Du har svurit mig din ed,
 Mig du måste taga med.

Dorc. Mig ock; låt mig gå dithän!

Mopsa. Går du till logen eller qvarn'?

Dorc. Om det du gör, är du ett skarn.

Autol. Åh nej!

Dorc.         Hvad? Åh nej?

Autol.                          Åh nej!

Dorc. Med mig du har trolofvat dig.

Mopsa. Och ännu mycket mer med mig.
 Hvart går du hän? Ack, säg!

Den u. herd. Den här visan skall vi sjunga slut på,
då vi komma för oss sjelfva; min far och herrarna äro
stadda i ett allvarsamt samtal, och vi vilja ej störa
dem. Kom nu med mig och tag din packning med. Flickor,
jag skall köpa något åt er hvardera. -- Handelsman,
låt oss få välja först. -- Följ mig nu, flickor.

Autol. (Afsides). Och du skall få punga ut bra för dem.
(Sjunger).
 Skall det vara en trens,
 En snodd till en spens,
Mitt lilla gryn, min höna?
 Eller silke och tråd
 Och till klädning en vad?
 Mina varor ä' fina och sköna.
 Unna krämarn en slant,
 Ty allt för kontant
 Är till salu här i det gröna.

(Den unga herden, Autolycus, Dorcas och Mopsa gå;
drängen kommer).

Dräng. Herre, der ä' tre formän, tre fåraherdar,
tre koherdar och tre svinherdar, som klädt sig helt
och hållet lurfviga. De kalla sig för "sat-hyrer"I originalet står Saltiers
i stället för Satyrs. Att man förklädde sig till
satyrer, var ganska vanligt vid sådana landtliga
upptåg. Kostymen var af getskinn med den ludna sidan
utåt. och
dansa en dans, som flickorna kalla ett mischmasch af
krumsprång, emedan de icke förstå sig på den. Men de
sjelfva äro af den tanken, -- så framt dansen icke är
för häftig för somliga, som icke förstå sig på annat
än kägelbana -- att den skall ta sig synnerligen bra
ut.

Den g. herd. Bort! Vi vill inte höra af sådant
der. Här har allaredan varit allt för mycket
bondaktigt spektakel. Jag vet nog, att vi göra er
ledsen, herre.

Pol. Ni gör dem ledsna, som vederqvicka oss. Jag ber,
låt oss få se de der fyra gånger tre herdarna.

Dräng. Tre utaf dem hafva, som de sjelfva säga,
dansat inför kungen, och det är icke den sämsta bland
de tre, som icke hoppar sina tolf och en half fot,
krönt mått.

Den g. herd. Låt bli att prata nu. Eftersom
dessa goda herrarna vilja så ha, så må de komma
in, men det genast.

Dräng. Hå, de stå här utanför dörren. (Drängen går).

(Tolf bönder komma, utklädda till satyrer; de
dansa och gå sin väg).

Pol. Snart får ni veta mer derom, min far. --
 (Afsides). Har det ej gått för långt? -- De måste skiljas. --
 Hans enfald sqvallrar. -- (Högt). Nå, min fagra herde,

Ditt bröst är fullt af något, som från festen
 Ditt sinne drar. Minsann, när jag var ung
 Och kär som du, då höljde jag min sköna
 Med glitterståt. Jag skulle ha ransakat
 Småkrämarns siden-skatt och hällt den ut
 För hennes fot; du låter honom gå
 Och handlar ingenting. Tänk om din flicka
 Blir stött och kallar det för brist på kärlek
 Och artighet, då kommer du i klämman
 Och står der svarslös, om du annars är
 Om henne angelägen.

Flor.         Gamla herre,
 Jag vet att hon ej aktar sådan strunt.
 De skänker, dem hon väntar sig, förvaras
 Uti mitt hjerta, som jag skänkt åt henne,
 Men ännu icke hunnit öfverlemna. --
 (Titt Perdita). Ack, här jag andas ut min hela själ
 För denna gubbe, som väl ock har älskat;
 Jag tar din hand så hvit och mjuk som svandun,
 Så hvit som Ethiopens tand och drifvan
 Som gått två gånger genom nordans sikt.

Pol. Hvad följer sedan? Se hur vackert herden
 Tycks tvätta denna handNemligen med sina tårar så hvit förut,
 Jag afbröt er, -- bedyra nu, låt höra
 Hvad ni försäkrar.

Flor.        Ja; ni är mitt vittne.

Pol. Och denna grannen ock?

Flor.                      Och han, och fler
 Än han och menskor, himmel, jord och allt:
 Att, -- om jag också vore verldens kung
 Och värd min krona, eller vore skönast
 Bland ynglingar som nånsin tjusat ögon
 Och hade mer än menskokraft och vett --
 Jag skulle detta allt för intet anse,
 Om hon ej höll mig kär; ge henne allt,

Tillegna, helga allt åt henne, eller
 Förderfva det i grund.

Pol.      Ett vackert tillbud!

Cam. Det röjer väldig kärlek.

Den g. herd.                 Nå, min dotter,
 Detsamma säger du?

Perd.        Jag kan ej tala
 Så väl på minsta sätt, ej mena bättre;
 I mina tankars rena spegel ser jag
 Hans tankars renhet.

Den g. herd.   Topp! Gif nu ett handslag. --
 J obekanta vänner, varen vittnen:
 Jag honom ger min dotter; hennes hemgift
 Blir lika stor som hans.

Flor.       Då får det bli
 Er dotters dygd, ty dör en viss person,
 Så får jag mer än ni kan drömma om --
 Då lär ni häpna. Kom, förlofva oss
 I dessa vittnens rund.

Den g. herd.     Tag hit din hand, --
 Din hand, min dotter.

Pol.            Sakta, kära herde;
 Har du en far?

Flor.    Ja visst; hvad rör det honom?

Pol. Är han om detta underrättad?

Flor.                            Nej,
 Det är han ej och skall ej heller bli.

Pol. Mig tycks en far
 Är, när en son sitt bröllop har, en gäst
 Som pryder bordet. Säg mig nu en sak:
 Är ej din fader vorden oförmögen
 Att handla klokt? Är han ej slö af ålder
 Och svag af slagfluss? Kan han tala? Höra?
 Förvalta sitt och känna menskor åtskils?
 Är han sängliggande och barn på nytt?

Flor. Nej, bästa herre, han sin helsa har
Och mycket större kraft än mången annan
 Af samma ålder.

Pol.      Vid mitt hvita skägg,
 Då gör du honom ofog på ett sätt
 Som föga sonligt är. Visst bör min son
 Få välja maka sjelf, men lika visst
 Bör ock en far, hvars enda fröjd det är
 Att fagra barnbarn få, ett ord i laget
 I sådant ärnde ha.

Flor.        Allt detta medgifs;
 Men af en annan orsak, stränga herre,
 Den ni ej veta får, har jag ej sagt
 Min fader någonting.

Pol.    Han bör dock veta't.

Flor. Han skall ej.

Pol.               Åh jo!

Flor.                         Nej, det får han icke.

Den g. herd. Åh jo, min son; han ej behöfver harmas
 Då han ditt val får veta.

Flor.        Nej, han får ej. --
 Förlofning nu!

Pol. (Kastar af förklädningen).
               Skilsmässa nu, god junker,
 Som jag ej vågar kalla son; för låg
 Du är för sådant namn. Du, spirans arfving,
 På herdestafven lysten! -- Gamla skurk,
 Det grämer mig, att, då jag hänger dig,
 Jag blott en veckas tid ditt lif förkortar! --
 Och du, snutfagra hexa, som helt säkert
 Den furste-narren kände som du lockat --

Den g. herd. Ack, ack mitt hjerta!

Pol. Jag skall låta piska
 Din fägring bort med törnen och dig göra
 Mer otäck än ditt stånd. -- Du galna pojke,
 Om någonsin jag spör att du blott suckar
 För det du ej får se den här juvelen --
 Och det lär aldrig ske -- gör jag dig arflös
Och anser dig ej närmare vårt blod
 Än från Deucalion. Hör hvad jag säger,
 Följ oss till hofs. -- Du, lurk, skall denna gången,
 Fastän belastad med vår onåd, slippa
 Dess dödeliga hugg. -- Du, trollska väsen,
 Väl värd en dräng, ja honom till och med
 Som, kränktes ej vår ära derigenom,
 Sig gör ovärdig dig -- om nånsin du
 För honom öppnar denna hyddas dörr
 Och famnar om hans kropp med dina armar,
 Så skall jag skaffa dig en död så grym
 Som du är späd för den.
 (Går).

Perd.   Jag är förlorad! --
 Jag blef ej mycket skrämd; ett par tre gånger
 Höll jag väl på att säga honom öppet,
 Att samma sol som skiner på hans hof
 Ej döljer sina kinder för vår hydda,
 Men ser på båda lika. -- Gå, min prins,
 Jag sade ju hvad hända skulle; tänk
 Uppå er egen ställning. Ack, jag drömde!
 Men, vaken nu, jag är ej minsta grand
 Prinsessa mer, men mjölkar mina får
 Och gråter bittert.

Cam.   Nå, hur står det till,
 Du gamla fader, svara förr'n du dör.

Den g. herd. Jag hvarken tänka eller tala kan
 Och djerfs ej heller veta hvad jag vet. --
 Ack, nådig herre,
 Ni har en åttitre års gubbe dödat,
 Som trodde sig i lugn få gå i grafven
 Och dö uti den säng der far min dog
 Och ligga tätt invid hans fromma ben.
 Nu skall en bödel mig bestå min svepning
 Och lägga mig der ingen prest mig skänker
 En skofvel mull! -- Fördömda kräk, som visste
 Att han var prins och ändock vågade
 Med honom byta tro! -- Förbi! Förbi!
Om nu jag finge dö, så hade jag
 Den stund upplefvat då jag gerna doge.
 (Går).

Flor. Hvi ser ni så på mig? Jag är blott sorgsen,
 Men ingalunda skrämd; jag är blott hejdad,
 Men ej förändrad: den jag var, den är jag.
 Ju mer man drager mig tillbaks, dess mer
 Jag sträfvar fram; ovilligt ej jag tyder
 Min kärleks töm.

Cam.       Min nådigaste herre,
 Er faders lynne känner ni; ej nu
 Han låter tala vid sig, icke heller
 Lär ni försöka det; jag rädes ock,
 Att han ej ens kan tåla se er nu.
 Förrän hans höghets raseri har stillats,
 Besök ej honom.

Flor.     Ej jag ärnar det. --
 Ni är Camillo?

Cam.     Ja, ers konglig höghet.

Perd. Hur ofta har jag icke detta spått?
 Hur ofta sagt: "min värdighet tar slut
 När den blir känd?"

Flor.         Ej annat kan den störta
 Än trohetsbrott af mig. Sker sådant, må
 Naturen klämma jordens refben samman
 Med alla frön derinom! -- Lyft ditt öga. --
 Stryk ut mig från min arfsrätt, fader; jag
 Min kärleks arfving är.

Cam.       Låt råda er.

Flor. Utaf min kärlek, ja. Om mitt förnuft
 Vill lyda den, så är jag ju förnuftig.
 Om ej, så blir min själ mer nöjd med vanvett
 Och helsar det välkommet.

Cam.         Ni förtviflar.

Flor. Ja, nämn det så; då hålles dock mitt löfte,
 Och sådant kallas hederligt. Camillo,
 Jag ej för Böhmen med dess hela ståt
 Och ej för allt hvad solen skiner på
Och jorden gömmer i sitt sköte eller
 Det djupa bottenlösa hafvet döljer
 Den ed vill bryta, som jag svurit har
 Min sköna fästmö. Derför ber jag er.
 Som städse var min faders goda vän,
 Att, då han saknar mig -- ty aldrig mera
 Jag honom ser -- ni lägger goda ord
 Uppå hans häftighet. Låt mig och lyckan
 Få kämpa för en framtid. Hör nu detta
 Och säg det åt min far: jag gått till sjös
 Med henne, som jag ej på land kan skydda.
 Och har, hvad nöden tarfvar just, ett skepp
 Här tätt invid, dock ej i denna afsigt
 Utrustadt enkom. Hvart jag kosan styr,
 Det gagnar hvarken er att veta eller
 Mig att förtälja.

Cam.        Ack, min prins, jag ville
 Ni vore mer för råd mottaglig, eller
 Mer stålsatt i er nöd.

Flor.     Hör, Perdita. --
 Er hör jag straxt.

Cam.         Han är oryggeligt
 För flykt bestämd. Jag vore säll, om nu
 Jag kunde vända mig till gagn hans resa,
 Beskydda honom, ära, tjena honom
 Och sjelf få se Sicilien, det kära,
 Samt konungen, min olycksfulla herre,
 Den så jag törstar efter.

Flor.        Nå, Camillo,
 Jag är så tryckt utaf bekymmer, att
 Jag ej är höflig.

Cam.        Säkert har ni sport
 De stackars tjenster, dem med tro och huldhet
 Jag gjort er far.

Flor.       På mycket ädelt sätt
 Ni fört er upp. Det ar min fars musik
Att prisa er, och ej hans minsta omsorg
 Att löna er som han har håg.

Cam.            Nå väl,
 Om ni täcks tro att konungen jag älskar
 Och, för hans skull, den honom närmast är,
 Ert höga sjelf, så tag emot min ledning.
 Om edra vigtigare, fasta planer
 Tillåta ändring, skall jag på min heder
 Er föra dit, der ni skall bli bemött
 Likmätigt med er börd; der ni får äga
 Er käresta -- från hvilken, som jag ser,
 Ej något utom -- Gud det hindre! -- döden
 Kan vålla en skilsmässa -- äkta henne
 Och -- underhjelpt af mig, då ni är borta --
 Försöka mildra er missnöjda far
 Och få af honom bifall.

Flor.      Hvad, Camillo,
 Det är ett underverk, är det val möjligt?
 Då kallar jag dig mer än menniska
 Och tror på dig derefter.

Cam.         Har ni påtänkt
 En ort dit ni vill fara?

Flor.       Ännu icke;
 Men liksom slumpen oförtänkt har vållat
 Vårt vilda företag, så ge vi oss
 Till slafvar åt tillfället, väderflöjlar
 Åt hvilken vind som helst.

Cam.          Hör nu på mig:
 Nå väl, -- om ej ni ändrar föresats,
 Men vill nödvändigt fly -- res till Sicilien
 Och ställ der fram er sjelf och er prinsessa --
 Ty det lär hon väl bli -- för kung Leontes;
 Mottagen skall hon blifva som det höfves
 Ert äkta vif. Mig tyckes just jag ser
 Leontes öppna sina armar vida
 Och gråta fram sin välkomst, bedja sonen
 Om tillgift, som det vore fadren sjelf; --
Ge kyss på kyss uppå er sköna makas
 Snöhvita händer; slitas sjelf emellan
 Sin grymhet och sin godhet; banna ned
 Till helvetet den ena, önskande
 Den andra växa fort som tid och tanke.

Flor. Men hvilken färg, min värdaste Camillo,
 Skall jag väl sätta på ett slikt besök?

Cam. Säg, att ni skickad är utaf er far
 Att helsa och att trösta honom. Sättet
 På hvilket ni skall er bete mot honom,
 Och hvad ni likasom ifrån er far
 Frambära skall -- det fjerde man ej känner --
 Allt skall jag skrifva upp åt er, och det
 Skall visa er hvad ni i hvarje samtal
 Bör ha att säga, så att han skall tro
 Att ni er faders hjerta med er har
 Och talar ut hans själ.

Flor.      Jag tackar er,
 Det ger mig tröst.

Cam.         Den vägen bättre är
 Än att er våga ut på väglöst haf
 Till strand som ingen drömt om; mycket säkert
 Till stort elände, intet hopp om hjelp;
 Det ena onda går, det andra kommer,
 Och intet fins så säkert som ert ankar,
 Som gör sin bästa tjenst, då det er hejdar
 Der ej ni dröja vill. Dessutom vet ni,
 Att lyckan är det bästa band på kärlek,
 Hvars friska hy och hjerta, båda två,
 I motgång svika.

Perd.      Hälften blott var sanning:
 Jag tror, att motgång kinden kan besegra,
 Men icke själen kufva.

Cam.      Tror ni det?
 Ej lär på sju år i er faders hus
 Er like blifva född.

Flor.   Ack, min Camillo,
Hon lika mycket före är i bildning,
 Som hon i börd är efter.

Cam.                 Kunskapsbrist
 Kan hon ej skyllas för; hon kunde täfla
 Med mången lärare.

Perd.        Förlåt mig, herre;
 Jag rodnar fram tacksägelsen åt er.

Flor. Min söta Perdita! --
 Men ack, vi stå på törnen här! Camillo,
 Min fars beskyddare, min egen nu,
 Vårt huses läkare! Hvad är att göra?
 Jag är ej utstyrd som en Böhmens son;
 Sicilianerna ej tro --

Cam.       Min prins,
 Räds ej för slikt; ni vet, att all min rikdom
 Befinnes der. Jag så skall sörja för
 Att ni blir utstyrd fursteligt, som om
 Min egen roll ni spelte. Till bevis
 Uppå att intet skall er felas -- hör!

(De tala sakta med hvarandra).

(Autolycus uppträder).

Autol. Ha, ha, ha, sådan narr den der ärligheten
är! Och förtroendet, dess kära vän och bror, en mycket
enfaldig herre! Jag har sålt ut hela smörjan: icke
en enda oäkta sten, icke ett band, icke en spegel,
moschuspåse, halsprydnad, plånbok, ballad, knif,
handske, sko-rem, armring, hornring, att hålla min
packa vid hull med. De trängdes om hvilken som skulle
få köpa först, likasom om mitt skräp varit invigdtm. m. Syftar på de invigda rosenkransar, som
katolikerna sålde.
och bragte välsignelse öfver köparen; på sådant sätt
fick jag se hvems börs bäst höll färgen, och hvad
jag såg, det lade jag på minnet till rättelse för
framtiden. Den der unga narrn, som det bara felas
liten smula i att vara förnuftig karl, blef så kär i
pig-visorna, att han icke rörde på grisfoten förr än
han fått både melodi och ord, och det drog så det
öfriga af hjorden till mig, att alla deras andra
sinnen fastnade i öronen; man kunde ha nupit

en underkjol, den var känslolös; det var en bagatell
att skära en pung ur ett par byxor; jag kunde hafva
filat af nycklar som hängde i kedjor: ingen hörsel,
ingen känsel, utom för den narrens sång och beundran
öfver dess ingenting, så att jag i denna dödsdvalans
tidepunkt knep de flesta af deras kalas-börsar. Och
hade icke gubben der kommit sättandes med ett kolorum
ernot sin dotter och konungens son, och jagat mina
kajor från hackelsepåsen, så hade jag icke lemnat en
börs vid lif i hela bataljonen.

Cam. Nej, men mitt bref, som nu på detta sätt
 Så fort som ni är framme, löser tviflet.

Flor. Och det som ni från kung Leontes skaffar --

Cam. Försona skall er far.

Perd.                     Välsignad ni!
 Allt hvad ni säger låter ljuft.

Cam.               Hvem der?
 Vi skola honom nyttja till vårt verktyg
 Och intet, som oss hjelpa kan, försumma.

Autol. (Afsides). Om de nu ha hört hvad jag har sagt, -- flux i galgen!

Cam. Hvad nu, min vän! Hvarför darrar du så? Var icke
rädd, karl; dig skall intet ondt ske.

Autol. Jag är en stackars fattig karl, herre.

Cam. Nå, så var det då; här är ingen som lär
stjäla det ifrån dig. Men med utansidan af din
fattigdom måste vi likväl ställa till ett litet
byte. Kläd derföre af dig genast -- det är riktigt
nödvändigt, skall du veta -- och byt kläder med den
här herrn. Fastän han just icke vinner på bytet,
så skall du likväl få något i mellangift; se der.

Autol. Jag är en fattig karl, herre. (Afsides). Jag
känner er nog.

Cam. Nå, skynda dig nu; den unga herrn är halfnaken
redan.

Autol. Är det ert allvar, herre? -- (Afsides). Nu
märker jag knepet.

Flor. Skynda dig, hör du.

Autol. Jag ser att det var allvar med mellangiften,
men jag kan icke med godt samvete taga emot den.

Cam. Knäpp opp, knäpp opp!

(Florizel och Autolycus byta kläder).

Du sälla herrskarinna, -- må min spådom
 Slå in på dig! -- Drag er tillbaka nu
 I någon buske; tag er älsklings hatt
 Och tryck den djupt i pannan; skyl ert anlet,
 Förkläd er och förställ så godt ni kan
 Er vanliga gestalt, på det att ni --
 Jag räds för spejare -- må komma okänd
 Om bord på skeppet.

Perd.         Så tycks pjesen gå,
 Att jag en roll skall ha.

Cam.         Det är nödvändigt. --
 Nå, är ni färdig?

Flor.       Såg mig nu min far,
 Han nämnde mig ej son.

Cam.               Nej, ingen hatt! --
 Kom, fröken, kom. -- Farväl med er, min vän!

Autol. Farväl, herre.

Flor. O Perdita, hvad hafva vi ej glömt!
 Ett ord, jag ber.

(De tala sakta med hvarandra).

Cam. (Afsides). Mitt nästa värf skall bli att säga kungen
 Att de ha flytt och hvart de tagit vägen;
 Och derigenom skall han väl förmås
 Att skynda efter. I hans sällskap då
 Jag återser Sicilien; jag längtar
 Liksom en lysten qvinna att det se.

Flor. Fortuna, statt oss bi! --
 Nu ge vi oss till stranden af, Camillo.

Cam. Ju fortare, dess bättre.

(Florizel, Perdita och Camillo gå).

Autol. Jag förstår hela historien; jag hör nog. Att
ha ett öppet öra, ett qvickt öga och en flink hand,
är nödvändigt för en ficktjuf. En god näsa är också
bra att ha för att kunna vädra upp sysselsättning
för de öfriga sinnena.
Jag ser, att detta just är en tid för den orättfärdige
att lefva i. Hvad hade det här bytet varit utan
mellangift? Och hvad har jag egenteligen profiterat
på bytet? Sannerligen, i år se gudarna igenom
fingrarna med oss och låta oss göra hvad som helst
ex tempore. Prinsen sjelf håller på med en smula
orättfärdighet och stjäl sig bort ifrån sin far med
en black om benen. Om jag icke tyckte att det var
en hederlig gerning att tala om det här för kungen,
så skulle jag göra't; men jag anser det för större
kanaljeri att tiga med saken, och derutinnan är jag
min profession trogen. (Den gamla herden och den unga
herden komma). Undan, undan! Här är mer att göra för
en eldig hjerna. Hvartenda gathörn, Hvarenda bod,
kyrka, rättegång, afrättning, ger en verksam menniska
något att göra.

Den u. herd. Se nu bara hvad ni är för en karl! Nu
är det intet annat att göra, än att säga kungen att
hon är en bortbyting och icke ert kött och blod.

Den g. herd. Nej, men hör då!

Den u. herd. Nej, men hör då!

Den g. herd. Nå, så tala då!

Den u. herd. Då hon icke är ert kött och blod, så har
ert kött och blod icke förolämpat kungen, och derföre
bör han icke heller straffa ert kött och blod. Visa
fram de sakerna, som hon hade på sig då ni hittade
henne; fram med alla hemligheterna, utom hvad hon
har med sig. När det är gjordt kan lagen vackert ta
sig om näsan, det lofvar jag.

Den g. herd. Jag skall tala om för kungen alltihop,
Hvartenda ord, ja till och med hans sons skälmstycken,
som, det må jag säga, hvarken bär sig åt som hederlig
karl mot sin far eller mig, då han så der håller på
att göra mig till kungens svåger.

Den u. herd. Ja, svåger var det minsta ni kunde bli
med honom, och då hade ert blod blifvit dyrbarare,
jag vet icke hur pass mycket, efter uns räknadt.

Autol. (Afsides). Mycket slugt, ni drumlar!

Den g. herd. Godt; låt oss gå till kungen. Det fins
något i det här knytet, som han lär komma att
klå sig i skägget för.

Autol. (Afsides). Jag vet icke hvad hinder dessa
klagomål kunna ställa för min herres flykt.

Den u. herd. Ack, om han vore i slottet!

Autol. (Afsides). Om jag också icke är ärlig af
naturen, så är jag det likväl någongång af slump: -- nu
stoppar jag mitt krämarskägg i fickan. (Tar utaf sig
lös-skägget). Nå, bond-gubbar, hvart gäller resan?

Den g. herd. Till slottet, med hans nåds tillåtelse.

Autol. Ert göromål der? Hvad? Med hvem? Beskaffenheten
utaf det der knytet, er vistelse-ort, edra namn,
er ålder, förmögenhet, edukation och allt som till
sakens upplysning tjena kan? -- Ut med det!

Den u. herd. Vi ä' bara simpelt folk, rätt och slätt.

Autol. Det var lögn. Den ena är krokig och den andra
är lurfvig. Inga lögner, jag förbehåller mig! Sådana
passa icke för andra än handelsmän, och de traktera
ofta oss soldater med lögn; men vi betala dem för det
med slaget mynt, men icke med slagsvärd; och derför
var det icke stort bevändt med trakteringen.

Den u. herd. Hans nåd hade så när trakterat oss med
en sådan, om icke hans nåd hade gripit sig sjelf på
bar gerning.

Den g. herd. Är ni en hofman, med förlof?

Autol. Med eller utan förlof -- hofman är jag. Ser
du icke hof-maneret i denna påklädsel? Spatserar
jag icke i rätta hoftakten? Förnimmer icke din näsa
hof-lukt ifrån mig? Nedstrålar jag icke hof-förakt
på din låghet? Tror du, för det att jag så der smått
luggar ur dig ditt förehafvande, att jag derföre
icke är hofman? Jag är hofman från topp till tå och
en som antingen skall befrämja eller motarbeta dina
planer vid hofvet; derföre befaller jag dig att för
mig yppa ditt förehafvande.

Den g. herd. Mitt ärende är till kungen.

Autol. Hvad har du för advokat att komma med?

Den g. herd. Förlåt mig, det vet jag icke.

Den u. herd. Advokat, -- så kallas på hofvet en
fasan.Den
unga herden låter sin far förstå att Autolycus torde
vilja ha mutor. Säg, att ni ingen har.

Den g. herd. Ingen, herre; jag har ingen fasan,
hvarken tupp eller höna.

Autol. Hur sälla vi, som ej ä' simpelt folk!
 Dock kunde jag ha blifvit skapt som dessa,
 Och derför vill jag ej förakta dem.

Den u. herd. Den der måtte visst vara en stor hofman.

Den g. herd. Hans kläder ä' dyrbara, men han bär sig
så bakvändt åt i dem.

Den u. herd. Ju kuriösare han bär sig åt, desto
förnämare är han. Det är en stor herre, det vill jag
hålla vad om; det ser jag på hans tandpetande.Jmfr
Band. II, sid. 157.

Autol. Det knytet der? Hvad har du der i
knytet? Och hvad skall den der lådan vara till?

Den g. herd. Herre, i detta knytet och i denna lådan
ligga så stora hemligheter, att ingen får veta dem
utom kungen; och han skall få veta dem inom en timma,
om jag kan komma till tals med honom.

Autol. Gubbe, du har förspillt din möda.

Den g. herd. Hur då, herre?

Autol. Kungen är icke i slottet; han har gått ombord
på ett nytt skepp för att rensa ifrån sig melankolien
och vädra sig; ty om du kan fatta allvarsamma saker,
så skall du veta att kungen är full af bekymmer.

Den g. herd. Så sägs det, herre; öfver sin son,
som ville gifta sig med en fåraherdes dotter.

Autol. Om man icke redan lagt vantarna på den karlen,
så må han fly; de förbannelser som han skall få, de
marter som han skall lida, kunna knäcka ryggen på en
karl och hjertat på ett vidunder.

Den u. herd. Tror ni det, herre?

Autol. Icke han ensam skall lida allt som förståndet
kan göra svårt och hämden kan göra bittert; utan
de som äro slägt med honom, om det också vore i
femtionde led, skola alla komma under skarprättaren
handläggning; det är visst stor synd om dem, men det
är nödvändigt. En

gammal skälm till får-lockare, en gums-vaktare,
bjuda till att få sin dotter till majestät! Somliga
säga att han skall bli stenad, men den döden är för
mjuk för honom, tycker jag. Släpa in vår thron i
en får-kette! Alla dödssätt tillsammans äro för få,
de skarpaste äro för lindriga.

Den u. herd. Månntro gubben har någon son? Har ni
hört något om den saken, min herre?

Autol. Jo, han har en son, som skall bli lefvande
flådd; derpå öfverstruken med honung och upphängd
midt öfver ett getingbo; der skall han förblifva tills
han är till tre fjerdedelar och en åttondel död. Sedan
skall man qvicka upp honom igen med att hälla bränvin,
eller andra starka saker, i honom; derpå skall han, så
rå som han är, och på den hetaste dag som almanachan
utvisar, bli upprest emot en tegelstensvägg der solen
ser på honom med ett sydligt öga, och der han får se
på solen igen tills han blir uppäten af flugor. Men
hvarför stå vi här och tala om dessa förrädiska
skurkar, hvilkas elände endast är att skratta åt,
enär deras brott äro så oerhörda? Säg mig -- ty ni
tycks vara hederliga, rättframma karlar -- hvad har
ni hos kungen att göra? Jag är en smula i gunst på
högre ort och skall föra er om bord till kungen,
presentera er för honom och hviska honom något i
örat för er räkning. Fins det någon, utom kungen,
som är i stånd att uppfylla edra önskningar, så är
här den som skall göra det.

Den u. herd. Han tycks vara en mycket mäktig herre;
släpp honom icke, gif honom guld. Om makten också är
en envis björn, så drages den likväl ofta vid näsan
med guld. Visa innansidan af er börs för utansidan
af hans hand, och intet vidare. Betänk: bli stenad
och lefvande flådd!

Den g. herd. Om ni täcks åtaga er vår sak, så är här
allt guld som jag har på mig. Jag skall ge er lika
mycket till och lemna denna unga mannen i pant till
dess jag öfverlemnar det i edra händer.

Autol. Så snart jag har uträttat hvad jag lofvat er?

Den g. herd. Ja, herre.

Autol. Godt, gif mig hälften. -- Har ni någon del i
affären?

Den u. herd. På sätt och vis, herre; men fastän det
är illa bevändt med mig, så hoppas jag likväl att
icke helt och hållet bli ut-och-invänd.

Autol. Åh nej; den vändningen kommer bara i fråga med
fåraherdens son. I galgen med honom! På honom skall
man statuera exempel.

Den u. herd. Tröstande, mycket tröstande! -- Nu måste
vi gå till kungen och visa honom våra underliga saker;
han bör veta, att hon hvarken är er dotter eller min
syster, annars ä' vi förlorade. Herre, då saken är
uträttad vill jag ge er lika mycket som denna gamla
mannen ger er och, som han säger, stanna qvar som
pant till dess ni får det i händerna.

Autol. Jag vill tro er. Gå i förväg åt stranden till;
ni skall hålla er åt höger. Jag skall bara titta mig
om en smula i häcken här och kommer straxt efter.

Den u. herd. Det var oss en välsignad karl, det må
jag säga, riktigt välsignad!

Den g. herd. Låt oss gå i förväg, som han befaller
oss; han är enkom utsedd att göra oss godt.

(De båda herdarna gå).

Autol. Om jag också hade lust att vara ärlig, så ser
jag dock att lyckan icke tillåter mig det; hon stoppar
byte i munnen på mig. Tillfället kurtiserar mig nu
med två goda saker: med guld och med ett sätt att göra
min herre prinsen en tjenst; hvem vet hur det en gång
kan lända mig till befordran? Jag skall föra dessa två
mullvadarna, de blinda kräken, om bord till honom. Om
han finner för godt att landsätta dem igen, och om
de klagomål, som de hafva att andraga hos kungen,
icke angå honom, så må han kalla mig en skurk för
det att jag löper så der åstad och fjeskar, ty jag är
stålsatt emot den titeln och all den skam som dermed
har sammanhang. För honom skall jag presentera dem;
det kan väl ha något godt med sig.
(Går).




FEMTE AKTEN. FÖRSTA SCENEN.

Sicilien. Ett rum i slottet.

(Leontes, Cleomenes, Dion, Paulina och flere uppträda).

Cleom. Min kung, ni gjort tillräckligt; ni har sörjt
 Liksom ett helgon. Hur ni också syndat, --
 Ni har försonat det; ja, ni har erlagt
 Mer ånger än ni öfvat ondt. Gör nu
 Till slut som himlen gjort; förgät ert brott,
 Förlåt er sjelf, som den.

Leont.              När jag på henne
 Och hennes dygder tänker, kan jag ej
 Hur jag mot dem försyndat mig förgäta
 Och tänker städse då uppå det onda
 Jag gjort mig sjelf: ett ondt som är så väldigt,
 Att arfvingslös det gjort min thron och krossat
 Det bästa vif, som någonsin en man
 Byggt hopp uppå.

Paul.      Sant, alltför sant, min kung.
 Om ni från mö till mö kring hela verlden
 Att fria ginge, eller skapade
 Af något godt hos en och hvar af dem
 En qvinnans urbild, -- hon, som ni har dödat,
 Ej fick sin like dock.

Leont.           Ja, dödat, dödat!
 Det har jag gjort; men djupt du sårar mig,
 När så du säger. Det är lika bittert
 Uppå din tunga som i mina tankar,
 Ack, säg det sällan!

Cleom.         Säg det icke alls!
 Ni kunde tusen ting ha sagt, som mera
 För tiden lämpat sig och bättre passat
 Ert goda hjerta.

Paul.      Ni är en af dem,
 Som önska se vår konung gift ånyo.

Dion. Om ni ej önskar det, ni älskar ej
Ert fosterland och icke heller minnet
 Utaf hans höga namn; ni glömmer bort
 Hvad ofärd -- om vår konung barnlös dör --
 Hans rike drabba kan och sluka upp
 En skrämd åskådarhop. Är det ej fromt
 Att fröjdas åt vår förra drottnings frid?
 Och ännu frommare -- för ättens bästa,
 Till tröst för samtid och till framtids gagn --
 Att än en gång vår konungs bädd välsigna
 Med älsklig maka?

Paul.       Ingen är det värdig,
 Men henne jemförd. Himlen vill dessutom
 Se sina djupa råd fullbordade.
 Ty har ej siarguden Phoebus sagt,
 Och är det icke hans orakels mening,
 Att ej Leontes skall en arfving få
 Förrän det barn han mist blir återfunnet?
 Och det är lika svårt att tänka sig
 Som att min make skulle bräcka grafven
 Och komma hit igen, ty han har säkert
 Med barnet dött. Nu vill ni råda kungen
 Att göra sig upprorisk emot himlen
 Och trotsa dess beslut. -- Sörj ej för barn;
 Nog fins en thron-arfvinge. Alexander
 Sin spira åt den värdigaste gaf;
 På sådant sätt blef troligtvis den bäste
 Hans thron-arfvinge.

Leont.         Käraste Paulina,
 Jag vet att du min döda makas minne
 I ära håller. Ack, att alltid jag
 Mig lämpat efter dig! Då hade jag
 Nu skådat i min drottnings klara ögon
 Och tagit rikedom från hennes läppar --

Paul. Och gjort dem endast rikare dervid.

Leont. Du talar sant. Ett sådant vif ej fins,
 Och derför intet vif! En annan sämre,
 Och bättre hyllad, tvunge hennes anda
I kroppen in och fram på dessa bräder,
 Der jag min brottsling står, att ängsligt ropa:
 "Hvi gjorde du mig slikt?"

Paul.         Om det hon kunde,
 Hon hade skäl.

Leont.   Ja visst, och skulle säkert
 Uppmuntra mig till mord uppå den andra.

Paul. Det skulle jag; om sjelf jag spöket vore,
 Jag bad er ge på hennes ögon akt
 Och säga hvi så matta blickar kunnat
 Uppväcka kärlek. Derpå skrek jag så
 Att edra öronhinnor skulle spricka
 Och slutade med orden: "glöm ej mig!"

Leont. Ja stjernor, stjernor, voro hennes ögon,
 Och alla andra ögon släckta kol.
 Räds ej jag gifter mig, Paulina; jag
 Vill ingen hustru ha.

Paul.    Nå, svärj uppå
 Att aldrig fria förr'n jag ger er lof.

Leont. Nej aldrig! Vid min salighet jag svär.

Paul. J ären vittnen till hans ed, god' herrar.

Cleom. Ni frestar honom mer än han tål vid.

Paul. Så framt ej något annat vif, så likt
 Hermione som hennes egen afbild,
 Hans öga möter.

Cleom.    Nå!

Paul.             Nu har jag slutat. --
 Dock, om min kung vill giftas -- vill ni det,
 Vill omotsägligt, gif mig då det uppdrag
 Att välja drottning. Ej hon blir så ung
 Som den som dog; men sådan skall hon bli,
 Att till och med er förra drottnings vålnad
 Med glädje henne ser i edra armar.

Leont. Paulina, jag skall icke gifta mig,
 Förrän du ger mig lof.

Paul.     Och det skall bli
När än en gång er förra drottning andas,
 Men icke förr.

(En hofman uppträder).

Hofm. En herre, som prins Florizel sig kallar,
 Son till Polyxenes, med sin prinsessa, --
 Den skönaste jag nånsin sett -- begär
 Att få ers höghet nalkas.

Leont.       Hvad? Han kommer
 Ej så som det hans faders höghet anstår;
 Ett sådant tvärt, oförberedt besök
 Antyder, att det ej är gjordt med afsigt,
 Men utaf nöd och slump. Hans svit?

Hofm.                 Blott få
 Och obetydligt folk.

Leont.  Han åtföljd är
 Af sin prinsessa, säger du?

Hofm.          Ack ja,
 Den herrligaste varelse som nånsin
 I solsken vandrat.

Paul. O Hermione!
 En nutid höjer alltid upp sig sjelf
 Emot en bättre forntid; nu din graf
 Får vika för en nyhet. -- (Till hofmannen). Ni har sjelf
 Båd' sagt och skrifvit: -- dock, er skrift är nu
 Kall som dess föremål -- "Hon har ej haft
 Ej heller får sin like;" så er vers
 Med hennes skönhet flödade en gång;
 Nu ebbar den fördömdt, då ni kan säga
 Att ni har sett en fagrare.

Hofm. Förlåt!
 Den ena har jag nästan glömt; -- förlåt! --
 Den andra -- nåddes hon utaf ert öga,
 Hon fick er tunga ock. Hon är ett väsen,
 Som, om hon stiftade en sekt, nog kunde
 Förqväfva alla andra sekters nit
Och göra hvem hon ville ögonblickligt
 Till proselyt.

Paul.    Hur då? Månn' qvinnor ock?

Hofm. Ja, qvinnor älska henne derför att
 Hon qvinna är, mer värd än någon man;
 Och männen derför att hon är bland qvinnor
 Den aldrabästa.

Leont.    Gå, Cleomenes, --
 Du sjelf och följd af dina värda vänner --
 Och för dem i vår famn. -- (Cleomenes m. fl. gå). Dock är det sällsamt,
 Att så han stjäl sig på oss.

Paul.           Om vår prins,
 En perla ibland barn, nu hade lefvat,
 Han passat bra till denna prinsens sällskap,
 Ty knappt en månad skilde mellan båda.

Leont. Jag ber dig, tyst! Du vet, att än en gång
 Han dör för mig, när man om honom talar;
 Då jag får prinsen se, uppväckte säkert
 Ditt tal hos mig betraktelser, som kunde
 Beröfva mig förnuftet. -- Nu de komma.
 (Cleomenes, Florizel, Perdita och svit komma).
 Er mor, min prins, sin äkta bädd var trogen:
 En afbild af er konungsliga far
 Hon gaf i er. Om nu ej mer jag vore
 Än två och tjugo år, -- er faders bild
 Så träffad är i er, så fullt han sjelf,
 Att er, som honom, bror jag kallade
 Och talade om något tokigt pojkstreck
 Som vi ha gjort. Var hjertligen välkommen
 Med er gemål -- gudinna! -- Ack, jag mist
 Ett par, som mellan himmelen och jorden
 Så undransvärdt nu kunde hafva stått
 Som du, bildsköna par! Då miste jag --
 Allt egen dårlighet -- er tappra faders
 Ej sällskap blott, men vänskap; än en gång
Uti mitt lif, fastän af sorger nedböjdt,
 Jag ville honom se.

Flor.  På hans befallning
 Jag kommit hit och ger er ifrån honom
 All helsning, som en konung och en vän
 Sin broder sända kan. Om icke svaghet,
 Som följer ålderdomen, något minskat
 En önskvärd kraft, han hade uppmätt sjelf
 De länder och de haf som ligga mellan
 Er thron och hans för att få skåda er,
 Som mer han älskar -- så han båd mig säga --
 Än alla konungar med deras spiror
 I hela vida verlden.

Leont.  Ack, min broder,
 Du ädla vän! Den orätt jag dig gjort
 Ånyo griper mig, och denna helsning,
 Så utmärkt vänskapsfull, mig förebrår
 Min egen tröghet. -- Var oss så välkommen,
 Som våren är för jorden! Har han också
 En sådan engel utsatt för den grymhet --
 Ohöflighet åtminstone -- som öfvas
 Utaf Neptunus den förfärlige,
 Och det för ett besök hos den som ej
 Är värd besväret ens och mycket mindre
 Att hon sitt lif på sådan resa vågar?

Flor. Hon kommer ifrån Libyen, min kung.

Leont. Der Smalus, hjeltekonungen, regerar,
 Ett föremål för både skräck och kärlek.

Flor. Ja derifrån, min nådigaste konung;
 Från honom, hvilkens gråt i afskedsstunden
 Förklarade att hon hans dotter var.
 Hit har en vänlig sunnanvind oss bragt
 Att föra ut det värf min far mig uppdrog --
 Besöket hos ers höghet. Jag har skickat
 Min bästa svit ifrån Sicilien bort;
 Den reser nu till Böhmen att förkunna
 Så väl min framgång uti Libyen,
Som att vi båda kommit lyckligt hit,
 Der nu vi äro.

Leont.   Måtte gudarna
 All pest ur luften rensa bort, så länge
 Ni dväljes här. Ni har en vördig far,
 En herre full af nåd, mot hvilken jag,
 Så helig som han är, har mig försyndat:
 För sådant har mig himlens vrede straffat
 Med barnlöshet; er fader är välsignad --
 Hvad han af gudarna förtjent -- med er,
 Hans dygder värd. Hvad hade jag ej varit,
 Om nu jag kunnat se en son och dotter
 Så älskliga som ni.

(En hofman kommer).

Hofm.  Min dyre kung,
 Hvad jag att säga har knappt troligt vore,
 Om ej beviset stode när. Min furste,
 Er helsar Böhmen sjelf igenom mig
 Och ber er taga fast hans son, som har --
 Med glömska både af sin pligt och rang --
 Flytt från sin fader, från sitt hopp, och med
 En herdes dotter.

Leont.      Hvar är Böhmen? Svara.

Hofm. Här i er stad; jag kommer just från honom.
 Jag talar häpet, och det höfves också
 Mitt underbara budskap. Då till hofvet
 Han ilade -- det tycktes han förföljde
 Det sköna paret -- mötte han på vägen
 Den föregifna höga damens far
 Och hennes bror, som båda lemnat hemmet
 Med denna unga prins.

Flor.    Mig svek Camillo,
 Hvars heder och hvars ära hittills trotsat
 Hvad storm som helst.

Hof.     Säg det åt honom sjelf;
 Han är med kungen.

Leont.       Hvem? Camillo?

Hofm.                      Ja,
 Camillo; jag med honom talat. Nu
 Förhör han dessa stackars karlarna.
 Jag aldrig uslingar så darra sett;
 De böja knä, de kyssa jorden, svärja,
 Så ofta som de tala, bort sig sjelfva;
 Men Böhmen täpper örat, hotar dem
 Med tusen dödars död.

Perd.    Min stackars far! --
 Oss spejar himlen på och vill ej hafva
 Vårt äktenskap fullbordadt.

Leont.         Är ni gifta?

Flor. Nej, icke heller lära vi det bli;
 Förr lära stjernorna väl kyssa jorden
 Och träff och felt bli samma sak.

Leont.               Min prins,
 Är hon ej kungadotter?

Flor.     Jo, när hon
 En gång min hustru blir.

Leont.      Det der en gång
 Lär komma ganska sent, då nu er far
 Har skyndat sig så raskt. Det gör mig ondt,
 Rätt ondt, att ni er faders gunst förverkat
 Och glömt er pligt som son; ja ondt, att ej
 Er brud så rik på rang som skönhet är;
 Ni kunde då med rätta äga henne.

Flor. Friskt mod, min älskade!
 Om ödet ock, påtagligen vår ovän,
 Förföljde oss i sällskap med min far,
 Det mäktade likväl ej minsta grand
 Vår kärlek ändra. -- Nådig herre, tänk
 Uppå den tid då ni ej äldre var
 Än jag är nu; mins edra känslor då
 Och blif min advokat; på er begäran
 Bortskänker nog min far hvad dyrbart är
 Liksom en småsak.

Leont.           Om han gjorde det, --
 Då bad jag om er dyra älskarinna,
 Den han för småsak anser.

Paul.        Nådig herre,
 Nu är er blick för ung; en månad knappt
 Förrän er drottning dog, förtjente hon
 Långt mera blickar utaf sådan art,
 Än det ni ser på nu.

Leont.         På henne just
 Jag tänkte i och med de blickarna. --
 Men jag har än ej svarat på er bön.
 Nu går jag till er far; om ej begären
 Er heder fläckat, är jag den som gynnar
 Så dem som er. I detta ärnde nu
 Jag går till honom; derför följ mig åt
 Och märk hur det mig lyckas. Kom, min prins.

(Alla gå).


ANDRA SCENEN.

Utanför slottet.

(Autolycus och en adelsman uppträda).

Autol. Var så god och säg mig, min herre, var ni
närvarande vid den berättelsen?

Adelsm. Jag var närvarande då knytet öppnades, och
hörde den gamla herden redogöra för huru han hade
funnit det. Derpå, efter en liten stunds förvåning,
befallte man oss allesamman lemna rummet. Endast det
tyckte jag mig höra herden säga: att han hade hittat
barnet.

Autol. Det skulle roa mig mycket att höra utgången.

Adelsm. Jag kan endast ofullständigt redogöra för
saken; men de förvandlingar, som jag märkte på kungen
och Camillo, voro äkta uttryck af förvåning. De
tycktes nästan spränga sina ögonlock, så stirrade de
på hvarandra; det var tal i deras stumhet, språk i
hvarenda deras åtbörd; de sågo ut som hade de hört
talas om en verld som stigit upp ur
hafvet, eller om en som sjunkit. En påtaglig rörelse
af häpnad märktes på dem, men den klokaste åskådare,
som icke visste mer än han såg, kunde icke säga om
det gällde glädje eller sorg; men var det någondera,
så var det till ytterlighet. (En annan adelsman
kommer). Här kommer en herre, som kanhända vet
mer. Hvad nytt, Rogero?

2 Adelsm. Intet annat än fyrverkeri. Oraklet
har gått i fullbordan; konungens dotter är
återfunnen. En sådan mängd underbara saker
ha störtat fram på en timmas tid, att icke en gång
ballad-makare äro i stånd att beskrifva det.

(En tredje adelsman kommer).

Här kommer fru Paulinas hofmästare; han kan berätta
er mer. -- Hur står det nu till, min herre? Denna
nyhet, som kallas tillförlitlig, är så lik en gammal
saga, att dess sannfärdighet är svåra misstänkt. Har
kungen återfunnit sin arfvinge?

3 Adelsm. Mycket säkert, om nånsin omständigheter
bevisat en sanning; hvad ni hör, det kunde ni också
svära på att ni ser, så öfverensstämmande
äro bevisen. Drottning Hermiones mantel --
hennes juvelsmycke ikring barnets hals -- bref från
Antigonus, hittade på stället och skrifna med hans
kända handstil -- flickans majestät och likhet med sin
mor -- hennes adeliga hållning, i hvilken naturen
öfvergår hennes uppfostran -- och många andra bevis
förkunna med all möjlig visshet att hon är
kungens dotter. Såg ni när de båda kungarna
råkades?

2 Adelsm. Nej.

3 Adelsm. Då har ni gått miste om en syn, som
man måste se, men som icke kan beskrifvas.
Der skulle ni ha sett en fröjd kröna den andra;
så, och på så sätt, att det såg ut som om sorgen
gret för det att den måtte taga afsked af dem,
ty deras fröjd vadade i tårar. Det var ett
himlande med ögonen, ett fäktande med armarna
och ett sådant ryckande i ansigtena, att man
endast kunde känna igen dem på kläderna, men icke
på anletsdragen. Vår kung, som var utom sig
af glädje öfver att hafva återfunnit sin dotter,
skriker, likasom om fröjden nu blifvit en
förlust:
"Ack, din mor, din mor!" Sedan beder han Böhmen om
förlåtelse, derpå omfamnar han sin måg, klämmer
sedan nästan ihjel sin dotter med omfamningar;
nu tackar han den gamla herden, som står der
som en väderbiten bild på en brunn sedan urminnes
tider. Jag har aldrig hört talas om ett sådant möte;
det förlamar berättelsens kraft att följa med och
förintar all beskrifning.

2 Adelsm. Men hvart tog då Antigonus vägen,
han som förde bort barnet?

3 Adelsm. Också det låter som en gammal saga,
som alltid har något att förtälja, om också tron
sofver och icke ett enda öra är öppet.
Han blef sliten i stycken af en björn: detta
intygar fåraherdens son, som icke allenast har
sin enfald -- den tyckes vara stor -- till
en borgen för utsagans trovärdighet, utan också
en näsduk och ringar som tillhört Antigonus, och som
Paulina känner igen.

1 Adelsm. Hvart tog då skeppet och hans följeslagare vägen?

3 Adelsm. Till sjöbotten i samma ögonblick som
deras herre dog, allt i den unga herdens åsyn;
så att alla verktyg, som bidrogo till att utsätta
barnet, gingo förlorade i samma stund som det blef
upphittadt. Men ack, hvilken ädel kamp mellan fröjd
och smärta utkämpade icke Paulina! Hon sänkte det
ena ögat för det att hon hade förlorat sin man; hon
höjde det andra mot himmelen för det att oraklet
blifvit fullbordadt. Hon lyftade prinsessan från
marken och stängde så in henne i sin famn, som om
hon ville fästa henne vid sitt hjerta, på det att
hon icke måtte löpa fara att förlora henne.

1 Adelsm. Denna storartade scen var värd konungar
och prinsar till åskådare, ty af sådana spelades den.

3 Adelsm. Men det mest rörande af allt, och som
riktigt metade efter mina ögon, -- vattnet fick det,
men icke fisken -- var att se huru vid berättelsen
om drottningens död och sättet huru hon omkom --
konungen bekände och beklagade allt detta uppriktigt --
åhörandet småningom sårade hans dotter, till dess hon,
från den ena
smärte-yttringen till den andra, ändtligen med ett "ack!" jag kunde
nästan säga blödde tårar, ty jag är viss på att mitt
hjerta gret blod. Den mest stenhjertade skiftade
färg; några svimmade, andra voro djupt rörda. Om
hela verlden hade kunnat se det, hade sorgen varit
allmännelig.

1 Adelsm. Hafva de återvändt till hofvet?

3 Adelsm. Nej. Då prinsessan hörde talas om sin mors
bildstod, som är i Paulinas förvar, -- ett konstverk på
hvilket man i många år arbetat, och som först nyligen
blifvit fullbordadt af den stora italienska mästaren
Giulio Romano,var samtidig
med Shakspeare. Skalden låter honom här vara
bildhuggare. Denna omständighet styrker ytterligare
Öfv ersättarens åsigt af den omtvistade läsarten
signior Junio i Kärt besvär förgäfves. Jmfr noten
till sid. 28, Kärt besvär förgäfves. som, om han sjelf vore evärdelig och
kunde inblåsa andedrägt i sina arbeten, skulle draga
kunderna från naturen, så fullkomligt efterapar han
den; han har gjort Hermione så lik Hermione, att det
sägs att man kunde tala till henne och stå och vänta
på svar: -- dit hafva de med all kärlekens girighet
begifvit sig, och der ämna de intaga qvälls-vard.

2 Adelsm. Jag kunde nog tro, att Paulina hade
något mycket vigtigt för sig der; ty
hon har i hemlighet två eller tre gånger om dagen,
alltsedan Hermione dog, besökt detta aflägsna
boningshus. Skola vi begifva oss dit och
dela de öfrigas glädje?

1 Adelsm. Hvem vill vara derifrån, som
har lof att komma dit? Hvartenda ögonblick
föder en ny fröjd! vi hushålla illa med vår
vettgirighet, om vi äro frånvarande. Låt oss gå.
(De tre adelsmännen gå).

Autol. Om det nu icke sute en klick på mig från
min förra lefnad, så skulle befordran regna ned på
mig. Det var jag som förde den gamla mannen och hans
son ombord till prinsen, sade honom att jag hört dem
tala om ett knyte och jag vet icke hvad; men han var
då så högeligen förtjust i fåraherdens dotter -- ty det
ansåg han henne vara -- som började bli mycket sjösjuk;
och då han sjelf icke var mycket bättre, och det
förfärliga vädret fortfor, så förblef denna hemlighet
oupptäckt. Men det kommer på ett ut för mig; ty om
jag också hade varit den som bragt saken i dagen,
stort hade det icke hjelpt upp krediten för mig.

(Den gamla och den unga herden komma). Här komma
de, som jag har gjort godt emot min vilja, och redan
visa de sig i sin lyckas blomma.

Den g. herd. Se så, min gosse; jag får inga fler barn;
men dina söner och döttrar bli alla födda adelsmän.

Den u. herd. (Till Autolycus). Se, god dag, min
herre. Ni nekade häromdagen att slåss med mig, för
det att jag icke var född adelsman. Ser ni dessa
kläder? Säg att ni icke ser dem, så kan ni fortfara i
er tro att jag icke är född adelsman; men lika gerna
kunde ni säga, att dessa klädesplagg icke äro födda
adelsmän. Säg, att jag ljuger; gör det, så skall ni
få se om jag icke nu är född adelsman.

Autol. Min herre, jag vet, att ni nu är en född
adelsman.

Den u. herd. Ja, och har varit det i alla tider i
hela fyra timmar.

Den g. herd. Det har jag också, min gosse.

Den u. herd. Det har ni också. Men jag var född
adelsman före min far, ty kungens son tog mig i
handen och kallade mig bror; och sedan kallade de båda
konungarna min far, bror; och sedan kallade prinsen,
min bror, och prinsessan, min syster, min far, far;
och så greto vi, och det var de första adeliga tårar
som vi nånsin gjutit.

Den g. herd. Och få vi behålla lif och helsa, så
komma vi väl att gjuta många fler.

Den u. herd. Ja, det vore allt för olyckligt annars,
då vi nu kommit i en sådan despektabel ställning.

Autol. Min herre, jag ber er aldra-ödmjukast om
förlåtelse för alla de fel som jag begått emot ers
nåd, samt anhåller att ni ville lägga ett godt ord
för mig hos prinsen, min herre.

Den g. herd. Ja, gör det, min son; vi måste bära oss
väl åt sedan vi nu blifvit välborna.

Den u. herd. Vill du bättra dig då?

Autol. Ja, om ers nåd så tillåter.

Den u. herd. Gif mig din hand; jag skall svärja på
för prinsen att du är en så hederlig och rättskaffens
karl som trots någon i Böhmen.

Den g. herd. Det kan du väl säga, men icke svärja på.

Den u. herd. Hvad? Icke svärja på det, nu då jag är
adelsman? Låt bönder och borgare säga det, jag vill
svärja på det.

Den g. herd. Men, om det är falskt, min gosse?

Den u. herd. Om det är aldrig så falskt, så kan
likväl en äkta adelsman svärja derpå, för en god
väns skull; -- och jag skall svärja på för prinsen
att du är en dugtig och reputerlig karl, och att du
icke super dig full; men jag vet, att du icke är en
dugtig och reputerlig karl, och att du super dig full;
ändå skall jag svärja på det, och jag skulle önska
att du vore en dugtig och reputerlig karl.

Autol. Jag skall bli det af alla krafter, herre.

Den u. herd. Ja, låt se att du blir en riktigt
dugtig karl. Om jag icke undrar på hur du kan ha
mod att supa dig full, då du icke är en dugtig karl,
så tro mig aldrig mer. -- Hör! Kungen och prinsarna,
hela vår slägt, gå nu för att se drottningens
bild. Kom, följ oss; vi skola blifva dina beskyddare.

(De gå).


TREDJE SCENEN.

En sal i Paulinas hus.

(Leontes, Polyxenes, Florizel, Perdita, Camillo,
Paulina, hofherrar och svit uppträda).

Leont. Paulina, ädla vän, hur mycken tröst
 Har jag ej fått af dig!

Paul.      Ers majestät,
 Om ock ej allt gått väl, jag menat väl.
 Ni har betalat all min tjenst till fullo;
 Men att ni med er krönta broder samt
 Er kronas arfvingar, det unga paret,
 Nu värdigas mitt arma hus besöka
 Är öfverflöd af nåd, som jag ej hinner
 Betala i min lifstid.

Leont.   O, Paulina,
 Vi hedra dig med oro. -- Men vi kommo
Att se vår drottnings bild; ert galleri
 Vi gått igenom icke utan nöje
 Åt mången sällsynt sak. Dock såg jag ej
 Det som min dotter kom att se uppå --
 Sin moders afbild.

Paul. Likasom hon var
 I lifvet makalös, så tror jag ock
 Att hennes döda bild skall öfverträffa
 Hvad helst ni skådat, eller menskohand
 Tillverkat har. Här är den; var beredd
 Att skåda lifvet lika lifligt härmadt,
 Som sömnen härmar döden; se, och säg:
 "Det der är bra." -- (Hon drager undan ett förhänge; man ser en bildstod). Er tystnad gillar jag;
 Den röjer er förundran aldrabäst.
 Men tala; -- säg mig först, min dyre kung,
 Är den ej lik?

Leont. Fullkomligt hennes ställning!
 Ack, bannas, kära sten! Då kan jag säga:
 Du är Hermione; ack nej, du är det
 När ej du bannas, ty hon var så mild
 Som nåd och barnasinne. -- Men, Paulina,
 Hermione ej var så skrynklig, ej
 Så åldrad som den här.

Pol.      Ack, ej på långt när!

Paul. Så mycket större då bildhuggarns konst;
 Han låter hela sexton år förflyta
 Och bildar henne som om nu hon lefde.

Leont. Som ock hon kunde hafva gjort, och det
 Så mycket till min ljufva tröst som nu
 Det svider i min själ. Ack, så hon stod,
 Så lifligt majestätisk -- varma lifvet
 Nu står der kallt -- som då jag friade.
 Jag blyges just; månn' stenen mig ej bannar
 För det att jag är mer af sten än den?
 Du ståteliga bildstod, trollkraft bor
Uti ditt majestät, som manat fram
 Ånyo mina synder i mitt minne
 Och röfvat från din dotter all dess lifskraft;
 Förstenad står hon liksom du.

Perd.            Förlåt,
 Och kalla det ej skrock, om här jag böjer
 Mitt knä och beder henne mig välsigna. --
 Min mor, min dyra drottning,
 Som slutade då jag begynte lefva,
 Räck mig din hand att kyssa!

Paul.           Tålamod!
 Bildstoden nyss är upprest; färgerna
 Ej hunnit torka än.

Cam.   Min kung, er smärta
 Har tärt er allt för djupt, då sexton vintrar
 Ej kunnat blåsa bort den, sexton somrar
 Ej torka ut den; knappt har någon glädje
 Så länge lefvat; sorgen hade säkert
 Sig mördat längesedan.

Pol.      Dyra broder,
 Låt den, som vållat detta, tillstånd få
 Att lyfta bort från er så mycken smärta
 Som han vill bära sjelf.

Paul.       I sanning, herre,
 Om jag blott anat, att min stackars bildstod
 Så skulle upprört er -- ty min är stenen --
 Jag hade den ej visat.

Leont.    Skyl ej bilden.

Paul. Ni får ej längre se på den; till slut
 Inbillar ni er, att den rör sig.

Leont.              Håll!
 Jag doge gerna -- dock -- mig tycks att redan --
 Hvem har den bilden gjort? -- Ack se, min prins,
 Den andas ju? Hvad tycks? Månn' icke blodet
 I dessa ådror rinner?

Pol. Mästerligt!
 På hennes läppar bor det varma lifvet.

Leont. Och hennes ögon tyckas röra sig;
 Kan konsten gäckas så?

Paul.     Jag skyler bilden;
 Min konung är så utom sig; till slut
 Tror han väl, att den lefver.

Leont.           Ack, Paulina,
 Låt mig så tänka hela tjugo år;
 All verldens sans är ej så mycket värd
 Som detta ljufva vanvett. Låt den vara.

Paul. Det gör mig ondt, att jag er upprört så;
 Dock kan jag mer er plåga.

Leont.        Gör det då,
 Ty denna plåga är så ljuf till smaken
 Som någon styrk-dryck. -- Tyst, jag tror, att ande
 Från henne flägtar. Fins ett jern så fint,
 Att det kan mejsla andedrägt? Ej någon
 Åt mig får le; nu vill jag kyssa henne.

Paul. Låt bli, min nådig herre; rodnaden
 På hennes mun är fuktig; ni förstör den,
 Om ni den kysser, fläckar ned er egen
 Med oljefärg. Säg, får jag skyla bilden?

Leont. Ej än på tjugo år.

Perd.                    Så länge kan jag
 Stå här och skåda.

Poul. Lemna antingen
 På stund kapellet, eller var beredd
 På större häpnad. Mäktar ni det skåda,
 Så låter jag bildstoden röra sig,
 Gå fram och ge er handslag. Men då tror ni, --
 Hvad jag bedyrar icke sanning vara --
 Att jag af onda makter bistånd har.

Leont. Hvad du kan låta henne göra -- jag
 Ser gerna på; hör gerna på hvad du
 Kan låta henne säga: lika lätt
 Hon kan förmås att tala som att gå.

Paul. Då fordras att ni väcker upp er tro. -
 Var stilla, en och hvar; om någon tror,
Att något syndigt jag för händer har.
 Så må han gå sin väg.

Leont.   Nå, fortfar; ingen
 Skall röra sig.

Paul. Väck henne upp, musik!Ett drag af Shakspeares teaterkännedom. Musiken måste här underhjelpa åskådarens fantasi.
 (Musik).
 Nu är det tid; stig ned, förblif ej sten!
 Slå alla, som det se, med häpnad. Kom!
 Din graf jag stänger; rör dig, kom nu hit;
 Skänk döden nu din stelhet, ty från honom
 Har lifvets fröjd dig räddat. -- Se, hon rör sig.
 (Hermione stiger ned).
 Räds icke; hvad hon gör är lika heligt,
 Som ni skall spörja att jag lofligt trollat.
 Vik icke bort från henne, förr'n ni ser
 Att än en gång hon dör: två gånger annars
 Ni mördar henne. Räck nu henne handen;
 Då hon var ung, ni friade till henne;
 På gamla dar hon friar nu till er.

Leont. (Omfamnar Hermione). O, hon är varm!
 Om detta trollkonst är, så är det dock
 En lika loflig konst som den att äta.

Pol. Hon sluter honom i sin famn.

Cam.                             Hon hänger
 Ikring hans hals. Om hon är lefvande,
 Låt henne tala ock.

Pol.   Ack ja, och säga
 Hvar hon har lefvat och hur hon sig stulit
 Ur dödens våld.

Paul. Om blott ni hörde sägas
 Att hon var lefvande, så log ni säkert
 Som åt en gammal saga; men det syns
 Att hon är lefvande, fast ej hon talat.
 Gif akt! -- Min sköna fröken, medla, ni;
 Böj knä och bed er mor välsigna er. --
 Se hit, min fru, vår Perdita är funnen.

(Perdita knäböjer för Hermione).

Herm. J gudar, skåden ned på oss och gjuten
 Ur edra helga skålar nådens flod

Uppå min dotters hjessa! -- Säg mig, barn,
 Hur blef du räddad? Hvarest har du lefvat?
 Hur fann du vägen till din faders hof?
 Ty vet, att jag, som hörde af Paulina
 Att gudasvaret gifvit hopp derom
 Att än du var vid lif, har bidat här
 På sakens utgång.

Paul. Spara edra frågor,
 Ty annars störs er fröjd utaf de andra
 Med samma lust att fråga. Följens åt,
 Ni sälla segervinnare! Er tjusning
 Åt alla gif. Jag, gamla turturdufva,
 Vill svinga mig till någon murken gren
 Och, tills jag dör, begråta der min make,
 Som aldrig kommer åter.

Leont.     Tyst, Paulina!
 Du skulle få af mig en man, som jag
 Af dig en hustru fått. Så var det uppgjordt
 Emellan oss med ed. Du funnit min,
 Men hur vet jag ej än; jag såg ju henne
 Död, som jag tyckte; bad på hennes graf
 Förgäfves mången bön. Ej långt ifrån --
 Hans sinnelag jag känner -- söker jag
 En värdig man åt dig. -- Kom hit, Camillo,
 Tag hennes hand; din heder och din ära
 Är fyllest känd och här rättfärdigad
 Af oss, två kungar. -- Låt oss gå vår väg. --
 (Till Hermione). Hvad? -- Se uppå vår broder -- o förlåten,
 Att mellan edra helga blickar jag
 Misstankens gift har lagt! -- Se der din måg
 Och kungens son, som genom himlens styrsel
 Din dotters brudgum blifvit. -- Kom, Paulina,
 För oss till något ställe, der i ro
 Med frågor och med svar uppdagas må
 Hvad roll som en och hvar af oss har spelat
 På denna långa tidrymd. Låt oss skynda.

(Alla gå).


ANMÄRKNINGAR.

*

TITUS ANDRONICUS.

Sid. 2. Andronicus, som blifvit nämnd den fromme.
Det är icke öfversättaren obekant, att det romerska
namnet Andronicus har tonvigten på penultima; men då
den egelska skalden öfverallt låter namnet uttalas
med tonvigten på antepenultima, och ett sådant
uttal bättre lämpar sig efter den jambiska versen,
har öfversättaren följt honom äfven häruti. Deremot
har han icke vågat försöket att efterbilda de i hela
detta skådespel rådande manliga utgångarna på versen,
emedan han derigenom mången gång skulle hafva nödgats
uppoffra andan för bokstafven samt öfvergifva sitt
modersmåls art och lynne.

Sid. 4. I sorgdrägt. Man bar sorgdrägt efter den aflidna kejsaren.

Sid. 6. Trojas drottning. Allusion på sagan om Hecubas hämd på Polymnestor.

Sid. 7. Som nått hvad Solon fordom nämnde lycka.
Syftar på Solons ordspråk: "ingen är lycklig förr än han är död."

Sid. 22. Regerar dock Saturnus öfver min. D. v. s. mitt sinne är dystert.

Sid. 23. I dag hans Philomele tungan mister.
Jmfr. sid. 45 samt noten till Cymbeline sid. 29.

Sid. 26. Lejonet, bevekt af ömkan m. m.
Syftar på en af Æsopi fabler, i hvilken det förtäljes om ett
lejon, som, förälskadt i en bondflicka, lät bryta ut
sina tänder och hugga af sina klor.

Sid. 46. Magne dominator poli. Hippolyti ord till Phædra i Senecas sorgespel.

Sid. 51. Enceladus och Typhon voro giganternas anförare i striden mot gudarna.

Sid. 55. I jungfruns sköte.
Här menas jungfruns tecken i zodiaken; nedanföre talas
om oxens och vädurens.

Sid. 56. Hjul-Petter.
I originalet är en ordlek med namnet Jupiter och gibbet-maker
(galg-makare).

Sid. 61. Ruinen af ett kloster.
Många anakronismer finnas i detta skådespel. Jmfr. sid. 11 der det talas om vigvatten
och vaxljus vid kejsarens bröllop, samt sid. 58 der bonden anropar "Gud och sanct
Staffan."

Sid. 74. Vår stamfar. Här menas Aeneas.

-- Sinon. Jmfr noten till Henrik den sjette, tredje delen, sid. 49.

Som bekant är, har detta sorgespels äkthet blifvit
strängt betviflad. Visst är att det hvarken
bär prägeln af Shakspeares stil, språk eller
versifikation, sådana man finner dem i skaldens bästa
skådespel; sednaste forskare antaga dock, att det
möjligen kan vara den stora skaldens aldraförsta
dramatiska försök, diktadt i en äldre skolas
blodiga anda. Stycket har, trots sin gräslighet
och öfverdrift, flera skönheter af första rangen;
exempelvis må nämnas den scen då Marcus med sin
knif hugger efter flugan på sin tallrik, sid. 43
och följande.


TROILUS OCH CRESSIDA
Sid. 2. En pansarklädd prolog. Vanligtvis var den
skådespelare, som framsade prologen, klädd i svart
sammet; denna gången är han "klädd i sjelfva ämnets
drägt," i harnesk.

Sid. 3. Är mera skygg m. m. Sammanhanget fordrar
en sådan tolkning; originalets lesser måtte genom
skriffel hafva kommit in i texten i stället för ordet
better eller något dylikt.

-- Cressida. Detta namn är troligen en förvridning af det
grekiska namnet Chryseis, hvars accusativ Chryseida
man gjort till nominativ.

Sid. 5. Hon är en toka som icke följer sin far. Enligt
folksagan om Trojas förstöring var Calchas en "lärd
biskop i Troja," som blef skickad af Priamus till
Delphi för att fråga oraklet om krigets utgång. Han
fick af Apollo det svar att kriget skulle gå olyckligt
för Trojanerna samt tillika det råd att begifva
sig till Grekerna. Den lärde biskopen följde detta
råd. Malone.

-- Ilium. Så kallas i hela detta skådespel Trojas
befästade kongliga slott.

Sid. 13. Ge ett öga emellan. Enligt qvart-upplagans
läsart give an eye to boot. Folio-upplagans läsart
Give money to boot är mattare.

Sid 16. Som Persei hingst. Shakspeare menar
förmodligen Pegasus.

Sid. 21. Men hur skall den m. m. Likasom Shakspeare
i hela detta skådespel låter de grekiska hjeltarna
tala i medeltidens chevalereska anda, så tillägger
han dem äfven det romantiska Europas riddare-seder
och rustningar. Aeneas och Agamemnon hafva icke sett
hvarannan annat än i full rustning och med nedslaget
hjelmvisir.

Sid. 27. Den grekiska sjukan. Shakspeare syftar
förmodligen på den pest, som Apollo med sina pilar
spred bland Grekerna. Jmfr första sången af Iliaden.

-- Du trollpacke-stol. Allusion på en sorts
instrument, med hvilket man i England brukade pina
trollpackor till bekännelse.

Sid. 35. Aristoteles. Jmfr noten till Henrik den
sjette, första delen, sid. 80.

Sid. 37. Om jag bara hade kommit att tänka på en
förgyld kopparslant m. m. Ett sådant falskt mynt
hette på engelska slip; derpå är ordleken grundad.

Sid. 50. Skall du tämjas med vakande, eller hur? Så
brukade man tämja falkar och hökar. Jmfr Band. VII,
sid. 131.

-- Ryggar du, så skall du få stå i främsta ledet. Detta
är fritt öfversatt. Meningen är: vi skola ställa dig
der du icke kan komma undan.

Sid. 54. Som plantan mot sin måne. Enligt folktron
borde man rätta sig efter månskiftet då man planterade
eller sådde.

Sid. 55. Alla kärleksmäklare Pandarer. På Engelska
kallas än i dag en kopplare a pander.

Sid. 56. -- -- -- Påminn er att jag, Som såg i ödets
bok, har lemnat Troja Åt Jupiter m. m.

Öfversättaren läser här Jove, icke love. Den sednare
läsarten tyckes vara mycket sökt. Calchas menar:
jag har lemnat Troja åt sitt öde.

Sid. 59. Då högfärd svälter m. m. Öfversättaren har
följt qvart-upplagans läsart: While pride is fasting.

Sid. 61. Och stoft som är m. m. Enligt läsarten:
And give to dust etc.

-- Plutos guld. Kanhända rättare: Plutus guld,
enligt Malones ändring af texten. Den ursprungliga
läsarten är Pluto's gold, och samma förvexling af
namnen Pluto och Plutus återfinnes i fjerde akten
af Julius Cæsar. Båda läsarterna gifva på detta
ställe god mening.

Sid. 76. Blås, karl, m. m. På Shakspeares tid brukade
man på kartor och andra kopparstick föreställa
vindarna med
omåttligt utspända kinder; derifrån lär den liknelse,
som Ajax här använder, vara tagen.

Sid. 81. Ej ens Achilles sjelf m. m. Originalet
har: Not Neoptolemus etc. Det är likväl Achilles som
menas; Shakspeare begagnar namnet Neoptolemus som
Achilles' familjenamn.

Sid. 91. Potatisfinger. Potatisen, som icke
långt före Shakspeares tid blef öfverförd från Amerika
till England, ansågs vara ett aphrodisiacum.

Sid. 92. Dianas alla nymfer. Cressida menar stjernorna.

Sid. 94. Femfingers-knut. D. v. s. handslag.

Sid. 95. Bär en fästning på ditt hufvud. D. v. s.
skydda ditt hufvud med det starkaste värn du kan skaffa dig.

Sid. 101. Galathée. Så kallades Hectors häst i
riddar-böckerna om trojanska kriget.

Sid. 108. Från Winchester en hväsning af en gås. Jmfr
noten till Henrik den sjette, första delen, sid. 13.

Detta i hög grad genialiska stycke, i hvilket
Shakspeare kastar handsken åt Homerus, är af alla
den engelska skaldens skådespel det svårfattligaste
och mest missförstådda. Länge ansåg man det för ett
sorgespel och undrade på fullt allvar öfver det
ringa tragiska deltagande som dess hjeltar, icke
ens sjelfva Hector undantagen, väckte. Ändtligen
insåg man, att alltsammans var ett storartadt
skämt. Shakspeare begagnar folksagan om det trojanska
kriget, i hvilken Hector och Achilles ungefär göra
samma figur som en Roland eller en Amadis, för att
på en gång parodiera det romantiska chevaleriet och
en härfärd som var tillställd för att åt en bedragen
äkta man skaffa igen hans otrogna hustru. Marcolfi
ord i Holbergs Ulysses von Ithacia: "Mig synes, at
det er ikke Umagen værd at gjöre saadan Allarm for
et Quinde-menneskes Skyld" torde kunna användas för
att ungefärligen uttrycka hvad skådespelet Troilus
och Cressida innebär. Att stycket hvilar på en sådan
komisk grund, hvars sedeliga allvar icke heller bör
misskännas, synes af flera Thersites' repliker (Jmfr
sid. 95 och 99) samt af hela Pandari roll. Epilogen,
i hvilken den narraktige och hjelpsamme Pandarus
bestämmer sig för svett-kur, är i synnerhet upplysande
för den synpunkt från hvilken Shakspeare sjelf utan
tvifvel ville hafva det hela betraktadt.

Men ironien är mycket fint anlagd, fastän styckets
hjeltar stundom i enskilda uttryck äro mycket
grofva. Läsaren betrakte med uppmärksamhet dialogen
emellan Aeneas och Diomedes sid. 65 och jemföre den
med Paris' replik "Det var den trotsigaste kompliment"
m. m. Finare och mera träffande har väl aldrig det
öfverdrifna chevaleriet blifvit persifieradt. Den
komiska effekten höjes icke litet derigenom att orden
äro lagda i munnen på Greker och Trojaner. "Jag svär
vid Venus' hand" säger sonen Aeneas till densamme
Diomedes, som hade sårat hans mor Aphrodite i handen.

Sköna och äfven djupsinniga ställen finnas i detta
skådespel många. Läsaren märker dem lätt. Den läsare
som studerat Iliaden i original, hvilket troligen
Shakspeare icke gjort, skall förvånas öfver den
träffande karakteristik med hvilken Shakspeare,
från sin ståndpunkt, framställt både Ulysses, Ajax
och andra.

Scenen emellan Cressida och Diomedes, V, 2. är i sin
art makalös.

Öfversättaren torde till slut få anmärka, att han med
flit der och hvar användt moderna ord och talesätt
(t. ex. "lilla kusin," "lord" o. s. v.) för att göra
de kontraster, hvilka Shakspeare åsyftat, åskådligare
för läsaren.


EN VINTER-SAGA.

Sid. 2. Skakat hvarandras händer m. m. På böcker från
femtonhundradetalet ser man ofta på titelbladet ett
trädsnitt föreställande två händer framräckta ur hvar
sitt moln till handslag. Denna bild har möjligtvis
föresväfvat Shakspeare på detta ställe.

Sid. 7. Nöt-torftigt prydlig m. m. I originalet är
en ordlek emellan neat (snygg) och neat (nöt).

-- Som färg på svart. Svart ull lär icke lätt låta
färga sig.

Sid. 8. Säg, tar du ägg för pengar? Engelska
ordspråket take eggs for money, sades om den som höll
till godo med förolämpningar.

Sid. 17. Som förrådt den bästa. Förmodligen en
allusion på Judas Iscarioth.

Sid. 19. -- -- -- En sorglig saga
 Bäst passar vintertid. Läsaren jemföre dessa
Mamillii ord med styckets titel.

Sid. 24. Och ser det verktyg, nemligen Leontes' hand.

Sid. 31. Men icke gult. Gult var svartsjukans
färg. Läsaren gifve akt på den poetiska finhet och
känsla, som ligger i Paulinas till utseendet orimliga
konklusion.

Sid. 43. Böhmen. En ödemark vid hafvet. I den roman
ur hvilken Shakspeare troligen hemtat ämnet till
detta skådespel, nemligen Robert Greens Dorastus
och Faunia, är Böhmen förlagdt vid hafvet. Böhmen
var på Shakspeares tid föga kändt i England; då man
någon gång hörde det nämnas, tänkte man sig det som
ett mystiskt sagoland. Om Shakspeare visste eller
icke visste huru konungariket Böhmen var beläget,
kan vara temligen likgiltigt; säkert är att han i
denna fantastiska "vintersaga," denna "drömsyn,"
(jmfr sid. 48) icke svikit poesiens fordringar.

Sid. 44. Perdita, d. v. s. den förlorade.

Sid. 51. Då höken bygger bo m. m. Då smärre
linnepersedlar, som voro uthängda till torkning,
kommo bort, hette det att höken tagit dem för att
bädda under sig med i boet.

-- Min far kallade mig Autolycus. Detta ställe har Shakspeare lånat ur en
gammal öfversättning af Lucianus, en författare
som Shakspeare synnerligen älskade.

-- Låt se: hvar elfte gumse m. m. Detta är ett af de
ställen som fäst deras uppmärksamhet, som sökt bevis
för att Shakspeare i sin tidigaste ungdom deltagit
i sin fars ullhandel.

-- Fårklippnings-kalas. På Shakspeares
tid höll man kalas både när fårklippningen började
och när den slutade. Ett sådant kallades lamb-ale
och är här till en del beskrifvet.

Sid. 53. Ruter- och klöfver-dam. Originalets
trol-my-dames syftar på ett spel, i hvilket man
rullade kulor på ett bräde försedt med nio hål. Spelet
heter på Fransyska trou-madame.

Sid. 55. En spegel i hvilken jag bör se
mig. D. v. s. af er klädedrägt bör jag påminnas om
hvilken drägt bäst passar mig.

Sid. 57. Må nåd och minne blifva er till del. Jmfr
noten till Hamlet, sid. 91.

-- Nå, det må vara m. m. Djupsinnigheten i denna
Polyxenes' replik torde ej undgå läsaren.

Sid. 58. O Proserpina, m. m. Enligt sagan
höll Proserpina på att plocka blommor då hon blef
bortröfvad af Pluto.

Sid. 59. Hvad? Som ett lik? Jmfr Band. VII,
sid. 190.

Sid. 65. Sat-hyrer. I originalet står Saltiers
i stället för Satyrs. Att man förklädde sig till
satyrer, var ganska vanligt vid sådana landtliga
upptåg. Kostymen var af getskinn med den ludna sidan
utåt.

Sid. 66. Tycks tvätta denna hand m. m. Nemligen med
sina tårar.

Sid. 74. Likasom om mitt skräp varit invigdt
m. m. Syftar på de invigda rosenkransar, som
katolikerna sålde.

Sid. 79. Advokat, -- så kallas på hofvet en fasan. Den
unga herden låter sin far förstå att Autolycus torde
vilja ha mutor.

-- Det ser jag på hans tandpetande. Jmfr
Band. II, sid. 157.

Sid. 93. Giulio Romano var samtidig
med Shakspeare. Skalden låter honom här vara
bildhuggare. Denna omständighet styrker ytterligare
Öfv ersättarens åsigt af den omtvistade läsarten
signior Junio i Kärt besvär förgäfves. Jmfr noten
till sid. 28, Kärt besvär förgäfves.

Sid. 99. Väck henne upp, musik! Ett drag af
Shakspeares teaterkännedom. Musiken måste här
underhjelpa åskådarens fantasi.

