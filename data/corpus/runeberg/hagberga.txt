SHAKSPEARE'S
DRAMATISKA ARBETEN,

ÖFVERSATTA
AF
CARL AUGUST HAGBERG.

FÖRSTA BANDET.

EN MIDSOMMARNATTSDRÖM.
CORIOLANUS.
HAMLET, PRINS AF DANMARK.

LUND,
TRYCKT PÅ BOKHANDLAREN C. W. K. GLEERUPS FÖRLAG
UTI BERLINGSKA BOKTRYCKERIET,
1861.



EN
MIDSOMMARNATTSDRÖM.
*

PERSONER:
THESEUS, hertig af Athen.
EGEUS, Hermias far.
LYSANDER, Hermias älskare.
DEMETRIUS,
PHILOSTRAT.
QVITTEN, timmerman.
SNUGG, snickare.
BOTTEN, väfvare.
FLÖJT, blåsbälgsflickare.
SNUT, kittelflickare.
MAGERMAN, skräddare.
HIPPOLYTA, Amazonernas drottning,förlofvad med Theseus.
HERMIA, Egei dotter, förälskad i Lysander.
HELENA, förälskad i Demetrius.
OBERON, Elfkonungen.
TITANIA, Elfdrottningen.
PUCK eller Nisse-god-dräng.
ÄRTBLOMMA, Elfvor,
SPINDELVÄF,
MAL,
SENAPSKORN,
PYRAMUS, Roller i pjesen som uppföres förTheseus och Hippolyta.
THISBE,
MUR,
MÅNSKEN,
LEJON,
Elfvor, som uppvakta sin konung och drottning.Thesei och Hippolytas svit.


SCENEN dels i Athen dels i skogen utanföre staden.


FÖRSTA AKTEN. FÖRSTA SCENEN.

Athen. Ett rum i THESEI palats.

(Theseus, Hippolyta Philostrat och svit uppträda),

Thes. Snart kommer, skönaste Hippolyta,
Vår bröllopstimma; fyra glada dagar
En annan måne bringa oss; men ack,
Hur trögt försvinner ej den gamla månen!
Den stäfjar mitt begär, en stjufmor lik,
Som tär i evighet på stjufsons räntor.

Hipp. Snart dyka fyra dar i nätters djup,
Snart drömma fyra nätter tiden bort,
Och då skall månen, som en silfverbåge
På himlen nyspänd, skåda ned uppå
Vår bröllopsqväll.

Thes. Gå, Philostrat, och kalla
All ungdom i Athen till lustbarheter;
Väck munterhetens qvicka ande opp,
Och visa svårmod bort till jordafärder,
Den bleka gästen passar ej vår ståt.
(Philostrat går).
Hippolyta, jag friade till dig
Med svärd i hand och vann med våld din kärlek;
Nu gör jag bröllop i en annan ton,
Med prakt och ståt, triumf och gästabud.

(EGEUS, HERMIA, LYSANDER och DEMETRIUS uppträda).

Eg. Hell dig, o Theseus, vår store hertig!

Thes. Tack Egeus: hvad nytt har du att säga?

Eg. Jag kommer full af harm att föra klagan
Emot mitt barn, min dotter Hermia. -
Kom fram, Demetrius! - Min ädle hertig,
Åt denne man jag lofvat bort min dotter. -
Kom fram, Lysander! - Men, min dyre prins,
Den här min dotters hjerta har bedårat.
Du, du, Lysander, verser smög till henne
Och bytte kärleksskänker med mitt barn:
Du sjöng i månsken under hennes fönster
Med hycklarstämma hycklad kärleks visor,
Och stal dig in i hennes fantasi
Med ringar af ditt hår, med bjefs och grannlåt,
Buketter och konfekt och annat strunt,
Som frestar hårdt en oerfaren ungdom:
Så stal med falskhet du min dotters hjerta,
Och bytte bort den lydnad hon mig skyller
I trotsig envishet. - Min dyre prins,
Om hon ej här inför ers höghet ger
Demetrius sitt ja, så kräfver jag
Urgammal rätt, så sant som hon är min,

Att döma henne sjelf och domen blir:
Att gifta sig med honom eller dö,
Ty så är lagens bud i slika fall.

Thes. Nå, Hermia, var klok, min vackra flicka:
Du bör uti din fader se en Gud;
Han har din skönhet bildat, och mot honom
Du endast är en prägel uti vax,
Som han har stämplat; i hans makt det står
Att skona bilden eller den förderfva.
Demetrius är ju en hygglig karl.

Herm. Så är Lysander ock.

Thes. Ja, i sig sjelf.
Men nu då han din fader ej behagar,
Så får du mera tycka om den andre.

Herm. O, såge dock min far med mina ögon!

Thes. Ditt tycke måste efter hans sig rätta.

Herm. Ers höghet, jag besvär er, tillgif mig.
Jag vet ej, af hvad kraft jag djerfhet fått,
Ej heller hur min blygsamhet det höfves,
Att inför er försvara mina tankar;
Men jag besvär ers nåd att säga mig,
Hvad värst kan hända mig, ifall jag vägrar
Att mig förena med Demetrius.

Thes. Att gå till döden, ser du, eller ock
Afsvärja dig för evigt männers sällskap.
Hör nu ditt hjertas röst, mitt vackra barn,
Betänk din ungdom, pröfva väl ditt blod,
Och säg, ifall din faders val du afslår,
Om du kan härda ut i nunnedrägt,
För evigt spärrad in i dunkelt kloster,
Och sjunga ofruktsam i all din dar
Till kylig mine dina matta hymner.
O, trefaldt salig den som späker blodet
Och går som jungfrupilgrim genom lifvet!
Dock är en plockad ros mer jordiskt säll.
Än den som vissnar på sitt jungfrutörne,
Gror, lefver, dör i helgonensamhet.
Herm. Så vill jag gro, så lefva och så dö,
Förr än jag ger mitt jungfruliga fribref
I våld åt den, hvars tunga ok min själ
Ej villigt hyllar som sin herrskare.

Thes. Tag dig betänketid till nästa ny,
Den dag som åt min älskade och mig
Besegla skall det eviga förbundet:
På denna dag bered dig till att dö,
För det du varit tredsk emot din fader,
Dö eller gifva vid Dianas altar
För evigt ensamhets och kyskhets löfte,
Så framt du ej Demetrius tar till man.

Dem. Lyd, hulda Hermia; Lysander, uppgif
Ditt tomma anspråk för min starka rätt.

Lys. Demetrius, du har ju fadrens kärlek:
Låt mig få hennes; gift dig du med honom.

Eg. Rätt sagdt, du smädare, han har min kärlek;
Hvad mitt är skall min kärlek honom gifva,
Och hon är min, och all min rätt till henne
Afstår jag till Demetrius.
	
Lys. Min prins,
Till härkomst är jag lika god som han
Och lika rik, ja rikare i kärlek;
Min lycka står i allo lika högt,
Om icke högre än Demetrii.
Och, hvad som gäller mer än detta allt, -
Jag älskad är af sköna Hermia.
Hvi skulle icke jag stå på min rätt?
Demetrius - jag svär det vid hans hufvud -
Till Nedars dotter Helena har giljat
Och vunnit hennes själ; den stackars flickan
Nu svärmar, svärmar i afguderi
För denna flygtiga och falska mannen.

Thes. Jag tillstår, att jag detta hört samt tänkt
Att derom tala med Demetrins;
Men, öfverhopad utaf göromål,
Jag glömde bort det. Kom, Demetrius,
Kom, Egeus, J skolen följa mig,
Jag enskildt något har att säga er.
Du sköna Hermia, bered dig på
Att efter fadersvilja lämpa nycker:
Ty annars döms du utaf lagarna,
Dem vi i ingen måtto kunna ändra,
Till döden eller till ett nunnelöfte. -
Kom, min Hippolyta, kom, älskade!
Demetrius och Egeus, följen mig!
Jag uppdrag har för er angående
Vår bröllopsfest, samt något att förtälja,
Som på det närmaste er sjelfva rör.

Eg. Pligtskyldigt och med fröjd vi följa er.

(THESEUS, HIPPOLYTA, EGEUS, DEMETRIUS och sviten gå).

Lys. Min älskade, hvi är din kind så blek?
Hur kunna rosor der så hastigt vissna?

Herm.  Kanske i brist på regn; ack, nog jag kunde
Med mina ögons skurar vattna dem.

Lys.  Ve mig! så vidt jag nånsin läst i böcker,
Och nånsin hört i sagor eller häfder,
Rann aldrig trogen kärleksbölja lugnt;
Ty än det var en olikhet i börd -

Herm. O ve, den höge kopplas vid den låge!

Lys. Än ville åldren icke riktigt passa -

Herm. O qval, för gammal giftas med för ung!

Lys. Än allt berodde utaf fränders val.

Herm. O helvete!
Att välja älskare med andras ögon!

Lys.  Och var det också sympati i valet,
Kom krig och död och sjukdom stormande,
Och kärleksfröjd svann hän liksom ett ljud,
Tunn som en skugga, flygtig som en dröm,
Snabb som i kolsvart natt en ljungeldsstråle,
Som i en blink utvecklar jord och himmel,
Och förr än menskan hinner säga - se!
Uppslukas den af djupa mörkrets käftar;
Så grumlas bort hvad klart är här i verlden.

Herm.  Om såleds trogen kärlek jemt blef störd,
Så står det väl som lag i ödets bok.
Låt derför oss vår pröfning tåligt bära,
Emedan dagligt qval hör kärlek till,
Så visst som tårar, suckar, drömmar, böner
Jemt gå den arma lidelsen i spåren.

Lys.  Ett godt beslut; men hör mig, Hermia!
Jag har en gammal faster, som är enka;
Hon är förmögen och har inga barn.
Sju mil ifrån Athen är hennes boning,
Och hon mig älskar som sin egen son.
Der, hulda Hermia, jag äktar dig;
Till denna ort ej hårda lagar kunna
Förfölja oss: om nu du älskar mig,
Smyg från din faders hem i morgon qväll
Och uti skogen, knappt en mil från staden,
Der jag en gång med Helena dig mötte
En morgon arla uti festlig Maj,
Der vill jag vänta på dig.

Herm.     Min Lysander!
Jag svär dig vid Cupidos bästa båge,
Och vid hans bästa pil med gyldne udden,
Vid kärleksdufvors oskuldsfulla tro;
Vid allt som knyter själ vid själ i ro;
Och vid den eld, som brände Dido ned,
När falsk Æneas sågs på segelled;
Vid alla band, som nånsin män ha kränkt,
Till antal fler, än qvinna nånsin tänkt: -
På samma plats, som du har anvist mig,
Jag troget skall i morgon möta dig.

Lys.  Håll ord, du hulda! - Helena der kommer.

(HELENA kommer)

Herm.  Hell, sköna Helena! Hvarthän min vän?

Hel.  Skön, säger du? tag detta skön igen!
Demetrius dig älskar, sälla sköna;
Din blick hans stjerna är, han ej kan röna
En melodi så ljuf som den, som far
Med balsamdoft från dina läppars par,
Mer rik på klang än lärkan i sin sommar,
När hvete grönskar och när hagtorn blommar.
En sjukdom smittar: o, om så det vore
Med ditt behag, jag dig i famnen fore!
Min blick af din då skulle smittad bli,
Min tunga af din tungas melodi.
Var verlden min, jag skänkte den åt dig,
Och blott behöll Demetrius för mig.
O, lär mig hur du blickar och hvad makt
Har så Demetrius i bojor lagt!

Herm.  När strängt jag blickar, tjusas han dessmer.

Hel.   O, kunde så jag tjusa, då jag ler!

Herm.  Jag bannar honom; han är kär ändå.

Hel.   O, kunde mina böner verka så!

Herm.  Ju mer jag hatar, mer han följer mig.

Hel.   Ju mer jag älskar, mer han hatar mig.

Herm.  Mitt fel ej är att han beter sig så.

Hel.   Din skönhets blott; låt mig det felet få!

Herm.  Var lugn, han skall mitt anlet mer ej skåda;
Jag och Lysander flykta hädan båda;
Athen, den tid jag ej Lysander såg,
Ett paradis för mina ögon låg;
Men bör en älsklings fägring aktas stort,
Om den till helvete min himmel gjort?

Lys.   Må dig vår plan nu blifva uppenbar:
När Phoebes kind så skär och silfverklar
Härnäst sig speglar uti daggen, serla.
Då hvarje grässtrå bär en fuktig perla,
En tid då kärlek höljs i dimman väl, -
Ett lyckligt par utur Athen sig stjäl.

Herm.  Och i den skog, der ofta du och jag
Uppå violers bädd med ljuft behag
Uttömde våra hjertan för hvarandra,
Der skall Lysander jag till mötes vandra.
Vi vända bort ifrån Athen vår blick
Till nya vänner, nya ödens skick.
Farväl, min syster! bed för oss en bön,
Och vinn Demetrius till älskogslön! -
Håll ord, Lysander! nästa midnatt först
Ett kärligt öga släcka får sin törst.

(HERMIA går).

Lys.   Ja, Hermia! - Nu, Helena, farväl!
Som han dig vunnit, vinn din älsklings själ!

(LYSANDER går).

Hel.   Hur nyckfullt lyckan delat mellan tvenne!
Fullt ut så skön man anser mig som henne,
Dock rör det ej Demetrius; hvad mer?
Han vill ej se hvad hela verlden ser.
Han tjusad är af Hermia och svärmar,
Och jag, af honom tjusad, honom härmar.
Hvad lågt och armt och utan värde är
Snart kärlek både form och glans beskär.
Ty kärlek ser med sina känslors svindel,
Och derför målas Amor af med bindel;
Han flaxar, utan vett i någonting,
Blind och bevingad oförsynt ikring;
Och derför kallas kärleken ett barn,
Med val och qval den går i svekets garn.
Som yra pojkar svära falskt i lek,
Så pojken Kärlek sinnar jemt på svek;
Ty förr’n Demetrius blef Hermias slaf,
Så tätt som hagel han mig trohet gaf,
Men Hermias strålblick smälte genast neder
De många hagelskurarna af eder.
Ej vill jag Hermias flykt för honom dölja,
Han skall i skogen hennes stigar följa.
För detta ärende, som nu jag går,
En dyrköpt tack jag till belöning får.
Dock blir min mödas rika lön att se
Min älskling dit och dädan sig bege.

(HELENA går).
ANDRA SCENEN.

En bondstuga.

(Snugg, Botten, Flöjt, Snut, Qvitten och Magerman uppträda).

Qvit.   Ä’ alla våra kompaner här nu?

Bot.    Det vore bäst, om ni ropade opp dem allesamman,
man för man, efter listan.

Qvit.   Här är listan på hvar mans namn, som i hela
Athen anses kapabel att agera i vårt mellanspel inför
hertigen och hertiginnan på deras bröllopsdag, om qvällen.

Bot.    Kära Petter Qvitten, säg oss först hvad stycket
handlar om; läs sedan upp namnen på aktörerna och kom
så till saken.

Qvit.   För tusan, vårt skådespel är en högst ömkelig
komedi och högst erbarmelig ändalykt på Pyramus och Thisbe.

Bot.    Ett dugtigt stycke arbete, det försäkrar jag er,
och lustigt se’n. — Kära Petter Qvitten, ropa nu opp
aktörerna efter listan. — Skingra er, mästare!

Qvit.   Svara allt efter som jag ropar opp. Niklas Botten, väfvaren!

Bot.    Här! säg hvad roll jag har, och gå sedan vidare.

Qvit.   Ni, Niklas Botten, är uppskrifven för Pyramus.

Bot.    Hvad är Pyramus för en karl? En älskare eller
en tyrann?

Qvit.   En älskare, som på honett vis mördar sig sjelf
af kärlek.

Bot.    Det der kommer att kosta åtskilliga tårar, det, om
det ageras bra; om jag kommer att göra’t, så få åskådarne
hålla tummen på ögat på sina ögon; jag skall uppväcka
storm; jag skall lamentera, så att det skall heta snyt ut.
Nu till de öfriga; — men egentligen är det mest i mitt
humör att spela tyrann; jag skulle kunna spela en Herkeles
rasande bra, eller någon annan roll, i hvilken man rifs och
bits utaf sjelfva knäfveln.

	
        Stenklippors ras
	Med dunderbas

Slår bums i kras
En fängselport;
Och Phibbus’ glans
I strålars krans
Kör stolt i dans
Med smått och stort.

Det der var sublimt, det. Ropa nu opp de öfriga
aktörerna. — Det der var en Herkelespoesi, en tyrannpoesi; en
älskare är mera sentimentalisk.

Qvit.   Frans Flöjt, blåsbälgsflickaren!

Fl.     Här, Petter Qvitten.

Qvit.   Ni får ta Thisbe på er.

Fl.     Hvad är Thisbe för en karl? Är det en vandrande riddare?

Qvit.   Det är den fröken, som Pyramus skall älska.

Fl.     Nej, för tusan; låt mig inte spela fruntimmer: jag
börjar på att få skägg.

Qvit.   Det betyder ingenting; ni skall spela med mask
och ni kan tala så fint som ni vill.

Bot.    Om jag får skyla mitt ansigte, så låt mig få spela
Thisbe också; jag skall tala med en så kolossalt fin röst:
"Thisne, Thisne! — Ack Pyramus, min söta vän: din Thisbe
söt och fröken söt!"

Qvit.   Nej, nej; ni skall spela Pyramus, och ni, Flöjt, Thisbe.

Bot.    Godt, vidare!

Qvit.   Robert Magerman, skräddaren!

Mag.    Här, Petter Qvitten.

Qvit.   Robert Magerman, du skall spela Thisbes mor. —
Thomas Snut, kittelflickaren!

Snut.   Här, Petter Qvitten.

Qvit.   Ni, Pyramus’ far; jag sjelf Thisbes far; Snugg,
snickaren! ni lejonets roll. — Och så skulle jag vilja tro,
att komedien är komplett.

Snugg.  Har ni lejonets roll utskrifven? Jag ber er, om
den det är, så ge mig den; jag har så svårt att lära mig
utantill.

Qvit.   Ni kan extemporera; ni har intet annat att göra
än ryta.

Bot.    Låt mig få spela lejonet också; jag skall ryta, så
att det skall göra en menniska godt ända in i själen att
höra på; jag skall ryta, så att hertigen skall säga "da capo!
ryt om igen!"

Qvit.   Men om ni ryter allt för ohyggligt, så kunde ni
skrämma hertiginnan och damerna till att skrika, och det
behöfs icke mer för att få oss alla i galgen.

Alla.   Ja, då blef vi hängda hvar eviga käft.

Bot.    Ja, det medger jag, god’ vänner; om ni skulle
skrämma damerna från vettet, så skulle de visst icke ha
bättre vett än att hänga oss; men jag skall aggravera min
röst, så att jag skall ryta så finurligt som en turturdufva;
jag skall ryta som en riktig näktergal.

Qvit.   Ni kan icke spela någon annan roll än Pyramus,
ty Pyramus är fager under ögonen, en så hygglig karl
som man nånsin vill se på en sommardag, en älskvärd, fin
kavaljer; derföre måste ni abslut spela Pyramus.

Bot.    Godt, jag åtager mig det. Hvad för sorts skägg
tror ni skulle kläda mig bäst i den rollen?

Qvit.   Det kan just göra detsamma.

Bot.    Jag skall spela antingen med det halmfärgade
skägget, eller det orangegula skägget, eller det karmosinröda
skägget, eller med ett skägg så gult som franska kronan.

Qvit.   De der franska kronorna bruka göra folk flintskalliga,
och i sådant fall finge ni spela utaf glatta hin. -
Mästare, här ä’ edra roller; och jag får anhålla, uppmana
och anropa er om att lära dem utantill till i morgon qväll
och möta mig i slottsparken, en mil utom staden, i
månskenet; - der kan vi spela öfver. Ty om vi stämma möte
i staden, få vi knäfveln och icke vara i fred, och saken
kommer ut. Emellertid vill jag göra en förteckning på de
mobilier, som kunna behöfvas i pjesen. Jag ber er, passa riktigt på.

Bot.    Det skall vi göra; och der kan vi spela öfver
riktigt obsceniskt och morskt. Spara icke på besväret! Läs
bra öfver! - Farväl!
Qvit. Vi mötas vid hertigens ek.

Bot. Rätt så! -- Nu må det bära eller brista.

	                             (Alla gå).



ANDRA ACTEN. FÖRSTA SCENEN.

En skog nära Athen.

(En Elfva kommer in från den ena sidan och Puck från den andra).

Puck. Hollah, du ande! säg hvart gäller färden?

Elfv. Öfver dal, öfver fjell,
 Genom skummande vågor,
 Öfver törnbevext häll,
 Genom forsar och lågor
 Går jag lätt på luftig fot
 Snabbare än månens klot.
 För Elfvors drottning på grön äng
 I daggigt gräs jag gör min sväng.
 Guldvifvor äro hennes tärnor
 I guldrock stänkt med purpurstjernor,
 Och hvarje stänk är en rubin,
 Som doftar som ett ljufligt vin,
 En skänk af hulda feers tropp.
 Daggdroppar här jag går och letar opp,
 Och hänger se’n -- du ser jag har att göra --
 En perla uti hvar guldvifvas öra.
 Farväl, du andars grobian! Hitåt
 Elfdrottningen snart kommer i sin ståt.

Puck. Elfkungen vill i natt här hålla hof;
 Att nalkas hit har ej hans drottning hof,
 Ty Oberon är vred och kan ej lida,
 Att hon som page behåller vid sin sida
 En fager byting, son till Inderkungen;
 Så skön var ingen som den söta ungen,
 Och svartsjuk Oberon vill gossen ha
 På jagt i skog och mark att med sig dra.
 Men hon på trots sin fagra pilt behåller.


Strör blommor i hans hår med kärligt joller.
 Nu mötas de ej mer, när fogel qvittrar,
 Och stjernans blick i klara källan glittrar,
 Men kifvas jemt: -- och alla elfvor rädda
 I nötskal krypa in och der sig bädda.

Elfv.
Om jag ej på din skapnad vilse tar,
 Du är den tomtbiss, som man kallat har
 Nisse god dräng, och som med trollskt besvär
 För flickorna i byn en buse är.
 Du skummar mjölk, du puts i kärnan gör;
 När matmor kärnar, får hon aldrig smör.
 Du bor i qvarnar; bakar man och brygger,
 Så stjäl du alltid jästen bort, du stygger.
 Du leder vandrarn vill i mörkan natt,
 Och, när han harmas, hörs ditt gälla skratt,
 Men den som ger dig helgdagsgröt och smek,
 Hans arbet gör du, allt går som en lek.
 Är det ej du?

Puck.
              Fullkomligt rätt; jag är
 Det rå, som håller nattlig skämtan här.
 Och Oberon åt mina konster ler,
 När hingsten från sin hafra sig beger,
 För det jag gnäggat som ett brunstigt sto.
 Än tar jag i en mutters stop mitt bo,
 I skepnad af ett äpple, stekt och trindt;
 När hon vill smutta, hoppar jag gesvindt
 Mot hennes läpp, och gumman ölet spiller.
 Än, skapad som en stol, jag sätter giller
 För gamla farmor, när hon vill predika;
 Jag sviker hennes gump, hon böxjar skrika:
 Aj jemini! -- men hostan sätter stopp,
 Och hela stugan slår ett gapskratt opp;
 Man frustar, kiknar, svärjer på att ej
 Man nånsin sett ett sådant hi och hej. --
 Gif rum, du alf här kommer Oberon.

Elfv.
Och här min fru; o ginge han härfrån!



ANDRA SCENEN.

(Oberon med sitt följe kommer från den ena sidan och
Titania med sitt från den andra).

Ober. Titania!
 Du här i månens sken, du trotsiga?

Tit. Svartsjuke Oberon! Försvinnen, elfvor!
 Jag har hans sällskap och hans säng försvurit.

Ober. Förmätna, håll! Är icke jag din man?

Tit. Då är väl jag din hustru; men jag vet,
 Hur länge du från feers land dig stulit
 Och sutit, som en Damon, hela dagen
 Och spelt på pipa utaf halm och kuttrat
 För kärlig Phillis; -- säg, hvi kommer du
 Från Indiens de fjerran berg i dag,
 Om ej för det att stolta Amazonen,
 Din krigarmö, den högtuppskörtade,
 Skall gifta sig med Theseus? Du kommer
 Att deras bädd beskära fröjd och lycka.

Ober. O blygs du ej, Titania, att så
 Min vänskap för Hippolyta förtyda,
 Då sjelf du vet, att Theseus du älskar!
 Har du ej honom ryckt i stjernklar natt
 Från Perigenia, hans sköna byte,
 Och narrat honom att slå upp med Ægle,
 Med Ariadne och Antiopa?

Tit. Ack, allt det der svartsjukan smidt ihop!
 Och aldrig, sedan sist midsommar grydde,
 På fjell och äng, i skog och dal vi möttes
 Vid källans kiselbrädd, vid säfrik bäck,
 Vid hafvets strand, den vågombrusade,
 Att dansa ringdans efter stormens hvissling,
 Förr'n med ditt kif du störde lekens ro;
 Och derför har ju vinden, som förgäfves
 För oss har spelat, liksom för att hämnas,
 Ur hafvet sugit smittsam dimma opp,
 Som, fallande på marken ned, har gjort
Hvarenda stackars bäck så öfvermodig,
 Att den har svämmat öfver sina bräddar;
 Och derför oxen fåfängt oket dragit,
 Och bonden svettats fåfängt; gröna kornet
 Har ruttnat, förr’n dess ungdom fått ett skägg.
 Tomt stallet står på de fördränkta ängar,
 Och kråkor hacka på de sjuka fåren.
 Af gyttja kägelbanan uppfylld är;
 De sköna labyrinter i det gröna
 Ej kunna skönjas mer; der fins ej väg.
 Ej menskors barn mer njuta vinterns fröjder,
 Och natten gläds ej mer af sång och jubel.
 Derför har månen, floders herrskarinna,
 Af vrede bleknad, genomfuktat luften,
 Och alstrat gikt och fluss till öfverflöd.
 Ja, årets tider utaf denna oro
 Förvandling lidit; silfverhårig frost
 I purpurrosens friska sköte faller,
 Och gamle Bore bär kring isig panna
 En doftrik krans af ljufva sommarknoppar
 Liksom på spe: vår, sommar, bördig höst
 Och bister vinter bytit drägter om,
 Och häpen verld ej känner åtskils mer
 På deras frukt den ena från den andra.
 Och hela detta yngel utaf plågor
 Är frukten utaf vår oenighet;
 Vi aflat dem och födt dem fram till verlden.

Ober. Ställ allt till rätta då! det kan du göra.
 Titania, din Oberon du trotsar!
 Jag blott begär den lilla bytingen
 Till väpnare åt mig.

Tit.          Slå dig till ro!
 För feers land jag ej den gossen sålde;
 Hans moder var uti min orden invigd.
 Hon har i kryddberusad indisk luft
 Mång qväll med prat fördrifvit vid min sida.
 Vi suto på Neptuni gula sand

Och sågo handelsskeppens gång på floden,
 Och logo då vi märkte seglen svälla
 Och trinda bli till slut af kärlig vind.
 Då vaggade hon smått ikring på stranden --
 Den tiden gick hon med min lilla junker --
 Liksom ett skepp och seglade på landet
 Att hemta mig leksaker, kom tillbaka
 Som från en resa, rik på skatter, åter.
 Hon dödlig var och dog, då gossen föddes;
 För hennes skull jag gossen fostrar opp,
 För hennes skull jag vill ej gossen släppa.

Ober. Hur länge dröjer du i denna lund?

Tit. Kanske tills efter Thesei bröllopsdag;
 Om snällt du vill i våra ringar dansa
 Och se vår månskensfröjd, så följ oss åt!
 Vill du det ej, så undvik mig, och jag
 Skall icke heller mer dig gå i vägen.

Ober. Om du mig gossen ger, så går jag med.

Tit. Ej för ditt kungarike. -- Elfvor, bort!
 Om här jag stannar, grälas innan kort.

(Titania går med sitt följe).

Ober.  Godt, gå din väg! Du slipper ej ur skogen,
 Förr'n jag har tuktat dig för denna skymf. --
 Min snälla Puck, kom hit! Du mins väl än,
 Hur jag en gång på klippan satt vid hafvet
 Och hörde hafsfrun på delfinens rygg
 Så ljufva harmonier andas ut,
 Att vildsint haf blef spakt vid hennes sång,
 Och yra stjernor tumlade ur banan,
 Att lyss till hafsfruns toner?

Puck.            	Ja, det mins jag.

Ober.  På samma gång såg jag -- hvad du ej kunde --
 Cupido flyga uti fullt gevär
 Emellan jorden och den kalla månen;
 Skarpt måttande uppå en skön Vestal,En artighet åt drottning Elisabeth. Warburton påstår att Shakspeare med den ett par verser ofvanföre nämnda hafsfrun menar Maria af Skottland.
 Som thronade i vestern, sköt han af
 Sin kärlekspil från bågen så behändigt,


Som skulle hundratusen hjertan klyfvas;
 Dock såg jag ung Cupidos heta brandpil
 I fuktig månes kyska strålar släckas,
 Och stilla gick den kungliga prestinnan
 Jungfruligt tankfull, kärleksfri sin väg.
 Dock gaf jag akt på pilen, hvar den föll;
 I vestern föll den på en liten blomma,
 Mjölkhvit förut, af kärleks sår nu purprad,
 Af flickor kallad "kärleks tidsfördrif."Love in idleness, styfmorsblomman.
 Gå, plocka den! du sett den örten förr;
 Om saften dryps på slumrens ögonlock,
 Bli både man och qvinna älskogsyra
 Uti det första kreatur de möta;
 Gå, plocka denna ört och kom igen,
 Förr'n Leviathan simmat har en mil.

Puck.  Jag slår en gördel rundt kring hela jorden
 På fyrtio minuter.
 (Puck går).

Ober.           Får jag saften,
 Så smyger jag mig på Titania
 Och dryper den i hennes lyckta öga.
 Hvad helst hon skådar först, när hon blir vaken,
 En björn, ett lejon, oxe eller varg,
 Markatta eller otäck babian,
 Hon skall bli kär i den af all sin själ.
 Och förr'n jag denna trolldom löser opp, --
 Det kan jag göra med en annan ört --
 Skall hon åt mig sin page till ägo gifva.
 Dock, tyst, hvem kommer? -- Jag osynlig är
 Och vill en stund på deras samtal lyss.

(Demetrius och Helena uppträda).

Dem.  Jag kan ej älska dig: förfölj mig ej!
 Hvar är Lysander och skön Hermia?
 Jag honom mörda vill; hon mördar mig.
 Du sade, att de flyktat hit till skogen;
 Nu rasar jag bland skog och klippors ras,

För det jag ej kan råka Hermia.
 Gå nu din väg och följ mig icke längre!

Hel.  Du drar mig hit, hårdhjertade magnet!
 Dock är jag icke simpelt jern; mitt hjerta
 Som stål är troget: mist din dragningskraft,
 Och jag skall mista kraften att dig följa.

Dem.  Har jag dig lockat? Har jag smickrat dig?
 Har jag ej öppet sagt dig, att jag hvarken
 Dig älskar eller nånsin kan dig älska?

Hel.  Och just fördenskull älskar jag dess mer.
 Jag är din lilla hund, Demetrius;
 Ju mer du slår, dess, mer din hand jag slickar.
 Bemöt mig som din hund; slå, sparka mig,
 Förakta, glöm mig, ack, men gif mig lof
 Ovärdig som jag är, att följa dig.
 Kan sämre plats jag tigga i din kärlek, --
 En plats som dock för mig så dyrbar är --
 Än att af dig behandlas som en hund!

Dem.  Uppreta icke afskyn i min själ,
 Ty jag blir sjuk, om blott jag ser på dig.

Hel.  Och jag är sjuk, om ej jag ser på dig.

Dem.  För mycket du din blygsamhet förnärmar,
 Då du från staden flyr och lemnar dig
 I händer på en man, som ej dig älskar,
 Och så åt nattens alla frestelser
 Och vilda skogens oråd anförtror
 Ditt jungfruliga värdes rikedom.

Hel.  Din dygd, Demetrius, är mitt försvar.
 Det är ej natt, då jag ditt anlet skådar,
 Och derför går jag ej i mörker nu.
 Ej heller saknar skogen verldars sällskap,
 Ty du för Helena är hela verlden.
 Hur kan man säga väl, att jag är ensam,
 Då hela verlden skådar här på mig?

Dem.  Jag springer från dig, gömmer mig i snåren
 Och lemnar dig åt vilda djurens nåd.

Hel.  Det vildaste är ej så grymt som du.
Spring, om du vill! och fablen blir förvandlad:
 Apollo flyr och Daphne jagar honom.
 En dufva jägtar gripen, milda hinden
 Sig störtar efter tigern; fåfäng möda,
 När svaghet jagar, och när styrka flyr!

Dem. Jag svarar dig ej mera; låt mig gå!
 Men följer du, så kan du vara säker,
 Att något ondt jag gör dig här i skogen.

Hel.  Ack, uti tempel, uti stad och land
 Du gör mig ondt. O fy, Demetrius!
 Din förolämpuing kränker djupt mitt kön.
 Som män vi ej för kärlek kunna strida;
 Tills mannen friar, qvinnan måste bida.
 Jag följer; helvetet min himmel blifver,
 Om blott din kära hand mig dö den gifver.

(Demetrius och Helena gå).

Ober.  Farväl, du nymf! Förr’n han ur skogen går,
 Skall du för honom fly, han följa dina spår. --
 (Puck kommer tillbaka).
 Hvar har du blomman? Vandrare, välkommen!

Puck.  Der är hon, se!

Ober.  	Jag ber dig, gif mig den.
 Jag vet en bädd, der timjan står i flor,
 Och nickande viol bland liljor gror,
 Der kaprifolium sitt svala loft
 Slår upp bland rosors och jasminers doft.
 Der sof Titania mång nattlig stund,
 På blommor vaggad in, sin ljufva blund.
 Der kryper orm ur emaljeradt skinn
 Så vidt, att lätt en elfva kryper in.
 En droppa blott af denna örtens syra
 Skall gifva henne fantasier yra.
 Tag samma ört och gif dig in i skogen;
 En skön athenisk flicka, öm och trogen,
 Jag sett der af sin älskling hånad gå.
 Smörj du hans ögonlock, men laga så,
 Att hon den första blir, som han får se;
Klädd är den mannen som athenare.
 Smörj med besked, ty brinna måste han
 För henne mer, än hon för honom brann.
 Var här igen, förr’n tuppen galit har.

Puck. Din tjenare, min kung, ej mödan spar.

(Oberon och Puck gå).



TREDJE SCENEN.

En annan trakt af skogen.

(Titania kommer med sitt följe).

Tit. Nu, elfvor, hit till ringdans och till sång,
 Och sedan bort på eviga minuten!
 En flock att döda mask i rosenknoppar,
 En ann att föra krig mot flädermöss,
 Och göra sig af deras lädervingar
 Kapprockar små; en tredje flock sig ruste
 Att jaga bort skrikhalsen uf, som glor
 På mina fagra andar nattetid.
 Nu vyssa mig till sömns och ila sedan
 Uti ert kall och lemna mig i ro!

Sång.

1 Elfv.  Spräcklig orm och ödla grå,
 Bort med er och ner i bo!
 Piggsvin, tassa icke så!
 Schas! du stör vår drottnings ro.

Alla.  Näktergal, af toner full,
 Sjung med oss ditt vyssalull;
 Lulla lulla vyssalull; lulla lulla vyssalull;
 Bort med groll och bort med troll
 Från vår drottnings skära hull!
 Nu god natt och vyssalull.

2 Elfv.  Spindel, du med långa ben,
 Spinn ditt garn i annan vrå;
 Bort, tordyfvel, var ej sen!
 Mask och snigel likaså.

Alla. Näktergal, af toner full,
 Sjung med oss ditt vyssalull;
 Lulla lulla vyssalull; lula lulla vyssalull!
 Bort med groll och bort med troll
 Från vår drottnings skära hull!
 Nu god natt och vyssalull.

1 Elfv. Godt! nu får ni andra gå,
 En skall qvar som skildtvakt stå.

(Elfvorna gå. Titania somnar).

(Oberon uppträder).

Ober. (Till Titania, under det han utpressar blomman
öfver hennes ögonlock).
Den som först du skådar här,
 Han skall bli din hjertanskär,
 Plåga dig med ömt besvär:
 Tiger, skogsbjörn eller katt,
 Galt, med raggig borst besatt, --
 Hvad som helst du ser i natt,
 När du vaknar, blir din skatt,
 Fick du än den värsta fatt.

(Oberon går).

(Lysander och Hermia uppträda).

Lys. Du tröttnat upp att gå i denna skog;
 Jag tillstår fritt, att jag ej hittar här;
 Vi gå till hvila, vi ha vandrat nog,
 Och bida på att sol oss tröst beskär.

Herm. Ack, min Lysander, sök en bädd åt dig!
 På denna kulle vill jag hvila mig.

Lys. Oss samma torfva skall beskära ro;
 En själ, en säng, två hjertan och en tro

Herm. Ack nej, Lysander! Om du har mig kär,
 Gå längre bort och lägg dig ej så när.

Lys. Hör oskulds röst, som ren ur hjertat går;
 Hvad kärlek talar kärlek bäst förstår.
 Min mening var, att här i kärleksflamman
 Två hjertan till ett hjerta runnit samman:
 Två bröst i samma ed ha funnit ro,


Se der två hjertan och en enda tro.
Ifrån din sida, ack, förskjut ej mig!
Så jag mig närmar, ej förnärmar dig.

Herm. Lysander vet att fintligt reda sig.
Sjelf öfver mig jag skulle mig beskärma,
Om jag dig trodde kunna mig förnärma.
Men, älskade, gif efter, jag dig ber.
Aflägsna dig och lägg dig stilla ner
Så långt från mig som från en mö, min vän,
Det passar sig för dygdig ungersven.
God natt, min ljufva vän! Du kärlek, blif
Hos honom troget som hans hulda lif!

Lys. Jag säger amen till din bön, min mö;
Förr dör jag, än min redlighet skall dö.
Må sömnen all sin ro och frid dig gifva!

Herm. Och hälften af din önskan önskarns blifva!

(Lysander och Hermia sofva).

(Puck kommer).

Puck. Genom skogen har jag gått,
 Men ej rätt på mannen fått,
 På hvars öga örtens saft
 Skulle pröfva magisk kraft.
 Natt och tystnad! hvem är der?
 Han athenisk klädnad bär;
 Det är han, som Oberon sagt
 Hafva vist sin mö förakt;
 Och nu sofver flickan godt
 Uti gräs af daggen vått.
 Stackars barn! hon törs ej här
 Komma denne besten när.
 Tölp! jag på ditt öga droppar
 Trolldomsmakt ur blomsterknoppar.
 (Under det han utpressar saften öfver hans ögon)	
 Då du vaknar, kärleksifver
 Ingen ro dig mera gifver.
 Vakna nu! jag går härfrån,
 Ty jag skall till Oberon.
 (Puck går).

(Demetrius och Helena komma inspringande).

Hel. Stå still, du hulde mördare, stå still!

Dem. Gå du din väg, det råder jag dig till.

Hel. I mörkret vill du lemna mig? O nej!

Dem. Du plågar mig; ditt sällskap tål jag ej.

(Demetrius går).

Hel. O, hur jag flämtar utaf denna jagt!
 Ju mer jag beder, mer mig skänks förakt;
 Du sälla Hermia, hvarhelst dii ligger,
 Ditt klara öga ej om miskund tigger.
 Hur fick det glans? 1 tårars salta haf?
 Ack nej! det badet mig ej skönhet gaf.
 Nej, nej, jag är ju som en björn så ful,
 Får vilddjur se mig, söker det ett skjul.
 Ej under då att mig min älskling flyr,
 Han för min åsyn som för vilddjur skyr.
 Hvar fins en spegel väl så falsk, att jag
 Mig mäta kan med Hermia i behag? --
 Hvem der? Lysander här i dessa snår?
 Död? sofvande? -- Jag ser ej blod, ej sår.
 Lysander, om du lefver, så vak opp!

Lys. (vid uppvaknandet) För dig igenom eld jag gerna lopp,
 Du genomskinliga naturens under
 Med barm så klar, att hjertat syns derunder!
 Hvar är Demetrius? han väl är värd,
 Den nidingen, att stupa för mitt svärd.

Hel. Nej, säg ej så, Lysander, säg ej så!
 Om ock han älskar Hermia, hvad då?
 Hon älskar dig, du bör belåten vara.

Lys. Med Hermia? O nej! jag vill mig spara
 Så tråkigt lif, jag låter henne fara.
 Jag Helena, ej Hermia, har kär;
 En korp mot dufva lyckligt byte är.
 Förnuft regerar viljan hos en man
 Och säger: skön som du är ingen ann.
 Allt växande sin årstid har att mogna,
Nu först ha mina sinnen blifvit trogna,
 Nu först till mannaårens sans jag nått,
 Och viljan har förnuft till herre fått;
 Det vill uti ditt ögas rika skrifter
 Se kärlekens lycksaliga bedrifter.

Hel. Hvi blef jag född att sådan smälek bära?
 Hvem gaf dig lof att skymfa så min ära?
 Är det ej nog, ej nog, ni unge man,
 Att aldrig jag, ack, aldrig vinna kan
 Utaf Demetrius en vänlig blick,
 Skall ock jag hånas utan mått och skick?
 Det är ej rätt, nej det är aldrig rätt
 Att gilja så till mig på hånfullt sätt.
 Farväl med er! det måste jag er säga:
 Jag trott er mera ädelt sinne äga.
 Ack att en mö, den älskarn öfvergifver,
 Strax af en annan derför hånad blifver!
 (Helena går).

Lys. Hon ser ej Hermia. -- Hermia, sof du der
 Och kom så aldrig mer Lysander när!
 Ty liksom mätthet utaf sött gör sveda
 Och endast äckel väcker upp och leda,
 Och liksom kätteri, som öfverges,
 Af fordne kättarn mest förhatadt ses,
 Så du, min mätthet och mitt kätteri,
 Af alla, mest af mig, skall hatad bli.
 Upp, all min kraft och allt mitt mod, att vinna
 Den sköna Helena till älskarinna!
 (Lysander går).

Herm. (rusar opp). Hjelp mig, Lysander! hjelp! o hör min röst!
 Slit denna hala orm ifrån mitt bröst!
 Förbarma dig! -- Hur kan en dröm så rasa?
 Lysander, se, jag skälfver utaf fasa.
 Mig tycktes att en orm åt upp mitt hjerta,
 Och du satt leende och såg min smärta.
 Lysander, säg, hvart har du gått? o Gud,
 Han hör mig ej! det spörjs ej ord, ej ljud.
 Ack, säg mig hvar du är, om du mig hör,
I kärleks namn! Ack, jag af fasa dör.
 Du tiger! -- O, jag öfvergifna qvinna!
 Dig eller döden skall jag genast finna.
 (Hermia går).



TREDJE AKTEN. FÖRSTA SCENEN.
Skogen utanför Athen. Elfdrottningen ligger och sofver.

(Qvitten, Snugg, Botten, Flöjt, Snut och Magerman uppträda).

Bot. Nå, ä’ vi nu alla församlade här?

Qvit. Till punkt och pricka, och här är en rasande
präktig plats att spela öfver på. Den här gröna fläcken
skall bli vår teater, den här hagtornshäcken vårt 
påklädningsrum, och vi ska' agera så galant, som om det vore 
inför hertigen sjelf.

Bot. Petter Qvitten, --

Qvit. Hvad säger du, dunder-Botten?

Bot. Det är saker i den här komedien Pyramus och
Thisbe, som aldrig komma att slå sig väl ut. För det första
skall Pyramus draga ett svärd för att sticka ihjel sig med,
och det kan inte damerna tåla. Hvad svarar ni på det?

Snut. För tusan! det var en kinkig sak, det.

Mag. Jag tror, det är bäst att utelemna ihjelstickningen,
tills allt är förbi.

Bot. Nej, knäfveln heller! -- Jag har ett infall, som
skall ställa allt till rätta. Vi skrifver bara en prolog, och
låter prologen låta förstå, att vi inte ska' göra något ondt
med våra svärd, och att inte Pyramus sticks ihjel på allvar; 
och till yttermera visso kan vi ju säga dem, att jag,
Pyramus, icke är Pyramus, utan Botten väfvare. Det skall
ta förskräckelsen ur dem.

Snut. Månntro inte damerna också bli altererade för 
lejonet?

Mag. Jo, det är jag rädd för, det kan ni lita på.

Bot. Mästare! den saken tål att tänka på. Att föra in
-- Gud bevare oss! -- ett lejon ibland damer, det är en
gräselig ting; det finnes ingen grymmare vildfogel, än ett
sådant der lejon, när det är lefvande; det tål att tänka på.

Snut. Derföre får en annan prolog lof att berätta, att
det inte är något lejon.

Bot. Man kan ju säga hvad det der lejonet heter och
låta hälften af karlens ansigte sticka fram genom lejonets
hals, och karlen sjelf säga så här ungefär, eller något annat
af samma defekt: -- "Mina damer, eller vackra damer; jag
skulle önska, eller jag skulle bedja, eller jag skulle supplicera 
om att ni icke blefve rädda, icke darrade; jag sätter
mitt lif i pant för ert. Om ni tror, att jag kommit hit som
ett lejon, så vore det synd om mitt unga lif; nej, jag är
icke något tåcke der; jag är en menniska som andra menniskor."
-- Och så skulle han bara säga dem sitt namn och
säga rent ut, att han är Snugg, snickare.

Qvit. Godt, så skall det vara. Men det är ännu ett par
qvistiga punkter. Hur skall man få in månsken i en kammare? 
ty ni vet, att Pyramus och Thisbe möttes i månsken.

Snugg. Skiner månen den natten, som vi ska' spela?

Bot. En kalender! En kalender! Se åt i almanackan!
Sök rätt på månsken! Sök rätt på månsken!

Qvit. Jo, månen skiner den natten.

Bot. Då behöfver vi ju bara lemna en fönsterluft öppen 
på kammaren, som vi spela i, så skiner månen in.

Qvit. Ja, eller också kan vi låta någon komma in med
en törnbuske och en lykta och säga, att han kommer för
att defigurera -- eller presentera månskenets person. --
Men ett återstår: vi få lof att ha en mur in i den stora
kammaren, ty Pyramus och Thisbe, säger historien, talade
med hvarandra genom en spricka på en mur.

Snugg. Aldrig i verlden får ni in någon mur der, 
eller hvad säger ni, Botten?

Bot. Det kan någon af oss föreställa mur. Han behöfver 
ju bara ha litet kalk, eller litet ler, eller litet grofrappning 
på sig för att affischera sig vara mur. Och sina
fingrar kan han hålla så här, och genom den sprickan kan
ju Pyramus och Thisbe hviska.
Qvit. Om det går för sig, så är allt bra. Kom och sitt
ner hvareviga själ och repetera edra roller. -- Pyramus,
ni begynner; då ni har sagt, hvad ni har att säga, så gå
bakom häcken, och så en och hvar efter sin replik.

(Puck uppträder i fonden af teatern).

Puck. Hvad är det här för hamptroll, som husera
 Så nära vår elfdrottnings vagga? -- Ha,
 Här ges ett skådespel! jag vill se på,
 Och spela med, ifall det så bär till.

Qvit. Tala Pyramus; -- Thisbe, kom fram.

Pyr. "Thisbe, som blomman doftar af vapör," --

Qvit. Odör, odör!

Pyr. -- "doftar af odör,
 Så gör din andedrägt, min Thisbe kär; -
 Tyst! hvad är det? mig tycks en röst jag hör;
 Dröj blott en stund, jag strax skall vara här."
 (Pyramius går).

Puck (afsides). Det var en kostlig Pyramus, minsann!
 (Puck går).

Thisbe. Är det nu min tur?

Qvit. Ja, visst knäfveln är det det; ni skall veta, han
går bara bort för att se ett buller, som han hörde, han
kommer strax igen.

Thisbe. 	"Strålande Pyramus, med liljans hvita hy,
 Röd som på törneqvist en ståtlig rosenknopp,
 Du raske ungersven, frisk som ett vinterny
 Och trogen som en häst, som aldrig tröttnar opp,
 Jag möter dig, min vän, vid Nissenusses graf."

Qvit. Ninusses graf, karl. Men det skall ni inte säga
den här gången, det skall ni svara Pyramus. Ni läser opp
hela rollen på en gång, repliker och hela tutten. -- Pyramus, 
passa på! Har ni inte hört repliken? den är: "som
aldrig tröttnar opp."

(Puck och Botten komma in, den sednare med åsnehufvud).

Thisbe. Uff! -- 
 "Och trogen som en häst, som aldrig tröttnar opp."
Pyr. "Om, Thisbe, jag var skön, så var jag evigt din."

Qvit. O gräseligt! o fasansvärdt! det spökar här. Käre
mästare! spring, mästare! -- Hjelp!

(De springa).

Puck. Er vill jag skjutsa rundt kring denna lund,
 I snår och kärr och törne, så det käns.
 Än skapad som en häst, och än som hund,
 Som björn, som svin, och som en eld, som bräns,
 Och gnägga, skälla, brumma, grymta, spraka
 Som eld, häst, hund, svin, björn; det skall er smaka.
 (Puck går).

Bot. 
Men hvarför springa de sin väg? Det der är bara
ett skälmstycke af dem för att skrämma mig.

(Snut kommer tillbaka).

Snut. Ack, Botten, du är förvandlad! Hvad ser jag på dig?

Bot. Hvad du ser? du ser ditt eget åsnehufvud, eller hur?

(Qvitten kommer tillbaka).

Qvit. Gud hjelpe dig, Botten! Gud hjelpe dig! Så du 
är transfigurerad. (Qvitten går).

Bot. Jag märker nog deras kanaljeri. De vill göra
mig till en åsna, de vill skrämma mig, om de kunde. Men
jag skall inte röra mig ur fläcken, de må göra hvad som
helst. Jag skall spatsera fram och tillbaka här, och jag
skall sjunga, så att det skall höras, att jag inte är rädd.
(Han sjunger).
Och liten trast med svarta dun
 Och näbb som apelsin,
 Och siska mjuk som silkefjun
 Och med en röst så fin.

Tit. (uppvaknande). Hvad engel väcker mig från blomsterbädden?

Bot. (sjunger). Och lärka, sparf och liten fink
 Och kucku, sångarn trög,Originalets cuckou betecknar a cuckold, på fransyska cocu.
 Som gaf åt äkta män en vink,
 Men ingen sad' "du lög."
Och hvem skulle också vilja spilla sitt förstånd på en så


narraktig fogel? Hvem ville väl kalla en fogel för lögnare,
om den också gol kucku aldrig så?

Tit. 
Du ädle dödlige, sjung mera än,
 Mitt öra är i din musik förälskadt;
 Mitt öga med din fägring du förtrollat,
 Och dina dygders makt med makt mig tvingar
 Att genast brista ut: jag älskar dig.

Bot. Det tycker jag just inte, att ni har stort skäl till,
madam. Och ändå, sanningen att säga, ha förnuft och kärlek 
nu för tiden icke stort umgänge med hvarandra. Det
är ju synd och skam, att ärliga grannar inte vill göra dem
till goda vänner. Man är en smula rolig ibland, tror jag.

Tit. Du är så vis, som du är rik på fägring.

Bot. Inte just det heller. Men bara jag hade vett nog
att hitta ut ur den här skogen, så hade jag jemt opp så
mycket, som jag behöfver.

Tit. Begär ej att från denna lund dig skilja,
 Du stanna skall med eller mot din vilja.
 Jag är en ande, och min makt är stor:
 Uti mitt land en evig sommar bor,
 Och jag dig älskar; derför kom med mig,
 Jag elfvor till betjening ger åt dig,
 Som hemta perlor upp ur hafvets grund
 Och sjunga dig på blomsterbädd i blund.
 Från dödligt stoft jag vill dig göra fri,
 Och du skall luftig som en ande bli.
 Ärtblomma! Spindelväf! Mal! Senapskorn!

(Fyra Elfvor komma).

1 Elfv. Se här är jag.

2 Elfv. Och jag.

3 Elfv. Och jag.

4 Elfv. Och jag.

Alla. Hvart gäller färden?

Tit. Elfvor, visa er
Mot denna herre artiga och snälla
Och dansa i hans fjät med muntra hopp
Och tumla för hans öga ner och opp.
 Gå, plocka hallonbär och aprikos
 Och purpurdrufva, fikon, mullbärsmos.
 Stjäl bördan från en humla, der hon far,
 Och mata så min vän med honung klar.
 Till vaxljns nyttja humlans gula ben,
 Tänd på dem vid en liten lysmasks sken,
 Lys honom så till sängs i qvällen sen.
 Från brokig fjäril ryck en vinge len
 Och fläkta från hans öga månens sken.
 Nig vackert nu för honom hvar och en.

1 Elfv. Hell, dödlige!

2 Elfv. Hell!

3 Elfv. Hell!

4 Elfv. Hell!

Bot. Jag ber min högädle herre ödmjukast om förlåtelse. 
Hvad heter min högädle herre, om jag törs fråga?

Spindelv. Spindelväf.

Bot. Det skall fägna mig att få göra er närmare bekantskap, 
min bästa herr Spindelväf. När jag skär mig i
fingret, skall jag ta mig den friheten att begagna er. -- 
Ert namn, min gunstig herre?

Ärtbl. Ärtblomma.

Bot. Jag ber er, framför min kompliment för madam
Hylsa, er mor, och herr Ärtskida, er far. Bästa herr Ärtblomma, 
det skall fägna mig att få göra er bekantskap också.
-- Och ert namn, min herre, om jag får lof att fråga?

Senapsk. Senapskorn.

Bot. Min bästa herr Senapskorn, jag känner nog, hur
tålmodig ni är. Den der gernena drummeln Biffstek har
dragit med sig mången välboren herre af er familj. Jag
försäkrar er, att, bara jag tänker på er slägt, så komma mig
tårarna i ögonen. Det skall fägna mig att göra er närmare
bekantskap, min bästa herr Senapskorn.

Tit. Nu fören honom till mitt löfhvalf höga.
 I Lunas strålblick tyckas tårar glimma,
 Och gråter hon, så ses hvar blommas öga
I tårar öfver bruten oskuld simma.
 Nu på min älsklings tunga läggen band
 Och fören honom tyst till feers land.

(Alla gå).



ANDRA SCENEN.
Ett annat ställe i skogen.

Ober. (kommer). Jag undrar, om Titania har vaknat,
 Och hvilket föremål hon först fick skåda
 Att dödligt bli förälskad i. -- Men se!
 (Puck kommer).
 Mitt bud här kommer. -- Nå, din tok till ande,
 Hvad spöken bedrifs i lunden här?

Puck. Min drottning i ett odjur blifvit kär.
 Tätt vid den helga ort och stilla gömma.
 Der hon sig lagt att slumra sött och drömma,
 En hop handtverkarlymlar, som med nöd
 Uti Athen förtjena dagligt bröd,
 Sig slagit ned en pjes att repetera,
 Bestämd att Thesei bröllop illustrera.
 Den gröfsta lymmeln af dem allesamman,
 Som spelte Pyramus till allas gamman,
 Från skådebanan smög sig i en häck;
 Då passade jag på, och det på fläck;
 Bäst Thisbe väntar på det kära mötet,
 Jag satte åsnehufvud på det nötet. --
 Der är han! Hu! -- Som vildgäss flyga opp,
 När krypskytt syns, som gråa kajors tropp,
 När bössan smäller, flyga kring och flaxa
 Än hit än dit i himlens sky och kraxa,
 Så flykta hans kamrater hufvudstupa
 Och tumla om hvarann i gropar djupa;
 Den ene faller mot den andres ben,
 Och skriker "mördare" och "hjelp, Athen!"
 Af skrämsel yra löpa de ikring
 Och bli anfäktade af döda ting.
 Den ene mister rock, den andre hatt,
I båda två har törnet tagit fatt.
 Så dref jag dem med fasa kring i skogen,
 Blott Pyramus stod ännu qvar så trogen.
 Nu vaknade Titania, och se,
 En åsna fick hon sig till älskare.

Ober. Det bättre gick, än någonsin jag tänkt;
 Men har du på Athenarns öga stänkt,
 Som jag befallt dig, örtens älskogssaft?

Puck. Jag på hans öga gjutit trolldomskraft;
 Ej långt från honom flickans läger är,
 Så snart han vaknar, måste han bli kär.

(Demetrius och Hermia komma).

Ober. Den man vi talte om ju der vi blicke.

Puck. Det flickan är, men mannen är det icke.

Dem. Hvi smäda honom, som dig älskar så?
 Låt bitter ovän svar så bittra få.

Herm. Jag bannar blott, men borde der ej stanna,
 Jag fruktar, jag har skäl att dig förbanna.
 Om du i sömnen dräpt Lysander god,
 Välan, så vada nu och dyk i blod.
 Dräp också mig!
 Ej solen är mot dagen fullt så trogen,
 Som han mot mig; han skulle här i skogen
 Sig hafva stulit bort från mig? O nej!
 Allt annat vill jag tro, men sådant ej.
 Förr kan man genomborra jordens klot
 Och låta månen skina solen mot
 Tvers genom jordens centrum middagstider,
 När sol hos våra antipoder skrider; --
 Nej, det är du, som på hans lif gjort slut,
 Så blek, så hemsk blott mördaren ser ut.

Dem. Så ser en mördad ut, jag mördad är;
 Din grymhet mig igenom hjertat skär.
 Och dock, du mörderska, så klart du strålar,
 Som Venus der på himlahvalfvet prålar.

Herm. O säg, hvar är Lysander? bästa vän,
 Demetrius, gif honom mig igen.

Dem. Jag heldre gaf hans lik åt mina hundar.

Herm. Du blodhund! ofärd af min vrede stundar;
 Mitt tålamod är slut. Drap du min vän,
 Så skall du aldrig räknas mer bland män.
 O, säg mig sanning, säg mig sanning nu!
 Då han var vaken, skrämde han dig ju,
 Och derför drap du sömnen. -- Ack, så stort!
 Det kunde ju en mask, en orm ha gjort.
 En orm det var; så dubbel gadd som din,
 Du huggorm, aldrig smög i hjerta in.

Dem. Du går i yrsel med ditt vredesmod.
 Jag är ej skyldig till Lysanders blod,
 Ej heller är han död, så vidt jag vet.

Herm. Om han oskadad är, så säg mig det.

Dem. Om jag det gör, säg då, hvad du mig ger?

Herm. Den rättighet att aldrig se mig mer.
 Han må nu lefva eller dö -- jag flyr;
 Ditt sällskap, det förhatade, jag skyr.
 (Hermia går).

Dem. Hon kan ej hejdas i sin vilda ifver,
 Jag derför här ett ögonblick förblifver.
 Allt tyngre kännes sorgens tunga dvala,
 När sömn till sorg ej vill sin skuld betala.
 Kanhända dock att sorgen får till slut,
 Om jag har tålamod, sin fordran ut.
 (Lägger sig ned).

Ober. Hvad har du gjort? Du illa dig förbrutit.
 På trohets öga har du trolldom gjutit;
 Du med ditt misstag trogen kärlek stört,
 Men icke otrohet till trohet fört.

Puck. Låt ödet råda; håller en sin tro,
 Så finna tusentals i mened ro.

Ober. Gå genom skogen snabbare än vinden,
 Sök Helena, som vandrar blek om kinden,
 Så älskogskrank och med så sorgse mod,
 Att suckar tära hennes unga blod.
 För henne hit med dina syners villa,
 Jag skall med trolldom hålla denne stilla.

Puck. Jag går, jag går. O, se, hur snabbt jag ilar,
 Så snabba äro ej tartarens pilar.
 (Puck går).

Ober. Blomma huld med purpur i,
 Stänkt af Amors tyranni,
 Lägga på hans öga vi;
 Han skall henne varsebli,
 När hon sväfvar stolt förbi
 Med cytherens trolleri.
 När från sömn du blifvit fri,
 Börjas skall skall ditt frieri.

(Puck kommer tillbaka).

Puck. Höfding öfver elfvors här,
 Helena nu kommer der;
 Min bedragne ungersven
 Tigger ömt om kärlek än.
 Låt oss deras upptåg se;
 Menskorna, de dårarne!

Ober. Undan! Bullret, som de göra,
 Kan Demetri sömn ju störa.

Puck. En och samma älska båda:
 Det blir lustigt till att skåda.
 Lille Puck först riktigt mår,
 När som allting bakfram går.

(Lysander och Helena komma).

Lys. Hvi tror du, att min kärlek är ett hån?
 Förakt och hån ej brista ut i tårar;
 Den ed ej hycklar, som är tårars son,
 Sannfärdighet man vid dess födsel spårar.
 Hur kan du säga, att ett hån det är,
 Som tro och ära på sitt ämne bär?

Hel. Du röjer mer och mer ditt falska sinne.
 Att dräpa ed med ed är djefvulsk fromhet ju;
 Svor du ej Hermia tro? Hvar är ditt minne?
 Väg ed mot ed, och intet väger du.
 Hvad mig da svor och henne, lägg på vågen;
 Det väger jemt, ty du är lätt i hågen.

Lys. Förryckt jag var, då henne tro jag svor. 

Hel. Säg då du henne svek -- och jag dig tror.

Lys. Demetrius älskar henne, icke dig.

Dem. (uppvaknande) O Helena, min nymf, min huld-gudinna,
 Hvar skall jag like till ditt öga finna?
 Kristall är mörk, men dina läppar der
 Två mogna kyssande små purpurbär;
 Den snö, som glänser hvit på Tauri berg,
 I östanvindens bad, får korpens färg,
 Då du din hand upplyfter. Låt mig trycka
 En kyss uppå min englahvita lycka.

Hel. O, spott och spe! o helvete! -- Jag ser,
 Att J mig gäcken för att roa er.
 Om sedsamhet och artighet ni kände,
 Ni ej så hånfullt tal emot mig vände.
 Är hatet icke nog? Skall ni till råga
 På mina qval med smädelse mig plåga?
 Om män ni vore och med manligt hjerta,
 Ni gäckade ej så en qvinnas smärta,
 Dref ej med ed, dref ej med smicker spe,
 Då J dock haten mig, förrädare!
 Ni som rivaler älsken Hermia
 Och täflen nu att gäcka Helena.
 En stor bedrift af mannasinnen höga,
 Att pressa tårar ur en flickas öga!
 Ej någon man med hjerta i sitt lif
 Näns förolämpa ett jungfruligt vif
 Och gäcka henne blott till tidsfördrif.

Lys. Du orätt gör, Demetrius; din själ
 Är kär i Hermia, jag vet det väl,
 Och här af hjertans grund jag skänker dig
 Den del af kärlek, som hon egnat mig.
 Gif mig nu Helena, min hulda mö,
 Förr än jag henne glömmer, skall jag dö.

Hel. Hör, hvilka ord de ut i vinden strö!

Dem. Behåll din Hermia, min skall hon ej bli;
Jag henne älskat, nu är det förbi.
 Hos henne var mitt hjerta blott en gäst;
 Som vid ett hem jag är för evigt fäst
 Vid Helena.

Lys. Tro honom ej, han ljuger.

Dem. Du känner minst min trohet, hvad den duger.
 Väg dina ord, du annars löper fara. --
 Der är din mö, hos henne skall du vara.

(Hermia kommer).

Herm. Mörk natt, som gör att ögat icke ser,
 Åt örats fibrer liflig styrka ger.
 Hvad synens sinne uti kraft förlorat
 Får hörselns finhet dubbelt sig förstoradt.
 Jag ej med ögat min Lysander fann,
 Hans stämmas ljud dock till mitt öra hann.
 Hvi öfvergaf du mig i skogen så?

Lys. När kärlek kallar, måste man väl gå.

Herm. Hvad kärlek drog Lysander från min sida?

Lys. Lysanders kärlek lät ej honom bida,
 Skön Helena, som mer förgyller qvällen,
 Än alla gyldne O'n på himlapellen.
 Hvad vill du mig? Kan nu du ej förstå,
 Att hat det var, som böd mig från dig gå?

Herm. Du talar icke sant, du skämtar blott.

Hel. Se, hon med dem har bildat en komplott!
 De hafva alla tre i samråd gått
 Om denna falskhet mig till spe och spott. --
 Du stygga Hermia, otacksamma flicka!
 Förband och sammansvor du dig med dem
 Att plåga mig med sådant nedrigt hån?
 Är all förtrolighet, som band oss hop,
 Allt systerskap och alla ljufva timmar,
 När på den snabba tid, som skilde oss,
 Vi bannades -- är detta allt förglömdt?
 Vårt skolkamratskap och vår barnaoskuld?
 Vi skapade som konsterfarna Gudar
Med våra nålar båda samma blomma
 På samma stol och samma märkduk båda,
 Och sjöngo samma ton och samma visa,
 Som vore våra händer, röster, hjertan
 Tillhopagrodda. Så vi växte opp,
 Ett tvillingkörsbär likt, som deladt tycks,
 Men är i delningen en enhet dock,
 Två ljufva bär på en och samma stjelk,
 Två kroppar, som det tycktes, men ett hjerta,
 Två vapenfält i samma sköldemärke,
 Hopfogade inunder samma hjelm.
 Nu rifver du vår gamla kärlek sönder
 Och hjelper män din arma vän att håna.
 Det är ej vänligt, höfves ej en jungfru;
 Vårt kön såväl som jag skall banna dig,
 Fastän jag ensam känner hånets smärta.

Herm. Jag hör förvånad dina bittra ord;
 Jag hånar icke dig, du hånar mig.

Hel. Har du ej sändt Lysander hit att håna
 Mitt anlet och mitt öga med sitt smicker,
 Samt öfvertalt din andre älskare,
 Demetrius, som sparkade mig nyss,
 Att kalla mig sin engel, nymf, gudinna,
 Och himmelskt skön? Hur kan han säga så
 Åt den han hatar? Hvarför skall Lysander
 Förneka dig, som herrskar i hans själ,
 Och gå till mig, kantänka, för att gilja,
 Om du med flit ej eggat honom upp?
 Om jag ej står så högt i gunst som du,
 Omhuldad så af kärlek och af lycka,
 Men är olycklig af olycklig kärlek --
 Du borde ömka mig, men icke håna.

Herm. Jag ej förstår, hvad du med detta menar.

Hel. Förträffligt! fortsätt! hyckla sorgsna blickar
 Och grina, då jag vänder ryggen till!
 Gör miner! laga, att ert skämt ej tryter!
 Det är så qvickt, att det bör skrifvas opp.
Om goda seder ni och hjerta hade,
 Ni gjorde icke mig till sådant narrspel.
 Men nu, farväl! Det är min egen skuld;
 Frånvaron eller döden skall mig bota.

Lys. Dröj, ljufva Helena! Min ursäkt hör!
 Mitt lif, min själ, min kärlek, Helena!

Hel. Förträffligt!

Herm. Käre, håna icke så!

Dem. Om hon ej bedja kan, kan jag dig tvinga.

Lys. Ditt tvång ej mer förmår än hennes bön,
 Ditt hot så maktlöst är som hennes jemmer.
 Jag svär dig vid mitt lif, min Helena,
 Jag älskar dig och vågar samma lif
 Mot den, som säger, att jag det ej gör.

Dem. Jag älskar dig långt mer, än han dig älskar. 

Lys. Du säger det? Kom med och låt oss pröfva!

Dem. Godt; kom!

Herm. Lysander, hvad vill detta säga?

Lys. Bort, tatterska!

Dem. Åh skäms! -- Han låtsar bara,
 Som om han vore morsk och ville följa,
 Men blir väl vackert stilla. -- Din pultron!

Lys. Släpp, katta! Släpp mig, ditt gemena stycke,
 Jag annars skakar bort dig som en orm!

Herm. När har så grym du blifvit, så förändrad?
 Min ljufva kärlek!

Lys. Din? -- Du tatterska!
Gemena pulverhexa, bort med dig!

Herm. Du skämtar visst?

Hel. Precist som du, min vän.

Lys. Demetrius, jag håller hvad jag lofvat.

Dem. Gif hit revers på det med egen hand;
 Handfallen är du, ej jag tror ditt ord. 

Lys. Hvad? Skall jag såra, slå och döda henne?
 Visst hatar jag, men plågar henne icke.

Herm. Hvad kan mig plåga värre än ditt hat?
Du hatar mig? Hvad har då händt, du käre?
Är jag ej Hermia? Ej du Lysander?
 Är jag ej nu så skön, som nyss jag var?
 På samma natt du gaf och bröt din tro --
 Och bröt din tro, det Gudarna förbjude!
 Är det ditt allvar?

Lys. Ja, så sant jag lefver!
 Och aldrig önskar jag att se dig mer.
 Låt derför bli att hoppas, fråga, tvifla,
 Ty intet är så sant; det är ej skämt.
 Jag hatar dig och älskar Helena.

Herm. Ve mig! -- Du gycklerska, du blomstermask!
 Du kärlekstjuf! Hvad? Kom nu nattetid
 Och stal min älsklings kärlek?

Hel. Hyggligt taladt!
 Hvar är din blygsamhet? din jungfrurodnad?
 Säg, skäms du ej? Hvad? Vill du tvinga fram
 Ifrån min blida tunga bittra svar?
 Fy, fy, du falska själ! Du docka, du!

Herm. Hvad? Docka? Ha! se nu förstår jag spelet.
 Hon jemfört har sin växt med min och funnit,
 Att hon sin längd bör göra gällande.
 Med sin figur, sin ståtliga figur,
 Sin höjd, kantänka, har hon fångat honom.
 Har nu så högt du vuxit i hans gunst,
 För det jag är så liten som en dverg?
 Hur liten är jag, du, din långa majstång?
 Hur liten är jag? Ej jag är så liten,
 Att mina naglar icke nå ditt öga.

Hel. Ack, gode herrar, fast J gäcken mig,
 Så hjelpen mig; jag aldrig ondsint var,
 Förstår mig ej det ringaste på gräl,
 Och är så feg, som någon flicka var.
 Låt henne icke slå mig! Fast hon är
 En smula mindre, får ni dock ej tro,
 Att jag på henne rår.

Herm. Nej, hör man bara!

Hel. Ack, Hermia, var ej så ond på mig!
Jag har dig alltid älskat, Hermia,
 Och aldrig svikit, aldrig gjort dig skada;
 Af kärlek blott till min Demetrius
 Förrådde jag din flykt till denna skog.
 Han följde dig och jag, förälskad, honom;
 Han bannade mig bort och hotade
 Att slå, att sparka, ja, att döda mig;
 Om blott du nu mig låter gå i fred,
 Så bär min dårskap jag till staden hem,
 Och följer dig ej mera. Låt mig gå!
 Du ser, hur barnslig och hur svag jag är.

Herm. Ja, gå din väg! Hvem är, som hindrar dig?

Hel. Ett dårligt hjerta, som jag lemnar qvar.

Herm. Hvad? Hos Lysander?

Hel. Hos Demetrius.

Lys. Var lugn, hon skall ej slå dig, Helena.

Dem. Nej, herre! Er till trots, det skall hon ej. 

Hel. När hon blir ond, så är hon oregerlig;
 Argbigga var hon redan uti skolan,
 Och fast hon liten är, så är hon morsk.

Herm. Nu liten! liten! jemt och ständigt liten!
 Säg, kan ni tåla, att hon så mig smädar?
 Låt mig få henne fatt.

Lys. Ur vägen, dverg!
 Du lillepytt, som alltid står i knut,
 Du gryn!

Dem. Du allt för ifrig är, Lysander,
 Att hjelpa den, som spotsk din hjelp försmår.
 Låt henne vara! Nämn ej Helena!
 Försvara henne ej! Ty visar du
 Den minsta skymt af böjelse för henne,
 Så är du fast.

Lys. Nu har hon släppt mig lös;
 Kom, följ mig, om du vågar, för att pröfva,
 Hvems rätt är störst, din eller min, till henne.

Dem. Jag, följa? Nej, jag går i bredd med dig.

(Lysander och Demetrius gå).

Herm. Mamsell, till detta gräl ni skulden är. --
 Nej! stanna qvar!

Hel. Jag flyr ifrån din sida;
 Jag tror dig ej, jag kan dig icke lida.
 Om du med dina händer kan mig tvinga,
 Så är min fot dess snabbare att springa.
 (Helena går).

Herm. Ha! min förvåning, den är icke ringa.
 (Springer efter Helena).

Ober. Det der är slarf; du alltid misstag gör,
 Så framt skälmstycket ej med flit var tillstäldt.

Puck. Det var ett misstag, tro mig, andars konung!
 Du sade ju, att på Athenardrägten
 Jag skulle känna ynglingen igen,
 Och så till vida är jag utan klander,
 Ty en Athenare är ju Lysander;
 Men tillstå må jag dig, att detta kif
 Har varit mig ett muntert tidsfördrif.

Ober. Nu söka älskarne en stridsplats ut.
 Fort, Puck, och dunkel rundt kring rymden gjut;
 Kring stjernorna, som klart på fästet glimma,
 Bred ut en kolsvart Acherontisk dimma
 Och för rivalerna i dunkel natt,
 Så ingendera får den andra fatt.
 Du än skall tala med Lysanders röst
 Och reta vreden i Demetrii bröst,
 Och än Demetrii stämma gå och härma
 Och så den ena från den andra fjerma,
 Tills dödlik sömn en blytung vinge slår
 Kring deras slummermatta ögonhår.
 Gjut i Lysanders öga denna saft
 Utaf en ört, som har en sällsam kraft
 Att taga bort all villosyn och ge
 Åt ögonkloten vanlig makt att se.
 När så han vaknar, är vårt trolleri
 En drömbild blott, en fruktlös fantasi.
 Vårt älskogspar skall hem till staden lända
 Och endast döden deras fröjder ända.
Gör som jag sagt! Jag till min drottning går
 Och nog af henne Inderpilten får.
 Se'n löser jag från hennes tjusta blick
 Vidundrets bild; så kommer allt i skick.

Puck. Om detta göras skall, det göres snart,
 Ty nattens drakar skära skyn med fart;
 Auroras härold re'n i öster gryr,
 Och allt hvad ande heter genast flyr
 Till kyrkogårdens gifter; de fördömda,
 Inunder korsväg och i floder gömda,
 Uti sin masksäng redan krupit ner,
 De lida ej, att dagen på dem ser,
 Men vända sig med flit från klarhets syn
 Mot nattens evigt skumma ögonbryn.

Ober. Vi äro andar af ett annat slag.
 Jag med Auroras älskling är i lag
 Och uti skog och mark med honom går,
 Tills österns port i röda flammor står
 Och gjuter, strålande af heta lågor,
 Sitt gula guld i saltsjöns gröna vågor.
 Men skynda dig likväl; förr'n dagen gryr,
 Uträttas måste detta vårt bestyr.
 (Oberon går).

Puck. Upp och ner och upp och ner,
 Jag dem drifver upp och ner.
 Stad och land med skräck mig ser;
 Nisse kör dem upp och ner.
 Der kommer ju den ena.

(Lysander kommer).

Lys. Demetrius, hvar är du, stolte, nu?

Puck. Här, niding! flink och färdig, hvar är du?

Lys. Jag kommer strax på stunden.

Puck. Följ mig bara
På jemna fältet ner.

(Lysander går efter Pucks röst).

Dem. (kommer). Lysander, svara!
 Du kruka, du pultron, hvart har du lupit?
 I hvilken buske, säg mig, har du krupit?

Puck. Pultron, som vill med stjernor spänna bälte
Och säger busken, att du är en hjelte,
 Men kommer ej! Kom, fega pojke, hit,
 Skall du få ris; mot dig att draga plit
 Ju vore synd och skam.

Dem. Ha! är du der?

Puck. Kom, följ min röst; vi kämpa icke här.

(Puck och Demetrius gå).

Lys. (kommer). Han jemt är före mig och trotsar jemt,
 Men träffas aldrig, der han möte stämt,
 Den skurken vet att nyttja sina ben,
 Hvarhelst jag söker, är han borta re'n.
 Nyss föll jag kull uppå min branta stig,
 Nu vill jag hvila ut. Kom, skynda dig,
 Du hulda dag! När strålarna mig väcka,
 Skall på Demetrius min hämd jag släcka.
 (lägger sig ned och somnar).

(Puck och Demetrius komma).

Puck. Hollah, pultron, hvart har da tagit vägen?

Dem. Håll stånd, i fall du vågar! Du är trägen
 Uti att springa kring och gömma dig,
 Men bröst mot bröst du törs ej möta mig.
 Hvar är du?

Puck. Här min stämmas ljud du hör.

Dem. Ditt gäckeri du dyrt skall plikta för,
 Om nånsin mer jag dig vid dagsljus ser.
 Gå nu din väg; här lägger jag mig ner
 Min trötta kropp på kylig bädd att sträcka.
 När dagen nalkas, skall jag nog dig väcka.
 (lägger sig ned och somnar).

(Helena kommer).

Hel. Du långa natt med dina tröga timmar,
 Fort, ila! Tröst, ur österns portar gry!
 Att till Athen, när morgonsolen glimmar.
 Jag hinna må från dessa, som mig sky.
 Sömn, du som stundom sorgens öga lycker,
 Skilj mig ifrån mig sjelf och kärleksnycker!
 (somnar).

Puck. En, två, tre af kärlek yra;
 Två och två ju göra fyra;
 Ännu felas en: se der,
 Hvar hon kommer, blek och kär.
 Stygg med koller och besvär
 Amor jemt mot qvinfolk är.

(Hermia kommer).

Herm. Jag aldrig varit så beklämd, så matt.
 Af daggen genomvåt, af törne stungen,
 Jag knappt kan krypa genom dunkel natt,
 Men segnar maktlös ner på kalla ljungen.
 Här vill jag hvila ut till morgon blid.
 Gud skydde min Lysander i hans strid!
 (somnar).

Puck. Matt och trött,
 Sof du sött;
 Ljuflig saft,
 Läkdomskraft
 Jag åt dina ögon fick.
 (Gjuter saften på Lysanders ögon)
 Fröjd du får,
 När du slår
 Ögat Opp;
 Kärleks hopp
 Lyser i din skönas blick.
 Gammalt ordspråk då slår in:
 "När hvar tar sin, så tar jag min,
 Jag min fänta,
 Och Pehr sin jänta,
 Och bonden får sin ko igen och slipper vänta.
 (Puck går).



FJERDE AKTEN. FÖRSTA SCENEN.
Skogen.

(Titania och Botten komma med ett följe af elfvor.
Oberon i fonden, osynlig).

Tit. Kom, sätt dig ner på denna blomstermatta;
 Jag ömt skall dina ljufva kinder smeka

Och kyssa dina långa öron glatta
 Och linda dem med blomsterkransar veka.

Bot. Hvar är Ärtblomma?

Ärtbl. Här.

Bot. Klå mig i hufvudet, Ärtblomma; hvar är munsjör 
Spindelväf?

Spindelv. Här.

Bot. Munsjör Spindelväf, bästa munsjör, tag vapen i 
hand och slå ihjel åt mig en rödbent humla på en tistelknopp 
och ge mig honungssäcken, bästa munsjör. Fatigera 
er inte för mycket i den bataljen, munsjör. Bästa munsjör, 
akta er, att inte honungssäcken går sönder; det skulle göra 
mig ondt, om ni smetade ner er på honungssäcken, signor.
-- Hvar är munsjör Senapskorn?

Senapsk. Här.

Bot. Ge mig vacker tass, munsjör Senapskorn. Jag ber 
er, inga komplimenter, min bästa munsjör.

Senapsk. Hvad befaller ni?

Bot. Ingenting, bästa munsjör, utom att hjelpa kavaljeren 
Spindelväf att klå. Jag måste till barberaren, munsjör, 
ty mig tyckes, jag är svåra luden i ansigtet, och jag är så 
ömtålig, min åsna, att, så snart det kliar aldrig så litet i 
hullet, så får jag lof att klå.

Tit. Min ljufva vän, befaller du musik?

Bot. Jag har ett ganska resonabelt godt öra för musik;
tag hit en grytring och ett spjell.

Tit. Säg, ljufva vän, hvad vill du ha till mat?

Bot. Besitta det! en kappe god hackelse! Det skulle 
smaka riktigt skönt att få mumsa på god, torr hafra. Det 
är just som jag skulle ha aptit på en knippa hö, godt hö, 
sött hö, det är makalöst.

Tit. Jag har en dristig elfva, som skall gå
 Att plocka nötter uti Ickorrs visthus.

Bot. Då skulle en handfull eller två med torra ärter
smaka bättre. Men, jag ber, låt ingen af ert folk störa mig.
Jag känner likasom en exposition att sofva.

Tit. Sof du! jag trycker dig i mina armar.

Bort, elfvor, bort, så långt som vägen räcker!
 Så slingrar sig en ljuflig honungsranka,
 Så qvinlig murgrön sina vigselringar
 Kring almens barkbeväxta fingrar slår.
 O, hur jag älskar och förgudar dig!
 (de somna).

(Oberon framträder. Puck kommer).

Ober. Välkommen, Puck! Se denna sköna syn!
 Nu börjar jag att ömka hennes vanvett,
 Ty då jag mötte henne nyss i skogen,
 Der hon åt denne lymmeln sökte blomdoft,
 Så for jag ut mot henne uti bannor;
 Hon hade lindat om hans ludna tinning
 En krans af doftande och friska blommor,
 Och samma dagg, som nyss i knopparna
 Likt österlandets runda perlor svällt,
 Stod nu uti den fagra blommans öga,
 Lik tåren, som sin egen skymf begråter.
 När jag tillfyllest hade bannat henne,
 Och hon i milda ord mig bad om skoning,
 Jag då af henne bytingen begärde.
 Hon genast gaf mig honom, sände elfvor
 Att föra honom till mitt trollslott hem.
 Då nu jag gossen fått, så vill jag lösa
 Från hennes öga denna villosyn.
 Du snälla Puck, tag denna stygga mask
 Från hufvudet på den Athener-svennen,
 Att, när han vaknar med de andre, alla
 Må till Athen tillbaka sig begifva
 Och mer ej akta denna nattens upptåg
 Än som en plågsam fantasi i drömmen.
 Först vill jag dock elfdrottningen befria.
 (Han berör Titanias ögon med en ört)	
 Blif, som du är van att vara!
 Se på nytt med ögon klara!
 Cyathias knopp med ljuflig saft
 Öfvervinner Amors kraft.
 Nu, min Titania! vakna vid min kyss.

Tit. Min Oberon, hvad har jag skådat nyss?
 Mig tycks, jag var uti en åsna kär.

Ober. Se der din älskling.

Tit. Hvad har timat här?
 O, huru stygg hans åsyn är mig nu!

Ober. Tyst! Puck, tag bort hans åsnehufvud, du.
 Musik, Titania! musik, som döfvar
 Och mer än sömn de fem allt sinne röfvar! 

Tit. Musik! musik! sömntrollande musik!

Puck (till Botten). När du blir vaken, blir du sjelf dig lik.
 Och kikar med ditt eget dumma öga.

Ober. Musik, som klingar i det höga! (sakta musik).
 Min ljufva drottning, hand i hand vi gå,
 Och vagga jorden, som de slumra på;
 På nytt med kärlek arm om arm vi slå;
 I morgon natt i Thesei hus vi stå
 Och svinga ståtligt om på luftig tå;
 Der skola ock de andra paren två
 Med fröjd och gamman sina makar få.
 Till evig tid välsignelsen skall nå.

Puck. 
Elfvors kung, låt örat märka!
 Jag har hört en morgonlärka.

Ober. 
Låt oss trippa tyst och stilla
 Efter skuggors dunkla villa,
 Jordens klot vi fara kring
 Snabbare än månens ring.

Tit. 
Kom, min kung, berätta mig,
 Hur det så har kommit sig,
 Att i natt jag slumrat här
 Bland de dödeliga der.

(Alla gå).

(Valdthorn bakom scenen).

(Theseus, Hippolyta, Egeus och svit uppträda).

Thes. Gå en af er och sök skogvaktaren,
 Ty nu vår majfest hafva vi fullbordat.
 Min älskade vid dagens gryning nu
 Skall höra mina hundars jagtmusik.
Släpp lös dem vesterut i dalen der; --
 Fort! leta rätt uppå skogvaktaren. --
 Kom, sköna drottning, upp på bergets topp
 Att lyssna till den klingande förvirring
 Af hundars skall och echo i förening.

Hipp. Jag var en gång med Hercules och Cadmus,
 Som i en skog på Creta drefvo björn
 Med hundar ifrån Sparta; aldrig hörde
 Jag sådant muntert skall; ej skogen blott,
 Men skyar, källor, hela nejden rnndt
 Var skall och återskall; jag aldrig hört
 Så musikaliskt missljud, ljufligt thordön.

Thes. Mitt koppel är utaf spartanska rasen,
 Brednosiga och fläckiga, med öron,
 Som hänga lågt och sopa snorgondaggen,
 Krokbenta och med bringor som en oxe,
 Ej snabba just i språng, men silfverklart,
 Som från ett klockspel, vexla deras toner.
 Ett mer harmoniskt skall har aldrig följts
 Af ett hollah och jagthorns klang i skogen,
 I Creta, Sparta och Thessalien:
 Hör nu och döm! -- Men hvem är denna nymf?

Eg. Min prins, det är min dotter här, som sofver;
 Der är Demetrius och der Lysander,
 Der Helena, den gamle Nedars dotter!
 Förvånad är jag att dem se tillsamman.

Thes. Helt visst de stigit arla upp att fira
 Sin majdag samt, af ryktet lockade,
 Vår fest till ära hit begifvit sig.
 Men, Egeus, sög, var det ej i dag,
 Som Hermia sitt val förkunna skulle?

Eg. Jo visst, min prins.

Thes. Låt jägarne med sina horn dem väcka.

(Valdthorn och jagtrop bakom scenen. Demetrius, Lysander, 
Hermia och Helena vakna och fara upp).

Thes. God morgon, barn! Sanct Valentin är firad.Ynglingar och flickor brukade antingen på aftonen före sanct Valentins dag lotta om hvem som skulle bli den andres Valentin för året, eller ockå tidigt på morgonen sanct Valentins dag gå ut för att möta sin utkorade. Jmfr. Hamlet (IV, 5). Sanct Valentins dag inföll d. 14 Febr. och ansågs vara rätta tiden för foglarnas bröllop.
 J foglar, börjen J först nu att häcka?


Lys. Förlåt, min prins!

(Lysander och de öfriga knäböja för Theseus).

Thes. Jag ber er, stigen upp.
 Ovänner och rivaler ären J;
 Hvar har väl denna sämja kommit från,
 Då hatet är så fritt från svartsjuk afund,
 Att det vid hatets sida sorglöst slumrar?

Lys. Min prins, förvånad sjelf jag svarar dig,
 Halft sofvande, halft vaken. Men, jag svär,
 Jag kan ej säga rätt, hur jag kom hit.
 Men, som jag tror, -- ty sanning vill jag tala,
 Och, när jag tänker efter, är det så -
 Jag kom med Hermia hit; vår af afsigt var
 Att flykta från Athen till annan ort,
 Der ej athenisk lag oss kunde räcka.

Eg. Nog, nog, min prins! ni re'n förnummit nog.
 Jag kräfver straff, ja straff på dennes hjessa.
 Demetrius! de ville rymma, rymma
 Och stjäla så från både dig och mig,
 Från dig din hustru och från mig min rätt,
 Min rätt att gifva henne dig till hustru.

Dem. Min prins, den sköna Helena förrådde
 Mig deras plan att flykta hit till skogen,
 Och jag i raseri dem följde hit;
 Mig följde Helena, af kärlek tänd.
 Dock vet jag icke, genom hvilken makt --
 Helt visst en väldig gudamakt -- min kärlek
 Till Hermia smalt bort, som vårsnö smälter;
 Jag mins den visst, men som en leksak blott,
 Som fägnade mitt öga i min barndom;
 Och all min tro och allt mitt hjertas dygd,
 Mitt ögas enda föremål och tjusning
 Är Helena. Med henne, gode prins,
 Var jag förlofvad, förr'n jag Hermia såg,
 Men skydde som en sjukling sådan föda:
 Nu är jag frisk, har fått min sunda smak
Och längtar, trånar, trängtar efter henne
 Och blir för evigt henne huld och trogen.

Thes. Ett lyckligt möte, fagra älskande!
 Vi skola snart om saken höra mer.
 Följ nu min vilja, gode Egeus;
 I templet skola dessa par förenas,
 På samma gång som vi, till evig tro,
 Och som det lidit ut på morgonen,
 Så må den jagt vi tilltänkt skjutas opp. --
 Kom, följ mig nu till staden: tre och tre,
 En fest vi fira, herrlig till att se. --
 Kom, min Hippolyta.

(Theseus, Hippolyta, Egeus och följe gå).

Dem. Allt detta synes mig så smått och dunkelt
 Som fjerran berg, som svinna hän i skyn.

Herm. Mig tycks, jag allting ser med deladt öga,
 Allt ser jag dubbelt.

Hel. Likaledes jag.
 Jag fann Demetrius som en juvel,
 Min och dock icke min.

Dem. Det tyckes mig,
 Att än vi sofva, drömma; månne prinsen
 Ej nyss var här och böd oss följa sig?

Herm. Jo; och min fader.

Hel. Och Hippolyta.

Lys. Och han oss böd att följa sig till templet.

Dem. Då äro vi ju vakna, låt oss följa;
 På vägen språka vi om våra drömmar.

(Alla gå).

(Då de gå bort, vaknar Botten).

Bot. Då min replik kommer, så ropa på mig, och jag
skall svara: -- Nästa gång heter det: "skönaste Pyramus."
Hejsan, Petter Qvitten! Flöjt blåsbälgsflickare! Snut 
kittelflickare! Magerman! -- Herre hjertandes! Springa bort och
låta mig ligga här och sofva! - Jag har haft en högst
kuriös syn. Jag har haft en dröm. -- Det går öfver menskligt 
förnuft att säga, hvad det var för en dröm. En 
menniska är en åsna, om hon inbillar sig kunna tyda den
drömmen. Mig tycktes jag var -- ingen menniska kan säga hvad.
Mig tycktes jag var, och mig tycktes jag hade, -- men en
tosing är den menniska, som bjuder till att säga, hvad mig
tycktes jag hade. Ingen menniskas öga har hört, ingen
menniskas öra har sett, ingen menniskas hand är i stånd
att lukta till, eller hans tunga att begripa, eller hans hjerta
att uttala, hvad jag hade för en dröm. Jag skall få 
Petter Qvitten till att skrifva en visa om den drömmen; den
skall kallas Bottens dröm, ty den är riktigt bottenlös, och
jag skall sjunga den mot slutet af pjesen inför hertigen.
För att göra den ändå ljufligare, blir det kanhända bäst
att sjunga den efter döden. (Går).



ANDRA SCENEN.
Athen.

Ett rum i Qvittens hus.

(Qvitten, Flöjt, Snut och Magerman komma).

Qvit. Har du haft bud hos Bottens? är han 
hemkommen ännu?

Magerm. Man hör icke af honom. Utan tvifvel är han 
transporterad.

Flöjt. Om han inte kommer, så går det åt fanders med
pjesen; vi kommer inte ur fläcken, eller hur?

Qvit. Nej, inte det ringaste; det finns ingen i hela Athen,
som är kapabel att ta sig ut som Pyramus, utom han. 

Flöjt. Nej, han är helt simpelt det bästa hufvudet af
alla handtverkare i hela Athen.

Qvit. Ja, och den bästa personligheten också. Och i
att ha en vacker röst är han en riktig Fä-nisse.

Flöjt. Phoenix, skall du säga; fä-nisse, -- Gud bevare
oss, det är något, som inte duger.

(Snugg kommer).

Snugg. Mästare! Hertigen kommer just nu ifrån templet, 
och der har ännu en två eller tre andra herrar och
fruar blifvit vigda. Om det hade blifvit något af med vår
pjes, så hade vi alla varit bergadt folk.

Flöjt. Ack, du sakramenskade söta Botten! Så har han
nu förlorat en plåt om dagenÅterigen, enligt Steevens, ett gäckeri öfver Thomas Preston, som hugnades med pension af drottning Elisabeth, för det att han till hennes nöje spelat en roll i skådespelet Dido.  för lifstiden. Han kunde inte
undgå en plåt om dagen. Om hertigen inte hade gifvit honom 
en plåt om dagen, för det han spelte Pyramus, så vill
jag låta hänga mig. Det hade han ärligt förtjenat. En
plåt om dagen för Pyramus eller också inte ett öre.

(Botten kommer).

Bot. Hvar ä' ni, gossar? Hvar ä' ni, mina hjertan?

Qvit. Botten! O, du modiga dag! O, du lycksaliga 
timma!

Bot. Mästare! Jag skall förtälja er underverk, men
fråga mig inte, hvad det är, ty om jag säger er det, så är
jag icke någon ärlig athenare. Jag skall säga er alltihop,
precist som det gick till.

Qvit. Låt oss höra, sötaste Botten!

Bot. Ni får inte ett ord ur mig. Allt hvad jag vill
säga er är, att hertigen har spisat middag Fram nu med
edra tillrustningar! Goda snören i edra lösskägg, nya band
i skorna! Infinn er genast vid slottet; titta på edra roller
en och hvar, ty ändan på visan är den, att vår pjes är på
tapeten. Men Tisbe skall för all del ta rent linne på sig,
och den som spelar lejonet får inte klippa sina naglar, ty
de måste sticka fram som lejonklor. Och, aldrakäraste
aktörer, ät inte hvitlök eller surkål, ty det vi andas ut skall
vara sött, och jag tviflar inte på att vi skall få höra 
sägas: "ack, hvad den komedien var söt." Se så, inte ett ord
mera nu; bort med er, bort! --

(Alla gå). 



FEMTE AKTEN. FÖRSTA SCENEN.
Ett rum i Thesei palats.

(Theseus, Hippolyta, Philostrat, Hofherrar och svit uppträda).

Hipp. Högst underbart hvad dessa älskande
 Förtälja oss!


Thes. Mer underbart, än sant.
 Jag aldrig trott på dessa gamla fabler
 Och trollerier; galningar och kära
 Så kokhet hjerna ha, så bildrik själ,
 Att vida flera saker de förnimma,
 Än något kallt förnuft förmår begripa.
 Poeten, älskaren och galningen
 Af idel fantasi bestå; den ene
 Fler djeflar ser, än helvetet kan rymma;
 Så dåren; älskarn, lika kollrig, ser
 Den sköna Helena i en negrinna.
 I fagert vanvett rullar skaldens öga
 Med blick från sky till jord, från jord till sky;
 Och alltsom fantasien ynglar fram
 Osedda ting, förvandlar skaldens penna
 Till bilder dem och ger åt luftigt intet
 I tid och rum en boning och ett namn.
 Så gycklar öfvermäktig fantasi,
 Att, om den blott förnimmer någon fröjd,
 Så ser den genast den, som fröjden bringar,
 Och skrämmer man sig sjelf i dunkel natt,
 Har lätt är ej en björn i busken satt.

Hipp. Men alla dessa nattens händelser
 Och allas deras hjertelags förvandling
 Är något mer än blott en fantasi,
 Och växer till en sak af stort bestånd,
 Men underbar i alla fall och sällsam.

(Lysander, Demetrius, Hermia och Helena uppträda).

Thes. De älskande der komma glädjedruckna. --
 Hell, vänner! Fröjd och kärleksfriska dagar
 Med hjertans lust!

Lys. Långt större fröjd, min prins,
 Er in- och utgång, bord och säng välsigne!

Thes. Kom nu! -- Hvad hafva vi för spel och dansar
 Att dessa trenne timmars evighet
 Från qvällsvard och till sängdags korta af?

Hvar är vår rolighetsminister nu?
 Hvad fins för upptåg? Ha vi intet lustspel
 Att lindra långa timmars pina med?
 Gå, kalla Philostrat.

Phil. Här, store Theseus.

Thes. Hvad hafva vi för tidsfördrif i afton?
 Balett? Musik? Hur skola vi bedraga
 Den tröga tid, om ej med lustbarheter?

Phil. Här är en lista uppå skådespel,
 Välj nu ers höghet hvilket ni behagar.

(Ger honom ett papper).

Thes. (läser). "Bataljen med Centaurerna, att sjungas
 Till harpa af kastraten från Athen."
 Åh nej, det har jag re'n min brud berättat,
 Till ära för min frände Hercules.
 "De rusiga Bacchanters raseri,
 När sångarn Orpheus ihjel de refvo."
 Det är ett gammalt stycke, och det speltes,
 När jag som segrare från Thebe kom.
 "Tre gånger trenne musers sorgeqväde
 Då lärdom nyss vid tiggarstafven dog.",En allusion på Spensers poem: The tears of the Muses on the neglect and contempt of learning.
 Det är en skarp, en bitande satir,
 Som icke passar för en bröllopsfest.
 "En kort, långtråkig akt om Pyramus
 Och om hans Thisbe, lustig tragedi."
 En lustig tragedi? Långtråkigt kort?
 Det är ju glödhet is och kolsvart snö.
 Hur finna endrägt uti denna tvedrägt?

Phil. Det är en pjes knappt tio ord i längd,
 Och är så kort som någon pjes jag sett;
 Dock är den nästan tio ord för lång,
 Och det blir tråkigt, ty i hela pjesen
 Fins ej förnuftigt ord, ej god aktör.
 Och tragisk är den visst, min ädle prins,
 Ty Pyramus sig mördar i densamma.
 Jag sett den repeteras, och jag tillstår,

Mitt öga gret; men lustigare tårar
 Ha aldrig blifvit fällda vid ett gapskratt.

Thes. Och hvilka äro då aktörerna?

Phil. Hårdhändta karlar, handtverksfolk i staden,
 Som aldrig bråkat hjernan förr än nu;
 Nu ha de plågat sina slöa minnen
 Med detta lustspel till er bröllopsfest.

Thes. Vi vilja höra det.

Phil. Nej, ädle prins,
 Det duger ej för er; jag har det hört,
 Och det är strunt, den största strunt i verlden:
 Såvida ej det roar er att se,
 Hur jemmerligen de anfäkta sig
 Till ert behag.
	
Thes. Jag vill den pjesen se,
Ty ingenting bör tagas illa opp,
Som är en gärd af enfald och af trohet.
För in dem. Mina damer, tagen plats. (Philostrat går).

Hipp. Jag ser ej gerna stackare sig plåga
 Och trohet digna under sina mödor.

Thes. Det slipper du att se, min ljufva vän.

Hipp. Han säger, att de duga ej till detta.

Thes. Då hålla vi med litet ju tillgodo.
 Vår fröjd skall bli att deras fel ej märka,
 Och hvad en arm välmening icke mäktar,
 Bör ädelt räknas den tillgodo dock.
 Hvarthelst jag lände, förberedde sig
 Höglärde män på granna heisningstal.
 Jag såg dem stå der darrande och bleka
 Och komma af sig midt i meningen
 Samt svälja lexan utaf idel fruktan,
 Till dess de helt och hållet tystnade,
 Och jag blef utan helsning. Tro mig, hulda,
 I denna tystnad fann jag dock mitt hell,
 Och i den skygga trohets blygsamhet
 Jag läste mer än i en pladdertungas
 Sjelfkloka, skrytande vältalighet.
När hjertat utaf tro och enfald flammar,
 Så talar tungan renast, då den stammar.

(Philostrat kommer).

Phil. Nu är prologen redo, nådig herre,
 Om ni befaller.

Thes. Låt den komma då. (Fanfarer).

(Prologen kommer).

Prol. "Om vi misshaga, ej vi rå derför.
 Med bästa vilja gripa vi oss an;
 Så står det till. Enhvar utaf oss gör
 Det hufvudsumman är -- så godt han kan.
 Märk väl, att hit vi kommit på förtret,
 Men ej att åstadkomma något roligt;
 Att skralt det går -- så mycket ni det vet --
 Och att ni ångrar er, är mycket troligt.
 Nu börjas pjesen; ser ni riktigt på,
 Så lär ni nog allt, som behöfs förstå."

Thes. Den der karlen är inte så noga, han.

Lys. Han har ridit sin prolog som en sprakfåle; han
förstår sig inte på att säga: ptro! En god moral, min prins;
det är icke nog att tala, man måste också tala uppriktigt.

Hipp. Han har verkeligen spelat sin prolog, som ett
barn spelar flöjt; det låter nog, men takten felas.
	
Thes. Hans tal liknade en hoptrasslad kedja; ingenting
var sönder, men allt i oordning. Hvem kommer nu?

(Pyramus, Thisbe, Vägg, Månsken och Lejon uppträda 
som stumma personer).

Prol. 
"Helt visst, mitt herrskap, undrar ni på detta,
 Men meningen skall dock bli klar till sist.
 Det här är Pyramus, skall jag berätta,
 Och denna fru skön Thisbe är förvisst.
 Den karlen der med kalk och rappning på,
 Det är den stygga muren, vid hvars spricka
 Den stackars Pyramus är glad att få
 En smula stå och hviska med sin flicka.
 Och han, som står med lykta der och hund,
Skall föreställa månsken, mina nåder,
 Ty det vid månsken är en midnattsstund,
 Vid Nini graf, de älskande nu gå der.
 Den grymma besten der ett lejon är,
 Som gör skön Thisbe skrämsel och besvär.
 Bäst som hon väntar på sin hjertans kär,
 Hon flyr sin väg och låter manteln fara;
 Den griper lejonet med blodig nos.
 Nu kommer Pyramus, den svennen rara,
 Och hittar manteln; Thisbe är sin kos.
 Då drar han blodigt barsk barbarisk klingaOriginalets alliteration är bibehållen i öfversättningen. Shakspeare parodierar sin samtids lust för dylika ordlekar.
 Och borrar bladet i sin bara barm,
 Och Thisbe ses en dolk i hjertat stinga,
 Der hon i mullbärshäcken står så arm.
 Allt hvad som vidare nu hör till detta
 Må lejon, mur och månsken er berätta."

(Prolog, Thisbe, Lejon och Månsken gå).

Thes. Jag undrar, om lejonet skall tala.

Dem. Det vore inte underligt, min prins; ett lejon
måtte väl kunna tala, då så många åsnor kunna det. 

Mur. "I denna pjes går saken derpå ut,
 Att jag är mur; mitt namn är annars Snut.
 Jag är en mur -- så ödet kan sig skicka --
 Som har en ganska reputerlig spricka,
 Igenom hvilken Thisbe med sin vän
 I tysthet hviskar uti skymningen.
 Men denna kalk och denna gips och gruset
 Bevisa, att som mur jag hör till huset.
 I höger och i venster hand är sprickan;
 Der skall nu älskarn hviska smått till flickan."

Thes. Kan man begära, att ler och långhalm skulle tala 
bättre?

Dem. Det är det qvickaste skiljetecken jag någonsin 
hört tala, min prins.

Thes. Pyramus går muren på lifvet. Tyst!

Pyr. "Du grymma natt, du natt med kolsvart hy,
 Som kommer jemt, när dagen är förliden,

Ack, ack, du natt, mig qval och sorger bry,
 Jag fruktar, Thisbe passar ej på tiden! --
 Och du, o mur, du ljufva, kära mur,
 Som hör till hennes hus och mitt tillika,
 Du mur, du mur, du ljufva, kära mur,
 Låt upp din spricka och låt mig få kika;
 (Muren håller upp sina fingrar).
 Tack, kära mur! Zeus löne ditt besvär! -
 Hvad ser jag? Ack, min Thisbe ser jag icke!
 Du mur, som skymmer hvad mig kärast är,
 Zeus sin förbannelse på dina stenar skicke!"

Thes. Mig tycks, att muren, som också har känslor, 
borde förbanna honom igen.

Pyr. Nej, sannerligen han det bör, herre! "På dina
stenar skicke" är Thisbes replik; det är hon, som nu skall
fram, och det är jag, som skall spionera på henne genom
muren. Ni skall få se, att det går precist som jag säger.
Se der är hon.

(Thisbe kommer).

This. "O mur, du ofta har min suckan hört,
 Då från min Pyramus du skilde mig,
 Och mina körsbärsläppar ofta rört
 Med kyssar sten och murbruk uti dig!"

Pyr. "Jag ser en röst; i springan vill jag titta,
 Om jag kan höra Thisbes anlete. 
 Thisbe!"

This. "Jag tror, det är min vän; hur honom hitta?"

Pyr. "Tro hvad du vill, jag är din älskare
 Och som LimanderMed Limander, Skefalus och Procrus menas Leander, Cefalus och Procris. trogen in i döden."

This. "Jag är din Helena i alla öden."

Pyr. "Ej Skefalus sin Procrus höll så kär."

This. "Du är min Skefalus, jag Procrus är."

Pyr. "Gif mig igenom hålet här en puss."

This. "Aj, hålet kyssen fick, ej Pyramus!"

Pyr. "Möt mig vid Nini graf, min hulda mö."

This. "Jag kommer, jag må lefva eller dö."


Mur. "Så jag som mur min tjenst expedierar;
 Nu är det tid, att mur sin väg marscherar."

(Mur, Pyramus och Thisbe gå).

Thes. Nu är muren nere emellan de båda grannarna.

Dem. Ja, hvad skall man göra, min prins, när 
väggarna hafva öron?

Hipp. Det här var det dummaste tyg jag någonsin hört.

Thes. Det bästa af det här slaget är bara skuggspel, och
det sämsta är inte sämre, om inbillningskraften hjelper till.

Hipp. Då får det vara er inbillningskraft och icke deras.

Thes. Om vi icke hafva sämre inbillning om dem, än
de hafva om sig sjelfva, så kunna de passera för excellent
folk. Här komma två ädla djur in, en måne och ett lejon.

(Lejon och Månsken komma).

Lejon. "Ni mina damer, som er alterera
 För minsta råtta, som på golfvet går,
 Helt säkert blifva skrämda mycket mera,
 När besten lejon rytande här står.
 Att jag är snickar Snugg, det vill jag er påminna,
 Men hvarken lejon eller lejoninna.
 Om jag som lejon kom att öfva våld
 På detta rum, så vore jag väl såld."

Thes. Det var en höflig best och mycket samvetsgrann.

Dem. Min prins, det är verkligen den bästa best jag 
någonsin sett.

Lys. Det der lejonet är en riktig räf i tapperhet.

Thes. Det är sant; och en gås i förstånd.

Dem. Det tror jag inte, min prins, ty hans tapperhet
rår icke med hans förstånd, men räfven rår med gåsen.

Thes. Jag är säker på att hans förstånd icke heller rår
med hans tapperhet, ty gåsen rår icke med räfven. Nå väl,
öfverlemna den saken åt hans förstånd och låt oss höra,
hvad månen har att säga.

Månsk. "Hornlyktan månen är med horn i pannan."

Dem. Han borde hafva haft hornen på hufvudet.

Thes. Han är en fullmåne; hornen sitta osynliga i periferien.
Månsk. "Hornlyktan månen är med horn i pannan.
 Och jag är mannen uti månen, jag."

Thes. Det är det största misstaget af alltihop. Då borde
ju karlen sitta i lyktan, hur kan han annars vara mannen
i månen?

Dem. Hans törs inte det för ljusets skull, ty ljuset ser
ut, som om det skulle heta snyt-ut.

Hipp. Jag är ledsen vid den der månen; om det ändå
blefve månskifte!

Thes. Att dömma efter det ringa ljuset i hans förstånd,
så är han i aftagande. Men vi få likafullt hålla ut till slut
för höflighets skull.

Lys. Gå på, måne.

Månsk. Allt hvad jag har att säga är att förtälja, att
lyktan är månen, jag mannen i månen, den här törnbusken
min törnbuske, och den här hunden min hund.

Dem. Allt det der borde ju vara i lyktan, emedan det
är i månen; men tyst, här kommer Thisbe.

(Thisbe kommer).

This. "Det här är Ninus's graf; hvar är min älskllng?"

Lejon. "U--U--U--"

(Lejonet vrålar och Thisbe springer bort).

Dem. Bra vråladt, lejon.

Thes. Bra sprunget, Thisbe.

Hipp. Bra, månsken! -- Sannerligen, månen skiner med 
mycket behag.

(Lejonet rifver sönder Thisbes mantel).

Thes. Bra rifvet, lejon!

(Pyramus kommer).

Dem. Och så kommer Pyramus. (Lejon går).

Lys. Och så försvinner lejonet.

Pyr. "Tack, ljufva måne, för ditt solsken, tack,
 Och tack för det du skiner så, du klara!
 Vid dina ljufva gyldne strålar, ack,
 Jag får ett ögonblick hos Thisbe vara
 "O dunderslag!
Jag arme, jag!
 Hvad grymma öden här?
 Mitt öga, du,
 Hvad ser du nu?
 Ack, ljufva hjertanskär!
 Din mantel god
 Bestänkt med blod!
 O furie, kom hit
 Och lifvets tråd,
 Förutan nåd,
 Klipp, skär och ryck och slit!"

Thes. En sådan jemmer och en god väns död kunde
hardt när göra en karl melankolisk.

Hipp. Jag tycker minsan, att det är synd om karlen.

Pyr. "Natur!
 Hvi har du lejon skapt och lejoninnor,
 Då nu ett lejon kränkt mitt hjertas vän,
 Som är, nej var den skönaste bland qvinnor,
 Som nånsin lefvat, lyst och lisat än?"
 "Kom, tårars haf!
 Ut, svärd och glaf,
 Djupt i min barm att gå!
 Till venster här,
 Der hjertat är,
 Så dör jag, så, så, så.
 Nu är det slut,
 Jag andats ut,
 Min själ är hos min mö.
 Qväfd rösten är;
 Bort, måne der!
 Nu dö, dö, dö, dö, dö."
 (Dör. Månsken går),

Dem. Dö, dö, dö; månntro han menar qvitt à deux
och att, när han är död, så är han qvitt?

Lys. Nej, det var inte qvitt à deux, det var en sinkadus 
han fick, och nu är det slut med honom.
Thes. Men nog kan en fältskär ändå sinka ihop honom 
igen.

Hippo. Hur kommer det till, att månskenet går sin 
väg, innan Thisbe kommer tillbaka och finner sin älskare?

Thes. Hon får nog rätt på honom vid stjernornas sken.
Här kommer hon, och hennes jemmer slutar pjesen.

(Thisbe kommer).

Hippo. Mig tyckes hennes jemmer icke bör vara lång
öfver en sådan Pyramus. Jag hoppas, att hon skall taga
saken kort och godt.

Dem. Ett stoft i vågskålen kan afgöra, hvilkendera är
bättre, Pyramus eller Thisbe.

Lys. Hon har redan fått syn på honom med sina
ljufva ögon.

Dem. Och jemrar sig som följer.

This. 
"Du sofver, vän?
Vak upp igen!
Min dufva, har du dött?
Säg, säg! -- Helt stum?
Död, död! ditt rum
Blir grafven, slumra sött!
Din liljemun,
Din näsa rund
Och din gullvifvekind,
Allt är förbi,
Förbi, förbi!
Din gröna blick är blind.
Kom, systrar tre,
Kom hit, o ve,
Med hand som mjölk så blek
Lägg den i blod;
Hans lifstråd god
Ni klippt med sax på lek.
Nu tunga, tig!
Svärd, blotta dig
Och sarga barmens snö!
Slå mig ihjel!
 Godt folk, farväl!
 Adjö, adjö, adjö!"

Thes. 
Månsken och lejon hafva blifvit öfver för att
begrafva de döde.

Dem. Ja, och muren också.

Bot. Nej, jag ber ödmjukast; muren är nedrifven, som
skilde deras föräldrar åt. Behagar ni att se epilogen eller
att höra en bergomasco-dansen Italiensk national-dans, som var mycket omtyckt i England på Shakspeares tid. utförd af två af vårt sällskap?

Thes. Ingen epilog, jag ber; ert stycke behöfver ingen
ursäkt. Ingen ursäkt alls! När alla aktörerna äro döda, så
fins ingen att klandra. Sannerligen, om den, som har skrifvit 
pjesen, hade spelat Pyramus och hängt sig i Thisbes
strumpeband, så hade det blifvit en rar tragedi, och det
är den också verkligen och mycket väl spelad. Men kom
nu med er bergomasco-dans och låt epilogen fara.

(Dans).

Thes. Midnattens jernmun har sitt tolfslag ropat.
 Till sängs, J älskande! Spöktimman nalkas.
 Jag fruktar, vi försofva oss i morgon,
 Då vi så länge vakat ut på natten.
 Men denna grofva pjes har dock fördrifvit
 Den tunga nattens gång. Till sängs, god' vänner!
 I fjorton dagar denna fest skall räcka
 Och hvarje morgon nya fröjder väcka.

(Alla gå).



ANDRA SCENEN.
(Puck kommer).

Puck. Nu ryter lejonet efter kött,
 Och mot månen vargen tjuter;
 Utaf dagens mödor trött,
 Plöjarn ljuflig hvila njuter,
 Ugglan höjer gällt sitt skrik,
 Uti spisen glimmar glöden,
 Och på svepning och på lik
 Tänker sjuklingen i nöden. 

Midnattsklockor ängsligt slå.
 Grifter öppna sig och vårdar,
 Och de hemska spöken grå
 Glida öfver kyrkogårdar.
 Men vi elfvor, som i dans,
 Hekate, ditt spann omringa,
 Skrämda utaf solens glans,
 Som en dröm med skuggor svinga.
 Nu vi fröjdas; ej en katt
 Detta fridens hem skall störa,
 Jag en sopqvast tagit fatt
 För att rent kring tröskeln göra.

(Oberon och Titania med svit uppträda).

Ober. Flämta ljusen matt i salen,
 Gif dem eld och gif dem sken,
 Elfvor! hoppa lätt på balen,
 Lätt som fogel ifrån gren;
 Sjung er visa på mitt sätt,
 Tralla, dansa, trippa lätt.

Tit. Lär er visan utantill,
 Slå på hvarje ord en drill;
 Hand i hand, med elfvors ro
 Vi välsigna deras bo.

(Sång och dans).

Ober. Elfvor nu till dager ljus
 Svärme uti detta hus.
 Åt den bästa brudsäng ge
 Vi en rik välsignelse.
 Deras ätt och barnaskara
 Evigt skall välsignad vara,
 Aldrig dessa paren tre
 Nånsin split och tvedrägt se.
 Ej naturens hand skall rå
 Att dem lyte sätta på;
 Ingen utaf deras ätt
 Skall bli märkt på något sätt,
Född med någon plåga led,
 Harmynt, fläckig eller sned.
 Arladagg på hvarje dörr
 Stänk, ni elfvor, nu som förr.
 Hvarje rum i detta slott
 Skall af trefnad få sin lott,
 Och med ljuflig frid och ro
 Ägarn i sin boning bo.
 Tiden flyr;
 Fort till bestyr!
 Möt mig så, när morgon gryr.

(Oberon, Titania och svit gå).

Puck. Om vi skuggor er misshaga,
 O, så låten bli att klaga;
 Tron, att i en slummer blott
 För ert öga syner gått,
 Och att detta skuggspel här
 Blott en dröm, en villa är.
 Klandren ej vårt spel, vår sång,
 Bättre blir det nästa gång;
 Ty, så sant som Puck jag heter,
 Om vår svaghet man förgäter,
 Och ej tadlets gadd oss når,
 Bättre nog härnäst det går,
 Annars må ni skälm mig kalla;
 Nu god natt, J vänner alla!
 Klappen nu med all er makt,
 Nisse står vid hvad han sagt.
 (Puck går).




FÖRSTA AKTEN. FÖRSTA SCENEN.

En gata i Rom.

(En hop upproriska borgare uppträda med käppar, påkar och andra vapen).

1 Borg.
Hör, hvad jag har att säga, innan vi gå vidare.

Alla.
Tala, tala!

1 Borg.
Ha ni alla föresatt er att heldre dö än svälta ihjel?

Alla.
Föresatt oss! Föresatt oss!

1 Borg.
För det första vet ni, att Cajus Marcius är folkets hufvudfiende.

Alla.
Det vet vi, det vet vi!

1 Borg.
Låt oss dräpa honom, så kan vi sjelfva sätta våra spannmålspriser. Är det beslut på det?

Alla.
Intet mera prat om den saken. Det skall vi göra. Bort, bort!

2 Borg. Ännu ett ord, gode borgersmän!

1 Borg. Oss anser man för usla borgare, men patricierna
för goda och vederhäftiga. Vi kunde berga oss på det, som
de store förslösa. Om de bara ville ge oss sitt öfverflöd,
medan det ännu duger att förtära, så kunde vi tro, att de
hade menskligt förbarmande med oss, men de tycka, att vi
kosta dem för mycket. Den hunger, som utmerglar oss, åsynen
af vårt elände, är likasom ett register, i hvilket de läsa
sitt öfverflöd specificeradt; vårt lidande är en vinst för dem.
Låt oss hämnas detta med våra spett, innan vi sjelfva bli
spetsade. Ty det vete gudarna, att jag säger detta utaf
hunger efter bröd, men icke utaf törst efter hämd.

2 Borg. Är det förnämligast emot Cajus Marcius som
ni vill göra ert anfall?

Alla. Mot honom först; han är en riktig hund emot
folket.

2 Borg. Betänker ni också, hvilka tjenster han gjort
sitt fädernesland?

1 Borg. Alldeles! Och skulle gerna ge honom sitt tillbörliga
beröm derför, så framt han icke sjelf gjorde sig betalt
med att vara så högfärdig.

2 Borg. Nej, tala icke så försmädligt!

1 Borg. Det skall jag säga er, att allt berömligt, som
han har gjort, det har han gjort i den afsigten. Ehuruväl
samvetsöma menniskor åtnöja sig med att säga, att han gjort
det för sitt fädernesland, så har han dock gjort det för att
behaga sin mor och för att sjelf få högfärdas, ty han är
lika högfärdig, som han är tapper.

2 Borg. Ni lägger honom till last ett naturfel, som han
icke rår för. Att han är snål, det kan ni åtminstone icke
säga.

1 Borg. Om jag också icke kan säga det, så har jag
likväl ingen brist på anklagelser emot honom. Han har så
många fel, att ingen orkar räkna upp dem. (Glädjerop
bakom scenen). Hvad är det för ett hurrande? Den andra
sidan af staden är i rörelse. Hvarför stå vi här och prata?
Till Capitolium!


Alla. Kom, kom!

1 Borg. Tyst, hvem kommer der?

(Menenius Agrippa kommer).

2 Borg. Den värdige Menenius Agrippa, som alltid har
älskat folket.

1 Borg. Åh ja, han är hederlig nog, om bara alla de
andra vore så!

Men. Hvad står det på, godt folk? Hvart gäller färden
 Med påk och klubba? Säg, hvad har ni för er?

1 Borg. Vårt förehafvande är icke senaten obekant. I
fjorton dagar ha de hört glunkas om hvad vi ärna göra,
och nu vilja vi visa dem det i handling. De säga, att fattiga
klienter ha stark andedrägt, nu skola de få känna, att
vi också ha starka armar.

Men. Men, goda vänner, mina kära grannar,
 Vill ni förderfva er?

1 Borg.         Det är ej möjligt,
 Det redan är förbi med oss, min herre.

Men. Jag säger er, godt folk, att adeln har
 För er en ömsint omsorg; lika gerna
 Ni kan i denna nöd och dyra tid
 Med påkar himlen slå, som lyfta påkar
 Mot Romas stat, som aldrig hejdar farten,
 Men spränger tiotusen betselkedjor
 Med länkar starkare, än nånsin ni
 Kan lägga på den. Denna dyra tid
 Är gudars verk, men ej patriciers;
 Er böjda knän, men icke armar hjelpa.
 Ack, ert elände ryckt er med sig dit,
 Der större nöd er väntar, och J klandren
 De styresmän, som faderligt er hägna,
 Fast J förbannen dem som fiender.

1 Borg. Hägna oss! -- Jo, vackert hägn! -- De ha
aldrig frågat efter oss. Låta oss svälta ihjel och ha sina
magasiner fullproppade med spannmål; göra förordningar
emot ockrare för att understöda ockrare; dagligen afskaffa
alla helsosamma lagar emot den rike och dagligen hitta på
allt strängare och strängare förordningar för att fängsla och
förtrycka den fattige! Om kriget icke äter upp oss, så äta
väl de upp oss, och det är all den kärlek de hysa till oss.

Men. Ni måste antingen bekänna sjelfva,
 Att ondska er regerar, eller ock
 Som dårar anses. Jag er vill förtälja
 En liten saga, som ni kanske hört,
 Men som den passar hit, så vill jag våga
 Att duka opp den än en gång för er.

1 Borg. Godt, den har jag lust att höra, herre. Men
ni får icke tro, att ni kan afspisa vårt missnöje med en
slagdänga. Var så god och låt oss höra.

Men. Det var en gång, då alla kroppens lemmar
 Mot magen gjorde uppror, klagande
 Att magen ensam satt i kroppens midt,
 Liksom ett svalg, overksam och beqvämlig
 Och endast slukade, men aldrig deltog
 I några mödor med de öfriga,
 Som sågo, hörde, tänkte, gingo, kände
 Och delade bestyren ömsevis
 Till gagn för hela kroppens lust och trefnad.
 Men magen svarade --

1 Borg. Godt, herre; hvad svarade magen på det?

Men. Jo, vänta. -- Med en art af leende,
 Som ej från hjertat gick, men just så här --
 Ty, ser ni, jag kan låta magen le
 Så väl som tala -- svarade han hånfullt
 De tredska lemmarna, som afundsjuka
 Hans intägt hade klandrat, lika bra
 Som ni senaten kränkt, för det den ej
 Beskaffad är som ni.

1 Borg.        Men magens svar?
 Det krönta hufvudet, det vakna ögat,
 Rådgifvarn hjertat, armen vår soldat,
 Vår fåle benet, tungan vår trumpet,
 Med flere stöd och mindre hjelpare
 I denna verkstad, om de nu --

Men.               Hvad då? --
 Den karln kan prata, han! -- Hvad då? Hvad då?

1 Borg. Betvungna blefve af den frossarn magen,
 Som kroppens rännsten är, --

Men.                    Nå väl; hvad då?

1 Borg. Besagda lemmar, om de skulle klaga,
 Hvad kunde magen svara?

Men.              Hör nu på.
 En smula tålamod -- ni har ej stort --
 Så skall jag er förtälja magens svar.

1 Borg. Det der tar aldrig slut.

Men.                             Gif akt, min vän.
 Den hedersmannen magen var betänksam,
 Ej rask som klaganden, och svarte så:
 "Sant är, ni, mina hjertans vänner," sad' han,
 "Att jag i första hand den föda njuter,
 Som ger er näring; det är också billigt,
 Ty jag är hela kroppens foderlada
 Och magasin; men kom ihåg, att jag
 Kring alla blodets rännilar det sänder
 Till hofvet, hjertat, och till thronen, hjernan,
 Och genom kroppens alla vrår och vinklar
 Tar kraftigaste nerv och minsta åder
 Af mig emot den sunda näringskraft,
 Hvaraf de lefva; och om alla icke" --
 Hör gode vänner, hör, så säger magen --

1 Borg. Godt; vidare.

Men.                  "Om alla icke genast
 Bli varse, hvad jag gifver en och hvar,
 Så kan jag styrka dock, att allesamman
 Af mig mottaga musten utaf allt
 Och lemna mig afskrädet." Nå, hvad tycks?

1 Borg. Det var ett svar. Tillämpningen, jag ber!

Men. Jo, Roms senat är denna goda magen,
 Och ni de tredska lemmarna; betänken
 Dess råd och omsorg, öfvervägen rätt,
 Hvad statens bästa rör, och ni skall finna,
Att hvad er gifs ej går på allmän räkning,
 Men kommer genom dem och går till er,
 Men ingalunda från er sjelfva. -- Nå,
 Hvad tycks, du stor-tå i församlingen?

1 Borg. Jag stor-tån, hvarför stor-tån just?

Men. Jo, lägst och sämst och fattigast af alla,
 Du främst i detta kloka uppror går.
 Du lurk af sämsta ras, du löper fräckt
 I spetsen för att egen fördel vinna.
 Dock, tagen edra styfva påkar fram,
 Rom vill med sina råttor drabba samman;
 Den ena parten får sin säkra bane.
 Hell, ädle Marcius!

(Cajus Marcius uppträder).

Mar.          Jag tackar er. --
 Hvad står det på, du usla skojarpack,
 Som klår ditt arma kliande förstånd,
 Tills skabb det blir.

1 Borg.         Ni alltid höflig var.

Mar. Den höflig är mot er, han smickrar otäckt.
 Hvad vill ni ha, ni hundar? Icke krig
 Och icke fred; det ena skrämmer er,
 Det andra gör er fräcka. Den er tror,
 Han finner harar, der han söker lejon,
 Och gäss för räfvar. Mer att lita på
 I ären ej än eldkol på en is
 Och snö i solen. All er dygd är den,
 Att prisa den, som nedtryckt är af brott,
 Och gorma, om han näpses utaf lagen.
 Den rang förtjenat, ock ert hat förtjenar,
 Och edra känslor likna sjuklings matlust,
 Som jemt vill ha hvad honom skadar mest.
 Eho som litar på er gunst, han simmar
 Med fenor utaf bly och hugger ekar
 Med strå af vass. I galgen med er! Tro er?
 I byten sinnelag i hvar minut
Och kallen ädel, den som nyss ni hatat,
 Och usel den, som var er afgud. Ha!
 Hvad står det på, att rundt kring hela staden
 I skriken mot senaten, som likväl
 Näst gudarna er håller uti tukt
 Och hindrar er att äta upp hvarandra? --
 Hvad vilja de?

Men.     Bestämma spannmålsprisen;
 Af spannmål, säga de, är staden full.

Mar. I galgen med dem! Ha! de säga det?
 I spisvrån sitta de och tro sig veta
 Allt hvad som sker på Capitolium,
 Hvem der har makten, stiger eller faller,
 Och dikta kif och dikta giftermål
 Och stärka sitt parti och sänka dem,
 Som de ej lida, långt inunder trädskon.
 De säga, att det fins tillräckligt spannmål?
 Om bara adeln lade bort sitt kink
 Och lät mig hugga in, jag skulle stapla upp
 En sådan hög af sönderhuggna slafvar,
 Att knappt min lans der skulle botten hinna.

Men. Nej, dessa äro redan lugnade,
 Ty fast de hafva riklig brist på folkvett,
 Så äro de dock väldiga pultroner. --
 Men säg, hur är det med den andra truppen?

Mar. Förskingrade. -- I galgen med dem alla!
 De hungra, sade de, och gnällde ordspråk,
 Som: "hunger bryter sten;" "en hund skall äta;"
 "Mat är för mun;" "ej blott för rike man
 Är kornet gjordt." -- Med slika gamla stumpar
 De gåfvo harmen luft. Då deras fordran
 Man nu beviljat, -- mäkta stor var den,
 Och enkom gjord att bräcka adels hjerta
 Och göra makten blek -- så hurrades
 Och hurrades igen och slängdes mössor,
 Som ville de på månens horn dem hänga.

Men. Och hvad blef dem beviljadt?

Mar.	Fem tribuner
 Af eget val, som deras pöbelvisdom
 Försvara skulle: Brutus är den ena,
 Sicinius och -- knäfveln vet hvem mer!
 Förr skulle packet Rom ha rifvit ned,
 Än jag gått in på sådant. Nästa gång
 De vinna ännu mer och resonera
 Om uppror mera högljudt.

Men.               Det är sällsamt.

Mar. Ynkryggar, packa er nu hvar till sitt!

(En budbärare kommer).

Budb. Är Cajus Marcius här?

Mar.                        Ja visst; hvad vill ni?

Budb. Berätta er, att Volscerna sig väpnat.

Mar. Det fägnar mig! Så kunna vi bli qvitt
 Allt öfverflödigt pack. -- Se, stadens äldste!

(Cominius, Titus Lartius och flere senatorer, Junius
Brutus och Sicinius Velutus uppträda).

1 Sen. Hvad ni har sagt oss, Marcius, har skett:
 Sig Volscerna ha väpnat.

Mar.               Deras höfding,
 Tullus Aufidius, ger er nog att sköta.
 Jag syndar med min afund mot hans adel,
 Och om jag icke vore den jag är,
 Jag ville vara han.

Com.          Ni slagits förr.

Mar. Om halfva verlden slogs mot andra halfvan,
 Och han min stallbror vore, föll jag af
 Blott för att slåss med honom; jag är stolt
 Att hetsa sådant lejon.

1 Sen.            Ädle Marcius,
 Ni följer väl Cominius i striden?

Com. Det har ni lofvat mig.

Mar.                        Det har jag gjort,
 Och håller ord, -- Du, Lartius, skall se
Mig än en gång i pannan Tullus hugga.
 Hvad, är du lam? Du uteblir kanhända?

Tit. Nej, Cajus Marcius; på ena kryckan
 Jag stöder mig och hugger med den andra,
 Förr'n sådant jag försummar.

Mar.                   Äkta adel!

1 Sen. Till Capitolium oss följ, der vänta
 En hop af våra vänner.

Tit.             Gå förut,
 Cominius dernäst, och sedan vi:
 Er tillhör främsta platsen.

Com.                  Ädle Lartius!

1 Sen. (till borgarne). Fort, hem med er! se så:

Mar.               Nej, låt dem följa.
 Hos Volscerna fins korn; gå dit, ni råttor,
 Och gnag på logen. -- Värda upprorssällskap,
 Ert mod i blomma står; kom med, kom med!

(Senatorerna, Cominius, Marcius, Titus Lartius och Menenius
gå; borgarne smyga sig bort).

Sic. Fins någon menniska så stolt som han?

Brut. Det fins ej maken.

Sic. Då vi till folktribuner blefvo valda, --

Brut. Såg ni hans läpp, hans öga?

Sic.                              Och hans hån.

Brut. Uppretad kan han håna gudarna.

Sic. Och till och med den kyska månen gäcka.

Brut. Må kriget sluka'n; han är alltför stolt,
 Med all sin tapperhet.

Sic.             Ett sådant lynne,
 Af medgång kittladt, trampar med förakt
 På sjelfva middagsskuggan; men jag undrar,
 Hur han kan smälta det att tjena under
 Cominius.

Brut. Jo ryktet, som han älskar
 Och står så väl hos, kan ej bättre hägnas
 Och mer förökas än uppå en plats
Den främste närmast; hvad som icke lyckas
 Blir fältherrns fel, om också allt han gör,
 Som göras kan, och vildsint tadel ropar
 Om Marcius: "Ack, hade ändå han
 Befälet haft!"

Sic.     Och lyckas allt, så röfvar
 En gunstig mening, som vid Marcius hänger,
 Ifrån Cominius förtjensten.

Brut.                 Ja;
 Han redan har Cominii halfva rykte,
 Fast han det ej förvärft; Cominii fel
 Den andres prydnad bli, ehuruväl
 Han ej förtjenat det.

Sic.            Kom, låt oss höra,
 Hur allt är tillstäldt, och på hvad fason
 Ett slikt krushufvud rustar sig i ordning
 Till detta krigståg.

Brut.          Låt oss följas åt.

(De gå).


ANDRA SCENEN.

Corioli. Senatens rådsal.

(Tullus Aufidius och några senatorer uppträda).

1 Sen. Ni tror då verkligen, Aufidius,
 Att Rom har forskat våra planer ut
 Och vet, hur här går till?

Auf.                 Tror ni det icke?
 När tänktes nånsin här en tanke ut,
 Som hann i verket sättas, förr än Rom
 Oss lurade? För fyra dagar sedan
 Jag hade bref. Det lyder så -- jag tror,
 Att jag har brefvet på mig; jo, se här: (Han läser).
 "En här man värfvar; ingen vet, om öster
 Det gäller eller vester. Stor är nöden,
 Och folket uppror gjort. Cominius
 Och Marcius, er gamle fiende,
 Som mer af Rom är hatad än af er,
Samt Lartius, en tapper Romare,
 Så sägs det, leda dessa rustningar,
 Man vet ej hvart, men troligtvis mot er.
 Betänken det."

1 Sen. Vår härsmakt står på fältet;
 Vi aldrig trott, att Rom ej redo var
 Att möta oss.

Auf. Och ni har handlat klokt,
 Som dolde edra planer, intilldess
 De måste träda fram; dock Rom har sport dem
 I sjelfva kläckningen, och denna upptäckt
 Har mycket kortat af vår plan, som var
 Att taga mången stad, förr'n Romarn märkte,
 Att vi på benen voro.

2 Sen.	Ädle Tullus,
 Er fullmakt tag och ila till er skara,
 Vi dröja här Corioli att skydda.
 Om de belägra oss, så kom med hären
 Och undsätt staden. Dock, jag tviflar på
 Att oss det gäller.

Auf.	Tvifla ej på det.
 Min kunskap säker är. Ja -- ännu mer:
 En del af deras här är re'n i farten
 Och det mot oss. Jag lemnar er, J fäder.
 Om jag och Marcius på fältet mötas,
 Så ha vi svurit på att icke sluta,
 Förrän den ene icke mer kan hugga.

Alla. Er hjelpe gudarna!

Auf.	Och er bevare!

1 Sen. Farväl!

2 Sen. Farväl!

Auf. Farväl!


TREDJE SCENEN.

Rom. Ett rum i Marcii hus.

(Volumnia och Virgilia sitta och sy).

Vol. Kära dotter, sjung eller tala åtminstone i en litet
muntrare ton! Om min son vore min man, så skulle jag
fröjda mig mer åt en frånvaro, under hvilken han vunne
ära, än åt hans omfamningar, huru innerliga bevis de än
vore på hans kärlek. Då han ännu var ett litet barn och
min enda lifsfrukt, då ungdom och behag ådrogo honom
allas blickar, ja, då hans mor icke skulle hafva sålt en enda
timma af hans åskådande för en konungs dagslånga böner,
redan då -- när jag betänkte, huru äran skulle pryda en
sådan varelse, samt att han icke vore stort bättre än en
målning, som hänger på väggen, om icke begär efter ära
gåfve honom lif -- var det mig en fröjd att låta honom
uppsöka faror, der det var troligt, att han skulle vinna rykte.
I ett blodigt krig skickade jag honom ut, och han kom tillbaka
med pannan kransad med eklöf. Hör du, min dotter,
mitt hjerta sprang icke högre af fröjd, då jag först fick höra,
att jag fått ett barn af mankön, än då jag för första gången
såg, att han bevisat sig vara en man.

Virg. Men om han hade stupat, hvad skulle ni då hafva
sagt?

Vol. Då skulle hans ärorika namn hafva blifvit min
son; jag hade då ansett det för min afkomma. Hör min
uppriktiga bekännelse: hade jag ett dussin söner, alla mig
lika kära och ingen mindre älskad än din och min gode
Marcius, så ville jag heldre, att elfva med ära skulle dö för
sitt fosterland, än att en skulle bortslösa sitt lif i vällust
och lättja.

(En kammarfru kommer).

Kammarf. Min fru, Valeria kommer för att besöka er.

Virg. Jag ber er, låt mig draga mig tillbaka.

Vol. Nej, nej, det får du icke!
Mig tycks jag hör din makes trumma skrälla
 Och ser, hur Tullus han vid håret släpar;
 Som barn för björnen flykta Volscerna.
 Jag honom stampa hör och ropa så:
 "Kom hit, pultroner, aflade i fruktan,
 Fastän i Rom ni föddes!" Blodig panna
 Med pansarhandsken torkar han och går
Likt skördemannen, som skall hugga allt,
 Så framt han ej dagspenningen vill mista.

Virg. Hans panna blodig! Intet blod, J Gudar!

Vol. Din toka! Sådant kläder mer en man
 Än gyldne segertecken. Hecuba
 Ej räckte mera fager barm åt Hector,
 Som didde den, än Hectors panna var,
 Då blod den sprutade mot Grekers svärd. --
 Säg, att Valeria välkommen är.

(Kammarfrun går).

Virg. Må himlen för den grymme Tullus skydda
 Min Marcius.

Vol.   Han lägger Tulli hufvud
 Framför hans fot och trampar på hans nacke.

(Valeria kommer).

Val. God dag, mina ädla fruar!

Vol. Min bästa fru, --

Virg. Det fägnar mig att se er, min fru.

Val. Hur står det till med er båda? Ni är riktigt husliga,
det må jag säga. Hvad? Syarbete framme? Ett
hyggligt tidsfördrif! -- Hur mår er lille gosse?

Virg. Jag tackar er, min fru, han mår väl.

Vol. Han tycker mera om att se på svärd och höra
på trumman, än ge akt på sin skolmästare.

Val. Fadren från topp till tå! Det är en söt pojke,
det lofvar jag. Jag betraktade honom i Onsdags en god
halftimme; han har ett sådant bestämdt utseende. Jag såg
honom springa efter en grann fjäril och, när han hade fångat
den, släppte han den lös igen; och så till att springa
efter igen, och så raklång på näsan, och så upp igen och
fick honom fatt. Antingen han nu blef desperat, för det att
han föll, eller hur det var, alltnog, han skar tänderna och
slet fjärilen i stycken. Ack, ni kan inte tro så han trasade
sönder den!

Vol. Det har han efter sin far.

Val. Det är verkligen ett ädelt barn.

Virg. En vildbasare, min fru.

Val. Se så, lägg nu bort ert arbete; ni får lof att slå
er litet lös med mig i afton.

Virg. Nej, min bästa fru; jag går icke ut om dörren.

Val. Icke utom dörren?

Vol. Hon skall, hon skall.

Virg. Nej, jag ber er om förlåtelse. Jag går icke öfver
tröskeln, förr än min man kommit tillbaka ifrån kriget.

Val. Fy! Stänga in er så der oförnuftigt? Kom, ni
skall helsa på en god vän, som ligger i barnsäng.

Virg. Jag önskar, att hon snart måtte bli frisk, och besöker
henne med mina böner, men gå dit, det kan jag icke.

Vol. Hvarför icke det?

Virg. Icke af maklighet, icke heller af brist på vänskap.

Val. Ni vill bli den andra Penelope; och likväl sägs
det, att allt det garn, som hon spann i Ulysses' frånvaro,
blott fyllde Ithaka med mott och mal. Kom; jag skulle
önska, att er kammarduk vore så känslig som ert finger; då
skulle ni af barmhertighet låta bli att sticka den. Kom,
följ med oss.

Virg. Nej, min fru, förlåt mig; jag vill verkeligen icke ut.

Val. Se så, följ bara med, så skall jag berätta er herrliga
nyheter från er man.

Virg. Ack, goda Valeria, ännu kunna inga hafva hunnit
hit.

Val. Jo visst; jag skämtar icke med er, det kom nyheter
ifrån honom i går aftons.

Virg. Verkeligen?

Val. Fullt allvar. Jag har hört det af en senator. Så
här står det till: Volscerna hafva skickat ut en krigshär,
emot hvilken fältherrn Cominius dragit ut med en del af
den romerska hären. Er man och Titus Lartius belägra deras
stad Corioli; de tvifla icke på att de skola eröfra den
och göra ett hastigt slut på kriget. Detta är på min ära
sant; kom nu och följ med oss.

Virg. Ursäkta mig; framdeles skall jag aldrig säga nej
åt er.

Vol. Låt henne vara; sådan hon nu är, skulle hon bara
störa vår glädje.

Val. Det tror jag också. -- Farväl då! -- Kom, min
bästa fru. -- Jag ber dig, Virgilia, kör ditt högtidliga humör
på porten och följ med oss.

Virg. Nej, med ett ord, min fru; jag kan verkeligen
icke. Jag önskar er mycket nöje.

Val. Nå, så farväl då.

(De gå).


FJERDE SCENEN.

Utanför Corioli.

(Marcius, Titus Lartius, officerare och soldater komma
med flygande fanor och klingande spel. En budbärare).

Mar. Der kommer nytt; jag håller, att de slagits.

Tit. Det ha de ej; min häst mot er!

Mar.                                Topp!

Tit.                                      Topp!

Mar. Säg, har vår höfding fienderna mött?

Budb. De stå och se uppå hvarann, men än
 De icke talats vid.

Tit.          Jag hästen vunnit.

Mar. Jag köper den igen.

Tit.                     Jag hvarken säljer
 Ej heller ger den bort; ni skall få låna'n
 På femti år. -- Nå, fordra staden upp.

Mar. Hur långt från oss stå dessa härarna?

Budb. Halfannan mil vid pass.

Mar.                          Då kunna de
 Vårt härskri höra, liksom deras vi. --
 Nu Mars, jag ber dig, sätt oss qvickt i farten,
 Att vi med svärd, som ryka, måtte draga
 Till våra vänners hjelp på fältet ut!
 Blås, blås uti trumpeterna!
 (Det blåses till parlamentering. Några senatorer visa sig på murarna).
 Fins Tullus inom edra murar?

1 Sen.                   Nej;
 Ej heller någon, som er mindre skyr,
 Än Tullus gör, och det är litet nog.
 Hör trummorna, som mana fram vår ungdom.
 Vi bräcka muren heldre, än vi låta
 Inspärra oss. Vår port tycks vara stängd,
 Men är tillbommad blott med strå och stickor
 Och öppnar sig utaf sig sjelf. -- Hör på!
 (Härskri på afstånd).
 Der är Aufidius. Hör, hur han grasserar
 Uti er klufna krigshär.

Mar.	Ha, de slåss!

Tit. Då vet vi, hvar vi ha dem. -- Hit med stegen!

(Volscerna rycka ut ur staden).

Mar. De sky oss ej, men rycka ut ur staden.
 Nu sköldarna för hjertat! Slåss med hjertan
 Mer härdade än skölden. -- Framåt, Titus!
 De oss förakta mera, än vi trott; --
 Jag svettas utaf harm. -- Gå på, kamrater!
 Om någon flyr, så är han mig en Volscer,
 Och han skall smaka spetsen af mitt svärd.

(Handgemäng emellan Romare och Volscer. Romarne blifva
tillbakaslagne. Marcius kommer tillbaka).

Mar. All söderns pest er drabbe, Romas afskum!
 Må skabb och bölder utan tal er täcka,
 Så att man skyr er, förr'n man får er se,
 Och smitte så den ene ned den andre
 På milslångt håll mot vinden! Gåsa-själar
 I menskohamn, J springen ju för slafvar,
 Dem apor kunde slå! Tartar och Pluto!
 Er rygg är blodig och er näsa blek
 Af fruktans frossa; höger om, hugg in,
 Ty annars skall, vid himlens blixtar, jag
 Från Volscerna mot er min klinga vända.
 Betänk er och gå på; om stånd ni håller,
 Vi jaga dem till deras qvinnor hem,
 Som de ha följt oss fram till våra skansar.
(Härskri. Ny strid emellan Volscer och Romare. Volscerna fly in i staden. Marcius förföljer dem till stadsporten).
 Nu porten öppen är. Gå tappert på!
 För oss, som dem förfölja, är den öppnad,
 Men ej för dem, som fly. Kom, gör som jag!

(Han störtar in igenom porten, som slås igen bakom honom).

1 Sold. En sådan våghals! Jag har icke lust.

2 Sold. Ej heller jag.

3 Sold.                Nej se, nu är han instängd!

Alla. Nu lär han få på pelsen.

(Titus Lartius uppträder).

Tit. Säg, hvart har Cajus Marcius tagit vägen?

Alla. Han utan tvifvel stupat har, min herre.

1 Sold. I hälarna de flyende han följde
 I staden in; då stängde de i hast
 Dess portar till: nu står han ensam der.
 Och trotsar hela staden.

Tit.               Ädle vän,
 Som känslig sjelf i styrka öfverträffar
 Ditt känslolösa svärd och ståndar fast,
 Då det sig kröker. -- Du förlorad är. --
 En hel rubin af samma vigt som du
 Så dyrbar vore ej. Du var en krigsman
 I Catos anda,Detta är en af de många anakronismer, till hvilka Shakspeare gör sig skyldig. icke blott förfärlig
 I hugg och slag, men vid din grymma blick
 Och thordöns-lika stämmas dundrande
 Skalf fienden, som låge hela verlden
 I feberskakning.

(Marcius kommer tillbaka blodig och förföljd af Volscerna).

1 Sold.    Se!

Tit.           O, Marcius! --
 Vi rädda honom, eller dö med honom.

(Fäktning. Alla intränga i staden).



FEMTE SCENEN.

En gata i Corioli.

(Några Romare, som släpa byte med sig).

1 Rom. Det här tar jag med mig till Rom.

2 Rom. Och jag det här.

3 Rom. Knäfveln regera! jag trodde, det var silfver.

(Krigstumultet fortfar på afstånd. Cajus Marcius och Titus
Lartius komma åtföljde af en trumpetare).

Mar. Se dessa lymlar, som för lumpna slantar
 Förspilla tiden! Kuddar, gammalt jernskräp,
 Tennskedar, paltor, dem en bödel skulle
 Å afrättsplats begrafva,Skarprättaren fick annars behålla deras kläder, som han afrättade. roffa de,
 Förr'n slagtningen är slut. -- Hugg ned det packet!
 Hör fältherrns härskri! -- Låt oss skynda dit!
 Der äf Aufidius, min dödsfiende;
 Han mördar Romare. Tag, ädle Titus,
 Tillräckligt manskap för att värna staden.
 Med dem, som mod i bröstet ha, jag ilar
 Cominius till hjelp.

Tit.           Du blöder, Marcius!
 Du fäktat allt för häftigt för att börja
 En ny batalj.

Mar.    Beröm mig icke, Titus!
 Mitt dåd har knappast värmt mig än; farväl!
 Att blod jag mist är mera helsosamt
 Än farligt; mot Aufidius så här
 I kamp jag går.

Tit.      Fortunas hulda guddom
 Förälske sig i dig; må hennes skönhet
 Din oväns klinga döfva! Tappre hjelte,
 Dig följe lyckan troget som en page.

Mar. Och älske dig ej mindre, än hon älskar
 Den mest hon gynnar. -- Nu farväl, min vän!

Tit. Glorrike Marcius! (Marcius går).
 Gå, låt trumpeten uppå torget ljuda
Och kalla samman stadens embetsmän;
 Vi skola der förkunna dem vår vilja.

(Går).


SJETTE SCENEN.

I grannskapet af Cominii läger.

(Cominius och hans troppar retirera).

Com. Drag andan nu! Som Romare vi slagits
 Och hvarken dårligt stridt mot öfvermakten
 Ej heller vikit fegt; ännu en gång
 Vi få en dust. Jag hörde under striden,
 Hur våra vänners härskri då och då
 Af vinden fördes hit. -- J Romas gudar,
 Med dem så väl som oss i striden varen,
 På det att båda härarna må mötas
 Med pannor glädjestrålande och egna
 Åt er ett tacksamt offer. (En budbärare kommer). Nå, hvad nytt?

Budb. Man gjort ifrån Corioli ett utfall
 Och stridt mot Lartius och Marcius;
 Jag såg de våra fly till sina skansar,
 Då sprang jag hit.

Com.         Om ock du talar sant,
 Så låter det dock fult. -- När skedde det?

Budb. För mera än en timma sedan, herre.

Com. Och knappt en mil! -- Jag hörde trumman nyss;
 Behöfver du en timma då på milen?
 Du kommer sent.

Budb.     Af volsciska spioner
 Jag blef förföljd och tvungen till en omväg
 Af tre till fyra mil. Jag annars kommit
 Med budet tidigare.

(Marcius kommer).

Com.          Hvem är det,
 Som ser mig ut, som om han vore flådd? --
O gudar! Han af Marcius prägeln bär,
 Jag honom förr än nu har sådan sett.

Mar. Säg, kommer jag för sent?

Com.                           Ej herden bättre
 Från thordön skiljer tamburinens ljud,
 Än Marcii stämma jag från hvarje annans
 Af mindre klang.

Mar.       Säg, kommer jag för sent?

Com. Ja, om du ej är klädd i oväns blod,
 Men svept i eget.

Mar.        Låt mig famna dig
 Så kraftig som jag var, då jag stod brudgum,
 Så fröjdfull som jag var på bröllopsqvällen,
 Då vaxljus lyste mig till sängs.

Com.                       Du hjelte!
 Hur står det till med Titus Lartius?

Mar. Som med en man, som brådtom har med domslut
 Och dömer en till döden, en till landsflykt,
 Frigifver en, beklagar, hotar andra;
 I Romas namn Corioli han håller
 Liksom en kopplad vindthund, den han släpper,
 Om han behagar så.

Com.         Hvar är den slaf,
 Som sade, att ni flytt till skansarna?
 Hvar är han? Kalla honom!

Mar.                Nej, låt bli!
 Han sanning sagt. -- Men våra goda herrar,
 Gemene man, -- slikt pack skall ha tribuner! --
 Ej råtta flyr för katt så qvickt, som de
 För lymlar flydde sämre än de sjelfva.

Com. Men huru fick ni segern?

Mar.                          Ha vi tid
 Att det berätta? -- Nej, det tror jag icke.
 Hvar är vår ovän? Har ni vunnit slaget?
 Om ej, hvi dröja med att vinna det?

Com. Vi slogos med förlust och drogo oss
 Tillbaka för att vinna någon fördel.

Mar. Hvar ligger deras här? På hvilken flygel
 Står deras bästa folk?

Com.             Så vidt jag vet,
 Stå Antiaterna i främsta ledet;
 Man litar mest på dem: dem anför Tullus,
 Han, deras hjertans hopp.

Mar.                Jag dig besvär,
 Vid alla strider, som vi kämpat i,
 Vid samfält gjutet blod, vid alla eder
 Om troget brödraskap, att ställa mig
 Emot Aufidius och hans Antiater;
 Försumma icke tiden! Låt oss fylla
 Med våra svärd och skarpa pilar luften!
 Men genast bör det ske.

Com.              Jag såge heldre,
 Att ni blef förd i bad och balsam lagd
 På edra sår, dock djerfs jag aldrig neka
 Hvad ni begär; välj ut det folk, som bäst
 För denna bragden passar.

Mar.                Det vill säga
 De villigaste. -- Fins det någon här --
 Att tvifla derpå vore synd -- som älskar
 Det smink, som mig har färgat, fins det någon,
 Som älskar fosterlandet mer än sig,
 Som dåligt rykte mer än döden skyr
 Samt heldre dör med mod, än lefver uselt,
 Så må han ensam, eller följd af flera,
 Så här med handen vifta till ett tecken,
 Att Marcius han följer. (Alla hurra, svänga sina svärd, lyfta Marcius upp på sina armar samt kasta sina mössor i luften). Mig allena!
 Ni gör mig till ett svärd? Om detta jubel
 Uppriktigt är, hvem fins bland er, som ej
 Kan fyra Volscer slå? Hvarenda en
 Emot Aufidius en sköld kan bära
Så hård som hans. -- Jag är er alla tacksam,
 Men gör likväl bland er ett litet urval;
 De öfriga må gå till annan kamp,
 Der någon sådan tarfvas. Framåt marsch!
 Och fyra välje genast ut de män,Dessa fyra skulle vara elektorer, som ur hela den öfriga skaran skulle utvälja de villigaste.
 Som äro villigast.

Com.         Gå på, kamrater,
 Och visa hvad ni duger till, så skall
 Med oss ni allting dela lika.

(De gå).


SJUNDE SCENEN.

Utanför Coriolis portar.

(Titus Lartius, som qvarlemnat besättning i Corioli, går
med trummor och trumpeter Marcius och Cominius till
mötes. En höfding följer honom med soldater och en
vägvisare).

Tit. Sätt vakt vid portarna och gör er pligt,
 Som jag befallt. När bud er sänds, så skicka
 Hjelptrupparna; de öfriga förslå
 Till något motvärn. Om vi blifva slagna,
 Så kunna vi ej mer behålla staden.

Höfd. Vi skola passa på, var viss på det.

Tit. Se så, nu kan ni stänga portarna.
 Kom, visa vägen fram till Romarlägret.

(De gå).


ÅTTONDE SCENEN.

Ett slagfält.

(Härskri. Marcius och Aufidius mötas).

Mar. Med ingen ann än dig jag kämpa vill,
 Ty dig jag hatar bittrare än lögnen.

Auf. Så hatar jag ock dig; ej Afrika
 En huggorm har, som är mig mera vidrig
 Än du, din ilskne äretjuf. -- Håll stånd!

Mar. Den utaf oss, som viker först, skall dö
 Den andres slaf och gudar honom döma.


Auf. Om jag till flykten tager, Marcius,
 Så jage du mig, som man jagar harar.

Mar. Aufidius, för tvenne timmar sedan
 Jag ensam stod i ert Corioli
 Och gjorde hvad mig täcktes; icke mitt
 Är blodet, som mig skyler: hämnas nu
 Det värsta du förmår.

Auf.            Om sjelfva Hector,
 Som dina fäder skryta af, du vore,
 Du sluppe icke undan mig.
 (De fäkta. Några Volscer komma Aufidius till hjelp).
 Tjenstaktigt, men ej tappert. -- J mig skymfen
 Med slik förbannad hjelp.

(Marcius drifver dem framför sig).


NIONDE SCENEN.

Det romerska lägret.

(Det blåses till återtåg. Trumpetstötar. Från den ena sidan
kommer Cominius med sina troppar och från den
andra Marcius med armen i band. Honom följa några
Romare).

Com. Om jag dig sade hvad i dag du gjort,
 Du trodde det ej sjelf. Jag skall likväl
 Förkunna det, der senatorer skola
 Med tårar blanda upp sitt leende,
 Der adeln draga skall på axlarna,
 Men dock till sist beundra, der med skräck
 Och ljuflig ångest qvinnor skola längta
 Att höra mer, der sömniga tribuner
 Och snuskiga plebejer, som dig hata,
 Emot sin vilja skola säga så:
 "Vi tacka gudarna, som gifvit Rom
 En slik soldat." -- Dock kom du till deserten,
 Då allaredan du dig ätit mätt.

(Titus Lartius kommer med sina troppar).

Tit. Min höfding, Romas stridshingst denne är,
Vi äro blott schabraket; ack, om bara
 Du hade sett --

Mar.            Jag ber dig, tig! Min mor,
 Som tillstånd har sitt eget blod att prisa,
 Mig kränker med sitt pris. Jag blott har gjort
 Som ni, det är så godt jag kan, bevekt
 Så väl som ni utaf mitt fosterland.
 Enhvar, som blott sin goda håg fullbordat,
 Har mera gjort än jag.

Com.             Du får ej så
 Begrafva din förtjenst. Sin egendom
 Skall Rom värdera. Värre än att stjäla
 Och värre än förräderi det vore
 Att dölja dina bragder och förtiga
 Ett hjeltenamn, som, när som högst det flyger,
 Dock synes blygsamt. Derför ber jag dig --
 Till ett bevis på hvad du är, men ej
 Till lön för hvad du gjort -- att höra på
 Hvad inför hären jag dig har att säga.

Mar. Jag några skråmor har, som börja svida,
 Då någon talar om dem.

Com.            Tege man,
 Så skulle de vid sådan otack bulna
 Och smärta dig till döds. -- Af alla hästar,
 Som vi ha tagit, -- goda äro alla --
 Samt alla skatter så från stad som slagfält
 Vi gifva dig en tiondel, den sjelf
 Du välje dig på förhand, innan delning
 På allmän räkning göres.

Mar.               Tack, min höfding;
 Dock kan jag ej förmå mig till att taga
 Drickspengar för mitt svärd. Jag vägrar det,
 Och vill ej hafva mer än en och hvar,
 Som endast bragden åsett.

(Långa fanfarer. Alla ropa Marcius! Marcius! samt kasta
mössor och lansar i vädret. Cominius och Lartius
blotta sina hufvuden).
Måtte aldrig
 Trumpeterna, dem J vanhelgen så,
 Få ljuda mer! Om trummor och trumpeter
 På valplats smickra, då må hof och stad
 Bli idel lögn och svek; blir stålet mjukt
 Som snyltgästs silke, må man smida pansar
 Af sidentyg!Öfversättaren läser med Tyrwhitt coverture, icke overture, som är den vanliga läsarten. Jag ber, låt bli det der! --
 För det jag ej näsblodet tvättat bort,
 För det jag kanske slagit en pultron,
 Hvad mången ann så väl som jag har gjort,
 I helsen mig med öfverdrifvet jubel,
 Som om jag ville ha min smula bragd
 Med lögnens såser kryddad.

Com.                 Allför blygsam,
 Och mer mot egen ära grym än tacksam
 Mot oss, som ärligt mena! Men förlåt:
 Om mot er sjelf ni rasar, lägga vi,
 Liksom på en som sjelf sig skada vill,
 Handklåfvar, tala sedan tryggt med er. --
 Thy vare det för hela verlden kunnigt,
 Att Cajus Marcius har vunnit kransen
 I detta krig, och till bevis derpå
 Jag honom ger till skänks min ädla stridshäst,
 I lägret känd, med hela dess mundering.
 Och kalles han från denna dag, till lön
 För sina bragder vid Corioli,
 Med hela härens jubelrop och bifall,
 Cajus Marcius Coriolanus!
 Bär detta tillnamn, städse lika ädel!

(Pukor och trumpeter).

Alla. Cajus Marcius Coriolanus!

Cor. Nu vill jag tvätta mig. Och när mitt anlet
 Har blifvit rent, så skall man märka, om
 Jag rodnar eller ej. -- Haf tack likväl. --
 Jag vill er stridshäst taga mot och städse
 Mig göra värd mitt ridderliga tillnamn,
 Så godt som jag förmår.


Com.               Till tältet nu,
 Der, innan vi oss hylla. skrifvas skall
 Till Rom om segern. -- Till Corioli
 Du, Titus, vänder om. Till Rom du sände
 Dess främste män, med hvilka man kan rådslå
 Om vårt och deras väl.

Tit.             Det skall jag göra.

Cor. Nu börja gudarna mig gäcka. Jag,
 Som afslog nyss så fursteliga skänker,
 Är redan färdig till att tigga något
 Utaf min höfding.

Com.        Allt beviljadt! Tala!

Cor. Jag hos en fattig man en gång har gästat
 Uti Corioli; han var mig huld.
 Han ropade till mig, då han blef fången,
 Men Tullus stod mig midt för ögonen,
 Och harmen döfvade barmhertigheten.
 Släpp lös min stackars värd!

Com.                   En ädel bön!
 Om ock min son han dräpt, han vare fri
 Som himlens vind. -- Befria honom, Titus.

Tit. Hvad heter han.

Cor.                 Vid Zeus, det har jag glömt. --
 Jag är så trött. -- Mitt minne sviker mig. --
 Fins här ej vin?

Com.       Kom, låt oss gå till tältet;
 Uti ditt anlet blodet torkat; kom,
 Nu är det tid att sköta dina sår.

(De gå).


TIONDE SCENEN.

(Ljud af trumpeter. Tullus Aufidius uppträder blödande;
några soldater följa honom.

Auf. Corioli är taget.

1 Sold. Man lemnar det igen på goda villkor.

Auf. På villkor!
 O, den som vore Romare! Som Volscer
Jag kan ej vara det jag är. -- På villkor!
 Hvad villkor får man väl, då man sig gifvit
 På nåd och onåd! Marcius, med dig
 Fem gånger har jag stridt, och lika ofta
 Du slagit mig och lär väl göra det,
 Om ock vi möttes hvarje måltidstimma.
 Vid elementerna! om än en gång
 Vi mötas skägg mot skägg, så gäller det:
 Han eller jag. Min täflingsifver mist
 Den heder förr den haft; ty kan jag ej,
 I lika strid, med ärligt svärd mot svärd
 Förkrossa honom, vill jag stöta lömskt;
 För ilska eller svek han måste stupa.

Sold. Han är en satan.

Auf.                   Djerfvare än satan,
 Men ej så slug. Mitt mod förgiftadt är,
 Ty han har fläckat det, och derför flyr det
 Ut ur sig sjelft. Ej sömn, ej helgedom,
 Ej sjukdom, nakenhet, ej slott, ej altar,
 Ej presters böner eller offerstunder,
 Som annars hejda raseri, betvinga
 Med sina ruttna privilegier
 Mitt hat mot Marcius. Hvar jag honom finner,
 I sjelfva hemmet, i min broders skydd,
 Jag tvättar mina händer i hans hjerta
 Trots gästvänskapens lagar. -- Gå till staden
 Och spörj, hur det står till, och hvem man skickat
 Till Rom som gisslan.

Sold.           Går ni icke med?

Auf. Man väntar mig uti cypresse-lunden,
 Som ligger söderut från stadens qvarnar;
 Der skall du ge mig bud om verldens gång,
 På det att jag må rikta mina fjät
 I händelsernas spår.

Sold.          Det skall jag göra.

(De gå).


ANDRA AKTEN. FÖRSTA SCENEN.

(Menenius, Sicinius och Brutus uppträda).

Men. Auguren har sagt mig, att vi skola få höra nytt
i qväll.

Brut. Godt eller ondt?

Men. Något som icke öfverensstämmer med folkets önskningar,
ty de hålla icke af Marcius.

Sic. Sjelfva de vilda djuren lära af naturen att känna
sina vänner.

Men. Säg mig då, hvem vargen älskar.

Sic. Lammet.

Men. Ja, för att sluka det, likasom de hungriga plebejerna
skulle vilja göra med den ädle Marcius.

Brut. Han är visst ett lam, han, som brummar som
en björn!

Men. Nej, han är en björn, som lefver som ett lam. --
Ni är gamla karlar båda två, svara mig nu på en sak.

Båda Trib. Godt, herre.

Men. Säg mig ett fel, som Marcius är fattig på, och
som ni båda icke hafva öfverflöd på.

Brut. Han är icke fattig på något enda fel, han har
dem allesamman.

Sic. Framför allt är han högfärdig.

Brut. Och öfverträffar alla andra menniskor i skrytsamhet.

Men. Det låter underligt, det. Vet ni sjelfva, hur ni
är ansedda här i staden, nemligen af oss, det förnämare folket?
Vet ni det?

Båda. Nå, hur är vi ansedda?

Men. Jo, efter ni nu talar om högfärd, -- ni blir väl
icke onda på mig?

Båda. Vidare, vidare!

Men. Det ligger icke heller stor makt deruppå, ty ett
aldrig så litet tillfället-gör-tjufven skulle stjäla ifrån er en
mäkta hop tålamod. Ge fria tyglar åt ert lynne och förarga
er så mycket ni behagar, i fall sådant roar er. Ni
klandrar Marcius, för det han är högfärdig?

Brut. Det är fler än vi, som gör det.

Men. Det vet jag nog; ensamma förmår ni icke stort.
Ert hjelparesällskap är mångfaldigt, annars skulle edra företag
ta sig rasande enfaldigt ut; edra förmögenheter äro allt
för barnsliga för att kunna uträtta mycket på egen hand.
Ni talade om högfärd. Ack, om ni bara kunde titta litet
i den påsen,Allusion på en gammal saga, som berättar, att menniskan bär på två påsar; den ena bär hon på bröstet, den andra på ryggen, i den förra har hon sin nästas fel, i den sednare sina egna. som hänger på er egen rygg, och riktigt taga
i betraktande ert eget värda inre! Ack, om ni bara kunde
det!

Brut. Hvad skulle vi då få se, månntro?

Men. Jo, ni skulle få se ett par så ovärdiga, högfärdiga,
våldsamma, envisa öfverhetspersoner -- alias narrar --
som det nånsin fins i Rom.

Sic. Menenius, ni är också känd i orten.

Men. Ja, jag är känd som en lustig patricier och som
en man, den der älskar en bägare hetsigt vin utan att späda
ut det med en droppa Tibervatten. Man säger, att jag har
den lilla svagheten att gynna den, som först åklagar, att
jag är häftig och eldfängd för minsta strunt, och att jag
sällskapar mer med nattens bakända än med morgonens
framhufvud. Hvad jag tänker, det säger jag, och utandas
min galla i ord. Möter jag två sådana statsmän som ni
-- Lycurgusar kan jag just icke kalla er -- och den dryck
ni ger mig smakar min gom illa, så grinar jag åt den.
Jag kan icke säga, att edra välvisheter ha föredragit saken
väl, om jag ser åsneöronen sitta på större delen af edra
ord, och om jag också måste hafva fördrag med dem, som
påstå, att ni är hedervärda och allvarsamma män, så är
det likväl en stor lögn att säga, att ni har hyggliga fysionomier.
Om ni ser detta på kartan öfver min mikrokosmos,Det vill säga ansigtet, uttrycket af hela menniskans rörelse.
månne det deraf följer, att jag är känd i orten? Hvad
ondt kan ni, mina stockblinda, högtupplysta herrar, klämma
ut ur denna omständighet för att kunna säga, att också
jag är känd i orten?

Brut. Nå, nå! Vi känner er nog, vi.


Men. Ni känner hvarken mig, er sjelfva, eller någonting
annat. Er äregirighet trängtar bara efter att arma stackare
skola krusa och bocka för er; ni kan sitta hela gudslånga
förmiddagen och höra på ett tvistemål emellan en
äpplekäring och en öltappare och ändå uppskjuta hela trestyfvers-processen
till nästa rättegångsdag. Om ni händelsevis
får knip i magen, under det ni afhör kärande och svarande,
så grinar ni som riktiga grinollar, sätter upp den blodiga
fanan emot allt tålamod, skickar efter en nattstol och
låter tvistemålet ligga i sitt blod, endast ännu värre intrassladt
genom er handläggning. All den frid ni kan åstadkomma
i saken är, att ni kallar båda parterna för kanaljer.
Ni är mig just ett par underliga kurrar!

Brut. Nå, nå, det är nogsamt kändt, att ni är en
bättre spefogel vid bordet, än duglig ledamot i rådet på
Capitolium.

Men. Till och med våra prester måste bli spefoglar,
om de komma i färd med så löjliga subjekter som ni. Då
ni talar som aldraförnuftigast, så är det likväl icke värdt,
att ni sätter edra skägg i gång, och edra skägg förtjena icke
en så hederlig graf, som att bli stoppning i en lappskräddares
hufvudkudde, eller att bli begrafna i en åsnas packsadel.
Och ändå säger ni, att Marcius är stolt; han, som,
efter måttlig värdering, är mera värd än alla edra förfäder
ända från Deucalion, om också möjligen några de bästa af
dem varit ärfteliga mästermän. God afton, välvise herrar!
En längre konversation med er skulle smitta min hjerna,
ty ni ä' den plebejiska fänadens herdar. Jag tar mig den
friheten att rekommendera mig.

(Brutus och Sicinius draga sig tillbaka. Volumnia,
Virgilia och Valeria komma).

Hur står det till, mina lika sköna som ädla fruar? Sjelfva
månen vore icke ädlare, om den vandrade här på jorden.
Hvart följer ni edra ögon så snabbt?

Vol. Hedervärde Menenius, min son Marcius nalkas; för
Junos skull, uppehåll oss icke.

Men. Ha! Marcius kommer hem?

Vol. Ja, värdige Menenius, och följd af det utmärktaste
bifall.

Men. Jupiter, tag min mössa och min tacksägelse! --
Ha! Marcius kommer hem!

Virg. och Val. Ja, det gör han.

Vol. Se, här är ett bref ifrån honom. Senaten har fått
ett annat, hans hustru ett tredje, och jag tror, att ni också
har ett hemma hos er.

Men. Alla minna väggar skola dansa i qväll. -- Ett
bref till mig?

Virg. Ja, det är säkert, att det är ett bref till er; jag
har sett det.

Men. Ett bref till mig! Det gör mig frisk för hela
sju år; hela den tiden skall jag grina åt läkarne. Det suveränaste
recept i Galenus är bara qvacksalfveri och i jemförelse
med detta preservativ icke stort bättre än en hästkur.
Är han icke sårad? Han brukade alltid komma hem sårad.

Virg. Ack, nej, nej, nej!

Vol. Jo, han är sårad; jag tackar gudarna derför.

Men. Det gör också jag, bara det icke är för mycket.
-- Har han en seger med sig i fickan? Ärren kläda honom
bra.

Vol. På pannan, Menenius. Han kommer för tredje
gången hem med eklöfskransen.

Men. Har han grundeligen lexat upp Aufidius?

Vol. Titus Lartius skrifver, att de slagits med hvarann,
men att Aufidius kommit undan.

Men. Det var också hög tid för honom, det kan jag
försäkra honom. Om han hade hållit stånd, så hade jag icke
velat bli så fidiussad för alla kistor i Corioli samt det guld,
som är uti dem. Har senaten fått kunskap härom?

Vol. Kom, låt oss gå, mina bästa fruar. -- Ja, ja, ja! --
Senaten har fått bref ifrån fältherrn, som tillerkänner min
son hela äran af detta krig. Han har vid detta tillfälle
dubbelt öfverträffat sina fordna bedrifter.

Val. Ja, man berättar underbara saker om honom.

Men. Underbara? Ja, och dem har han ärligt fullbordat,
det kan ni lita på.

Virg. Gudarne gifve, att det vore sant!

Vol. Sant! pah!

Men. Sant! Jag svär på att det är sant. -- Hvar är
han sårad? (Till tribunerna). Gud bevare er, mina välvise
herrar! Marcius kommer hem och har ännu större orsak
att vara stolt. -- Hvar är han sårad?

Vol. I skuldran och i venstra armen. Det lär bli stora
skråmor att visa folket, då han skall söka konsulatet. Då
han slog Tarquinius tillbaka fick han sju huggsår på sin kropp.

Men. Ett på halsen och två på låret,Menenius vill särskildt uppräkna alla de blessurer, som Coriolanus fått, men kommer af sig och adderar genast till de två, dem Volumnia omtalat. -- ja, nio så vidt
jag vet.

Vol. Före det sista fälttåget hade han fem och tjugo ärr.

Men. Nu är det sju och tjugo, och hvarenda skråma
blef en fiendes graf. (Trumpeter och glädjerop). Hör trumpeterna.

Vol. Hans ankomst de förkunna! Före honom
 Gå fröjderop och bakom honom tårar.
 I senfull arm han svarta döden bär;
 Han lyfter den -- då faller oväns här.

(Trumpetstötar. Cominius och Titus Lartius uppträda.
Emellan dem går Coriolanus prydd med en eklöfskrans.
Höfdingar, soldater och en härold).

Här. Dig, Rom, det vare veterligt,
 Att helt allena Marcius har fäktat
 Uti Corioli och fått med ära
 Ännu ett namn till Cajus Marcius.
 Det lyder ståtligt, så: Coriolanus.
 Välkommen hem, glorrike Coriolanus! (Fanfarer).

Alla. Välkommen hem, glorrike Coriolanus!

Cor. Ej mer om detta! Det mitt hjerta kränker.
 Jag ber, håll upp!

Com.         Se der din moder.

Cor.                           O!
 Jag vet, att du har bedt till alla gudar
 För sonens väl. (Knäböjer för henne).


Vol.      Statt upp, min tappre krigsman,
 Min gode Marcius, min ädle Cajus
 Och än ett namn med dödsbedrifter vunnet.
 Hur var det nu? Coriolanus? -- Jo.
 Men ack, ditt vif --

Cor. (till Virgilia). Min ljufva tystnad, hell!
 Säg, hade du väl skrattat, om jag kommit
 På bår till Rom, då nu du fäller tårar,
 När min triumf du ser? Ack, slika ögon
 Ha enkorna uti Corioli
 Och mödrarna, som sakna sina söner.

Men. Dig kröne gudarna!

Cor.                    Du lefver än? --
 (Till Valeria). Förlåt, min ädla fru!

Vol.                                   Jag vet ej rätt,
 Hvart jag skall vända mig. -- Välkommen hem!
 Välkommen, höfding, och välkomna alla!

Men. Välkommen tusenfaldt! Jag kunde gråta
 Och kunde skratta, jag är lätt och tungsint.
 Förbannad vare hvarje minsta hjertrot
 På den, som dig med fröjd ej ser. Er tre
 Skall Rom förguda. -- Dock, vid tro och ära,
 Vildaplar fins det ännu qvar här hemma,Menenius menar tribunerna.
 Som ej sig låta ympa er i smak.
 Välkomna dock, J krigare! En nässla
 Vi kalla blott för nässla, dårars fel
 För dårskap blott.

Com.         Han är sig alltid lik.

Cor. Han är och han förblir Menenius.

Här. Gif plats, och vandra på.

Cor. (Till sin mor och sin hustru). Er hand och din.
 Förr'n eget tak beskugga får mitt hufvud,
 Jag måste på besök hos adeln gå;
 Den har ej blott mig gifvit helsningar,
 Men ära ock.

Vol.   Jag lefvat upp den dag,

Då mina önskningar och djerfva luftslott
 Jag sett fullbordade; nu felas blott
 En enda sak, som utan tvifvel Rom
 Skall skänka dig, min son.

Cor.                 Jag heldre går
 Som deras slaf min egen väg, o moder,
 Än deras vägar, herrskande med dem.

Com. Till Capitolium!

(Ljud af trumpeter. De gå ut i samma högtidliga procession,
som de kommit. Tribunerna träda fram).

Brut. Om honom talar hvarje mun; på näsan
 Glasögon sättas för att honom se.
 Sin unge släpper amman bums och sladdrar
 Om Marcius, som vore hon besatt.
 Kökspigan snor sin bästa blaggarnstrasa
 Kring flottig hals och klänger upp på väggen
 Att glo på honom. Bänkar, bord och fönster
 Pinfulla äro. Folk af alla sorter
 På tak sig ställt, på gaflar rida grensle,
 Och alla äro de på gröten heta.
 I trängseln knuffas sällan sedda prester
 Och puffa sig till plats bland pack och slödder.
 Beslöjade vestaler anförtro
 Det skarpa kriget mellan hvitt och rödt
 På fina kinder åt den lystne Phoebi
 Brännheta kyssar. Ja, ett sådant väsen,
 Som hade någon Gud, hvemhelst det är,
 Som honom skyddar, krupit in i honom
 Och gifvit honom tjusande behag.

Sic. Det står ej länge på, förr'n han är konsul.

Brut. Då lär vår makt, så länge han regerar,
 Få lägga sig och sofva.

Sic.              Ej han kan
 Med hof och måtta bära på sin heder
 Från början och till slut. Den vinst han har
 Han nog förlorar snart.

Brut.              Det är en tröst.

Sic. Tro mig, det folk, hvars talemän vi äro,
 Skall snart i kraft af gammalt groll förglömma,
 Vid minsta orsak, denna nya ära,
 Och orsak ger han dem, det svär jag på,
 Så visst som han sin ära deri sätter.

Brut. Jag hörde honom svära på att han
 Ej skulle, om han sökte konsulatet,
 På torget visa sig, ej heller bära
 Nedlåtenhetens slitna klädedrägt,
 Ej heller visa, såsom bruket är,
 För folket sina ärr och tigga dem
 Om deras andedrägt, som stinker.

Sic.                       Riktigt!

Brut. Det var hans ord. Han resignerar heldre,
 Än tager det emot, så framt ej adeln
 Och ridderskapet derom bedja honom.

Sic. Jag älskar intet bättre; måtte han
 Sin föresats i verket troget sätta!

Brut. Det gör han nog.

Sic.                   Då blir det ock för honom,
 Som vi det önska, säker undergång.

Brut. En sådan drabbar honom eller oss.
 Och derför måste vi bland folket hviska
 Om huru Marcius dem städse hatat
 Samt att han, om han kunde, gerna ville
 Till åsnor göra dem och tysta munnen
 På deras ombud, kufva deras frihet,
 I det han icke högre aktar dem
 För menskovärde och förmögenheter
 Samt själ och duglighet i denna verlden,
 Än krigskameler, dem man foder ger,
 För det de draga bördor; stryk det vankas,
 Om de för bördan stupa.

Sic.              Detta hviskadt,
 Då någon gång hans högfärds fräcka flygtÖfvers. läser reach the people, icke teach.
 Har folket kränkt -- och sådant skall ej fela,

Ty lika lätt det är att reta honom,
 Som tussa hund på får -- en flamma blir,
 Som tänder dem som halm; och deras låga
 Skall svärta honom ned för alla tider.

(En budbärare kommer).

Brut. Hvad står det på?

Budb.                   J ären kallade
 Till Capitolium. Det tros, att Marcius
 Skall konsul bli. Jag döfva män har sett
 Sig tränga fram att honom se och blinda
 Att höra honom; fruar sina handskarPå detta ställe så väl som på många andra lämpar Shakspeare sin tids plägsed på Romarne. Så låter han t. ex. folket kasta mössorna i luften, rättstjenare lägga fram kuddar åt senatorerna, bref stoppas i fickan o. s. v. Trots alla dessa fel emot kostymen har Shakspeare måhända uppfattat och återgifvit den romerska statens sanna historiska betydelse bättre än mången, som kände eller ville känna till dess antiquiteter bättre än han.
 Och flickor sina skärp och kragar strödde,
 Der han gick fram; sig adeln bugade
 Som för en Jupiter, och folket gjorde
 Med hurrande och mössors kastande
 Ett thordönsbrak med regn. Jag aldrig nånsin
 Har maken sett.

Brut.     Till Capitolium!
 Vårt öga och vårt öra redo vare
 För tidens läglighet, men våra hjertan
 För hvad som hända skall.

Sic.                Nå väl, vi gå.

(De gå).


ANDRA SCENEN.

Läsaren gifve akt på, med hvilken finhet denna scen är uttänkt. I de båda betjenternas samtal nedläggs slutligen en vink om hela styckets betydelse. Isynnerhet i orden "att så der göra min af" m. m.

Capitolium.

(Två rättsbetjenter, som lägga fram hyenden).

1 Bet. Skynda dig, skynda dig! De äro straxt här.
Huru många söka konsulatet?

2 Bet. Tre, sägs det, men alla menniskor tro, att Coriolanus
får det.

1 Bet. Det är en dugtig karl, men han är knäfveln så
högfärdig och älskar icke det lägre folket.

2 Bet. Det har minsann funnits många stora män, som
smickrat folket och likväl icke älskat detsamma. Och många
har det funnits, som folket har älskat, utan att det vetat

hvarföre. Om det nu älskar utan att veta hvarföre, så hatar
det ock på lika lösa grunder. Att således Coriolanus
icke frågar efter, om folket älskar honom eller ej, är ett
bevis på att han känner deras sinnelag fullkomligt, och han
gifver dem det med sin ädla sorglöshet oförtäckt tillkänna.

1 Bet. Om han icke frågar efter, om de älska honom
eller ej, så skulle han hålla sig likgiltig och hvarken göra
dem godt eller ondt; men han söker deras hat med större
ifver, än de kunna skänka honom detsamma, och försummar
intet tillfälle att uppenbart förklara sig för deras fiende.
Att så der göra min utaf att eftersträfva folkets hat och
illvilja, är lika dåligt som det han icke kan lida, det nemligen
att smickra dem för att vinna deras tillgifvenhet.

2 Bet. Han har gjort sig mycket förtjent af sitt fädernesland
och har icke på så lätta stigar kommit sig upp
som de, som, smidiga och släta mot folket, icke gjort något
annat, än stått med mössan i handen för att vinna rykte
och bevågenhet; men han har så planterat sina förtjenster
midt för deras ögon och sina bragder i deras hjertan, att
det vore en sorts otacksam förolämpning, om deras tungor
skulle tiga och icke erkänna det. Att säga motsatsen vore
en elakhet, som sjelf skulle beslå sig med lögn och ådraga
sig tadel och tillrättavisning af hvarje öra, som hörde det.

1 Bet. Nog om honom nu; han är en värdig man.
Gör plats, de komma.

(Trumpeter. Konsuln Cominius kommer med liktorer framför
sig. Menenius, Coriolaus och flere senatorer följa
honom. Sicinius och Brutus. Senatorerna och tribunerna
intaga sina platser).

Men. Då nu beslut om Volscerna är fattadt
 Samt bud till Titus Lartius beramadt,
 Så återstår det oafgjorda målet
 Om lön för honom, som så ädelt kämpat
 För fosterlandet. Må det täckas er,
 J stadens vördnadsvärde senatorer,
 Att låta den, som nu vår konsul är,
Och nyss vår höfding var i lyckligt krig,
 Förtälja oss om några bragder gjorda
 Af Cajus Marcius Coriolanus,
 Den här vi ärna både tack och heder,
 Som han förtjent.

1 Sen.             Cominius, tala ni!
 För längdens skull ni lemne intet osagdt.
 Vi heldre tro, att staten saknar medel
 Att honom löna, än att vi ej skulle
 Så långt som möjligt sträcka tacksamheten.
 Tribuner, lånen oss ett villigt öra
 Och gunstigt förord hos det lägre folket
 För hvad som här beramas.

Sic.                      Mer än gerna
 Med er vi äro ense; våra hjertan
 Med nöje hedra och befordra honom,
 Som är sessionens föremål.

Brut.                      Och mest
 Och villigast, ifall han ville sätta
 Ett högre pris på folket, än han hittills
 Behagat göra.

Men.          Sådant hör ej hit.
 Ni borde heldre tigit. Var så god
 Och hör Cominius.

Brut.             Af hjertat gerna!
 Dock var min varning bättre på sitt ställe
 Än er nedtystning.

Men.               Han ju älskar folket;
 Men ej dess sängkamrat han just bör vara. --
 Ädle Coininius, tala! (Coriolanus stiger upp och vill gå). Nej, sitt qvar.

Sen. Sitt qvar! Ej bör Coriolanus blygas
 Att höra, hvad han gjort.

Cor.                      Förlåten, fäder!
 Jag heldre ser, att mina sår sig öppna,
 Än hör, hur jag dem fått.

Brut.       Jag hoppas dock,
 Att mina ord ej drifvit er från bänken.

Cor. Åh nej! -- Men ofta har jag flytt för ord,
 Fast hugg jag icke skytt. Ni har ej smickrat,
 Och derför har ni mig ej heller kränkt. --
 Ert folk, -- det älskar jag, som det är värdt till.

Men. Sitt ner.

Cor.                       Jag låter heldre klå mitt hufvud
 I solens sken, när larmsignalen går,
 Än sitter här och hör, hur fabelaktigt
 Min lilla bragd beprisas.
 (går).

Men.          Folktribuner!
 Hur kan han smickra sådan brokig fisk-rom,
 Der knappt en enda god bland tusen fins,
 Då nu J sen, att han för äran heldre
 Vill våga alla lemmar, än han lånar
 Ett enda öra åt hvad här man säger?
 Cominius, tala!

Com. Jag saknar ord. Coriolani bragder
 Ej böra svagt förkunnas, -- Det är sagdt,
 Att tapperheten är den största dygden
 Och hedrar mest sin man. Om så det är,
 Så väger ingen man i hela verlden
 Coriolanus upp. Vid sexton år,
 I kriget med Tarquinius, han stridde
 Förmer än någon annan. Vår diktator,
 Den jag med aktning nämner, honom såg
 Hur, slät om hakan som en amazon,
 Han dref framför sig man med borstigt skägg.
 Han räddade en Romare ur trängseln
 Och drap i konsulus åsyn trenne män.
 Han gaf Tarquinius sjelf ett sådant hugg,
 Att han på knäna föll. I slika tider,
 Då han på scenen kunde spela qvinna,
 Han stridde som en man och blef till lön
 Med eklöf kransad. När från yngling så
 Till man han mognat, som ett haf han växte
Och vann i sjutton drabbningars tumult
 Från hvarje svärd dess krans. Hans sista bragd
 Uti och utanför Corioli
 Kan ej beskrifvas. Flyende han hejdar;
 Pultroner tvang han med sitt föredöme
 Att le åt faran. Liksom vassen dyker
 För skepp, som seglar fram, så veko menskor
 Och föllo för hans stäf. En dödens stämpel
 Hans klinga var, den bet hvarhelst den sattes.
 Från topp till tå han var ett blodigt redskap,
 Hvars minsta knäpp gaf takten åt ett dödsskri.
 Han trängde ensam genom stadens dödsport,
 Den han med skonlös ofärd målade,
 Slapp ut igen och slog, förstärkt i hast,
 Corioli liksom en olycksstjerna.
 Nu allt är hans. Då krigets brak ånyo
 Hans vakna sinnen nådde, flux fördubbladt
 Hans mod de trötta lemmar qvickar opp.
 Till strids han rusar; rykande af blod,
 Han banar öfver menskolif sin väg,
 Som vore honom allt till spillo gifvet.
 Och förr'n vi ropte: "stad och fält är vårt,"
 Han tog sig ej en stund att pusta ut.

Men. Du ädle man!

Sen.                          Han är i högsta måtto
 Den heder värd, som vi åt honom ämna.

Com. Krigsbytet afslog han; som stoft och sopor
 Han såg de största dyrbarheter an.
 Han mindre fordrade, än nidskhet sjelf
 Beviljat hade. Sina bragders lön
 Han såg i bragden sjelf; med sysselsättning
 Han var tillfreds och kräfde icke mer.

Men. En äkta adel. Kalla honom hit.

Sen. För hit Coriolanus.

1 Bet.                                Här han kommer.

(Coriolanus kommer tillbaka).

Men. Senaten nämner dig, Coriolanus,
 Med fröjd till konsul.

Cor.                   Jag den städse egnar
 Mitt lif, min tjenst.

Men.                  Då återstår det blott,
 Att ni med folket talar.

Cor.                     Skona mig
 För sådan plägsed; ej det anstår mig
 Att blotta kroppen, visa mina ärr
 Och tigga dem om röster. Låt mig slippa
 Att göra det!

Sic.          Min herre, folket släpper
 Ej sina rättigheter, slår ej af
 En prick af gammal sed.

Men.                    Låt bli att retas
 Och följ det gamla bruket, tag emot,
 Som edra företrädare ha gjort,
 Er ära formeligt.

Cor.              Det är en roll,
 Som jag med rodnad spelar; folket borde
 Den rättigheten mista.

Brut.                  Hör ni det?

Cor. Att skryta: "så och så jag gjort" och visa
 De läkta sår, som heldre borde skylas,
 Liksom jag fått dem blott till hyresmedel
 För deras andedrägt.

Men.                 Nej, var ej envis. --
 J folktribuner, er vi anbefalla
 Framläggandet af vårt förslag för folket. --
 All fröjd och ära önska vi vår konsul!

Sen. All fröjd och ära åt Coriolanus!

(Trumpeter. Senatorerna gå).

Brut. Nu ser du, hur han folket vill behandla.

Sic. Ack, om de visste det! Hans bön till dem
 Lär bli ett hån, som låter dem förmärka,
 Att icke stort han frågar efter svaret.

Brut. Kom, låt oss säga dem, hvad här har skett;
 Jag vet, att de på torget vänta oss.

(De gå).


TREDJE SCENEN.

Forum.

(Några borgare uppträda).

1 Borg Kort och godt, om han begär våra röster, så
kan vi icke neka honom dem.

2 Borg. Det kan vi, om vi vill.

1 Borg. Det står visserligen i vår makt att göra det,
men det är en makt, som vi icke ha makt att utöfva. Ty
om han visar oss sina ärr och förtäljer oss sina bedrifter,
så måste vi lägga våra tungor i hans sår och tala i stället
för dem; och berättar han oss sina ädla bragder, så måste
vi också berätta honom om vår ädla erkänsla. Otacksamhet
är alltid vidunderlig, och om ett folk är otacksamt, så
är samma folk ett vidunder; vi, som äro medlemmar af
folket, skulle derigenom bli vidunder-lemmar.

2 Borg. Det lär icke vara långt ifrån att han tänker
så om oss. Då vi sist gjorde uppror för spannmålens skull,
drog han icke i betänkande att kalla oss - den månghöfdade
mängden.

3 Borg. Det är icke första gången man kallar oss så.
Icke för det att våra hufvuden äro, några svarta, några
bruna, några grå, några skalliga, utan för det att våra tankar
ha så många kulörer, och jag tror fullt och fast, att,
om man skulle släppa alla våra tankar ut ur en och samma
skalle, så skulle de flyga i öster, vester, norr och söder,
och deras enighet i att alla sträfva efter samma mål skulle
komma att bestå deruti, att på en gång streta åt alla kompassens
hörn.

2 Borg. Tror du det? Hvilken väg tror du då, att
mina tankar skulle flyga?

3 Borg. Ack, dina tankar komma icke så fort lösa som
annat folks. De ä' allt för hårdt inkilade i en trädskalle.
Om de hade sin frihet, så skulle de utan tvifvel flyga söderut.

2 Borg. Hvarför just söderut.

3 Borg. För att gå upp i dimma. Om också tre fjerdedelar
af dem skulle ha upplöst sig i onda dunster, så
skulle ändå den sista fjerdedelen få samvetsqval och vända
om igen för att hjelpa dig att få en hustru.

2 Borg. Du har alltid spektakel för dig. Gå på, gå på!

3 Borg. Har ni alla beslutat er att ge honom edra röster?
Men stor sak, pluraliteten rår. Det säger jag, att, om
han bara ville hålla med folket, så fins det ingen dugtigare
karl till än han.
(Coriolanus och Menenius uppträda).
Der kommer han, och klädd i ödmjukhetens drägt; ge akt
på hans uppförande. -- Vi få icke stå så här tätt, utan gå
till honom en och en, två och två, eller tre och tre. Han
måste bedja en och hvar särskildt. Derigenom får hvarenda
en af oss den särskilda äran att ge honom sin egen
röst med sin egen tunga. Följ med mig, så skall jag visa
er, hur ni skall bära er åt.

Alla. Det var galant!         (De gå).

Men. Ni orätt har; de värdigaste män
 Ha denna plägsed följt.

Cor.                    Hvad skall jag säga?
 "Min vän, jag ber!" -- Fördömdt! Min tunga snafvar
 Vid sådant tal. "Beskåda mina ärr;
 Jag fick dem uti fosterlandets tjenst,
 Då några edra bröder råmade
 Och sprungo, skrämda utaf egna trummor."

Men. O gudar, nej! Så får ni icke säga.
 Nej, bedja dem att hafva er i minne.

Cor. Ha mig i minne! Knäfveln dem regera!
 Nej, heldre glömma bort mig, som de glömma
 Förmaningar, som presterna dem gifva.

Men. Ni skämmer bort er sak; jag går min väg.
 Jag ber er, tala folket höfligt till.

(Menenius går. Två borgare komma).

Cor. Så bed dem då att tvätta sig i synen
Och skura tänderna. -- Se der ett par! --
 Ni känner skälet, hvarför här jag står.

1 Borg. Ja visst, men säg, hvad dertill er förmått.

Cor. Mitt eget värde.

2 Borg.                            Edert eget värde?

Cor. Ja visst, men ej min egen önskan.

1 Borg.                                            Hvad?
 Ej eder egen önskan?

Cor.                 Nej, min vän;
 Det aldrig var min önskan att besvära
 Den fattige med tiggeri.

1 Borg.                  Besinna,
 Att, om åt er vi skänka någonting,
 Så hoppas vi att vinna genom er.

Cor. Nå väl, min vän, hvad kostar konsulatet?

1 Borg. Det kostar er en vänlig bön.

Cor.                                             En vänlig?
 Jag ber er, gif mig det. Jag ärr kan visa,
 Men blott i enskildt rum. -- Er röst, min vän!
 Hvad svarar ni?

2 Borg.         Ni har den, ädle herre.

Cor. Nå topp, min vän!
 Två ädla röster re'n jag tiggt ihop,
 Jag fattig man. Farväl!

1 Borg.                Det der var konstigt!

2 Borg. Om än en gång min röst -- dock, lika mycket!

(De gå. Två andra borgare komma).

Cor. Hör hit litet! I fall det skulle passa ihop med
tonen i edra röster, att jag blir konsul, så har jag nu den
sedvanliga rocken på mig.

1 Borg. Ni har på ett ädelt sätt gjort er förtjent af
ert fädernesland, och ni har icke på ett ädelt sätt gjort er
förtjent af detsamma.

Cor. Gåtans lösning?

1 Borg. Ni har varit en gissel för dess fiender, och ni
har varit ett ris för dess vänner. Ni har verkeligen icke
älskat gemene man.

Cor. Så mycket högre måste ni då uppskatta min dygd,
enär jag icke gjort min kärlek gemen. Nå väl, min vän,
jag skall smickra min kära bror folket för att skörda större
aktning utaf honom. Sådant kallar man att vara artig.
Och emedan folket har så mycken visdom i att välja, att
det heldre vill ha min hatt än mitt hjerta, så vill jag öfva
mig i den insinuanta nickningen och förställa mig så mycket
som möjligt, det vill säga: jag skall slå mig på att
härma någon populär mans trollkonster och rikeligen spendera
sådana på en och hvar, som vill ha dem. Jag ber
er låt mig bli konsul.

2 Borg. Vi hoppas att i er finna en vän och ge er
derföre våra röster af hjertat gerna.

1 Borg. Ni har fått många sår i fosterlandets tjenst.

Cor. Jag vill icke besegla hvad ni vet med att förevisa
dem. Jag sätter mycket högt värde på edra röster,
men jag vill icke längre falla er besvärlig.

Båda. Gudarna gifve er glädje, det önska vi af hjertat.

(Borgarna gå).

Cor. J ljufva röster!
 Det bättre är att dö, ja dö af svält,
 Än tigga om den lön jag vann i fält.
 Hvi skall jag här med ulfvar stå och tjuta
 Och mig till några lumpna röster muta
 Hos Pehr och Pål? Jo, bruket kräfver så.
 Dock, om i allt vi bruket akte på,
 Blir aldrig forntids stoft från tingen sopadt,
 Men fördoms kram till höga fjellar hopadt,
 Som skymma sanningen. Må andra gå
 Som narrar för att konsulatet få,
 Jag har ej lust. Dock, jag vill vara trägen;
 Jag får ej stanna så på halfva vägen.
 (Tre andra borgare komma).
 Der komma flere röster. -- Edra röster!
 För edra röster har jag stridt och vakat,
 För edra röster fått två dussin ärr;
Jag hört och skådat aderton bataljer,
 Och likt och olikt gjort för edra röster.
 Ack, låt mig få dem: konsul vill jag bli.

1 Borg. Han har uppfört sig dugtigt, och ingen hederlig
karl kan neka honom sin röst.

2 Borg. Låt honom derföre bli konsul. Gudarna förläne
honom lycka och göre honom till folkets vän.

Alla. Amen, amen! -- Gud skydde dig, vår ädle konsul! (De gå).

Cor. Värdiga röster!

(Menenius, Sicinius och Brutus uppträda).

Men. Ni fullgjort lagen. Folktribunerna
 Er folkets röst ha skänkt. Det återstår,
 Att klädd i embetsdrägt ni till senaten
 Beger er genast.

Cor.             Är det nu förbi?

Sic. Ni fullgjort gammal plägsed; folket har
 Antagit er och är nu sammankalladt
 Att genast ge bekräftelse på valet.

Cor. Hvar? I senaten?

Sic.                              Ja, Coriolanus.

Cor. Jag får väl kläda om mig?

Sic.                                        Ja, det får ni.

Cor. Det gör jag också genast. Då jag sjelf
 Mig känt igen, jag möter i senaten.

Men. Jag följer er. Ni går väl också med?

Brut. Vi vänta här på folket.

Sic.                                      Nu farväl!
 (Coriolanus och Menenius gå).
 Nu har han det; att döma af hans blickar,
 Så är han ganska het om hjertat nu.

Brut. I hjertat stolt han bar den simpla drägten. --
 Säg, ämnar ni afskeda folket nu?

(Borgarne komma tillbaka).

Sic. Nå vänner, har ni denna mannen valt?

1 Borg. Ja, våra röster har han.

Brut. Gud gifve, att han blir er kärlek värd!

2 Borg. Ja, amen!
 Men efter mina ringa tankar dref han
 Med folket gäck, då han om röster bad.

3 Borg. Ja visst, han gäckade oss midt i synen.

1 Borg. Åh nej, det är så hans fason att tala.

2 Borg. Du är den ende bland oss all här,
 Som påstår, att han ej har gäckat oss.
 Han borde visat sina dokumenter,
 De ärr han fått i strid för fosterlandet.

Sic. Det gjorde han väl ock?

Flera Borg.                              Nej, ingen såg dem.

3 Borg. Han hade ärr att visa oss i enrum,
 Så sad' han, svängde så på hatten hånligt
 Och sad': "Jag vill bli konsul, gammal plägsed
 Lär fordra, att jag ber om edra röster,
 Tag hit dem." -- Då vi gifvit honom dem,
 Så hette det: "Stor tack för edra röster.
 O, ljufva röster! Då jag nu dem fått,
 Så kan ni gå er väg. -- Var det ej hån?

Sic. Det var ju dumt af er att icke se det
 Och barnsligt svagt att, om ni sådant sett,
 Åt honom skänka edra röster bort.

Brut. Ni kunde ju ha svarat honom så,
 Som vi er lärt. Då utan makt han var
 Och blott en ringa tjenare åt staten,
 Han var er ovän, talade beständigt
 Mot alla edra fri- och rättigheter
 Som medborgsmän; och då han nu har stigit
 Till rang och ära och regeringsmakt,
 Om framgent han i hat framhärda skulle
 Mot folket, kunde edra egna röster
 Er bli förbannelse. Ni skulle sagt,
 Att, som hans dåd ej mindre lön förtjente
 Än konsulat, så borde också han
 Med ädel hug belöna edra röster
Och byta ut sitt hat mot er i kärlek
 Samt herrska huldt.

Sic.                Om så ni hade sagt,
 Som vi er lärt, det hade rört hans hjerta
 Och pröfvat lynnet. Så ni hade vunnit
 Af honom milda löften, dem ni kunnat
 Vid läglig tid af honom kräfva ut,
 Om ej, hans bistra lynne retat upp,
 Som icke lätt fördrager några villkor,
 Som binda honom. Då ni honom retat,
 Ni borde fördel dragit af hans hetta
 Och nekat edra röster.

Brut.                  Märkte ni,
 Med hvilket uppenbart förakt han bad,
 Då han behöfde er, och tror ni nu,
 Att hans förakt ej skall förkrossa er,
 Då makt han har? Månn' ej ett enda hjerta
 I edra kroppar fanns? Månn' edra tungor
 Nödvändigt skulle skrika mot förnuftet?

Sic. Har förr än nu ej någon bön ni nekat?
 Och ger ni nu åt den, som ej begär,
 Men endast hånar, edra värda röster?

3 Borg. Han är ej utnämnd än; vi kunna vägra.

2 Borg. Och skola vägra.
 Femhundra röster vill jag svara för.

1 Borg. För tusen jag och deras vänners vänner.

Brut. Gå genast bort och säg åt dessa vänner,
 Att de en konsul valt, som deras frihet
 Beröfvar dem och sköter deras röster
 Som hundar, dem man lika ofta slår
 För det de gläfsa, som för det de tiga.

Sic. Församla dem och återkalla genast
 Vid bättre sansning detta dumma val.
 Låt dem förstå hans högfärd och hans hat
 Och med hvad hån han bar den simpla drägten
 Och bad med spott och spe. Er kärlek blott,
 Som tänkte på hans bragder, er betog
Förnimmandet af hans beteende,
 Det fräckt och oförtäckt han tillät sig
 I kraft af gammal ilska.

Brut.                    Skyll på oss,
 På folktribunerna, att vi er tvungo --
 Det hjelpte inga motskäl -- till att kasta
 På honom edra röster.

Sic.                  Säg, att valet
 Var mera föranledt af vår befallning
 Än egen drift; att edra sinnen, ledda
 Af tvångets mera än af pligtens bud,
 Förmådde er att mot er egen vilja
 Till konsul nämna honom. Skyll på oss!

Brut. Och skona icke. Säg, att vi predikat
 Om huru ung han började sin krigstjenst,
 Och huru länge han den sedan fortsatt,
 Samt hvilken ädel slägt han är utaf,
 Den Marciska, från hvilken stammar ned
 Den Ancus Marcius, Numas dotterson,
 Som blef Hostilii efterträdare;
 Af samma ätt var Publius samt Quintus,Dessa lefde långt efter Coriolanus. På Coriolani tid var icke heller den ambitus bruklig, hvilken Shakspeare låter honom verkställa.
 Som ledde drickbart vatten hit till Rom;
 Och Censorinus, folkets vän, som fick
 Sitt ädla namn som tvenne gånger censor,
 Ibland hans fäder var.

Sic.                   En sådan härkomst,
 Förenad med personliga förtjenster,
 Som kräfva rang, vi anbefalle strängt
 I eder hågkomst. Nu ni öfvervägt,
 Hur förr och nu mot er han sig betett,
 Och funnit, att han dödligt hatar er,
 Och återkalla ett förhastadt val.

Brut. Ni skulle aldrig hafva gjort det, säg,
 -- Håll i med det -- om vi ej narrat er.
 Och skynda nu, då rösterna ni samlat,
 Till Capitolium.


Flera Borg. Ja. Nästan alla
 Sitt gifna bifall ångra.

(Borgarne gå).

Brut.                     Låt dem gå.
 Det bättre är att våga detta uppror,
 Än vänta säkert på ett ännu större.
 Om, som hans lynne är, han börjar rasa
 Vid deras vägran, låt oss passa på
 Och draga fördel af hans raseri.

Sic. Till Capitolium! Vi skynda dit
 Och äro före folkets massor framme;
 Då ser det ut, hvad ock tilldels är sant,
 Som vore detta deras eget påfund,
 Fast vi dem eggat upp.

(De gå).


TREDJE AKTEN. FÖRSTA SCENEN.

Rom. En gata.

(Hornblåsare. Coriolanus, Menenius, Cominius, Titus
Lartius, senatorer och patricier uppträda).

Cor. Aufidius har då på nytt sig rustat?

Tit. Det har han gjort, och derför slöto vi
 I sådan hast förlikningen.

Cor. Så stå då Volscerna, som förr de gjorde,
 Beredda att, om läglig tid sig yppar,
 Angripa oss.

Com.         Så mattade de äro,
 Att knappast än en gång uti vår lifstid
 Vi deras fanor skåda.

Cor.                  Såg ni Tullus?

Tit. Han kom till mig på lejd och svor af harm
 På Volscerna, för det de lemnat staden
 Så fegt åt oss. Han bor i Antium.

Cor. Nå, talade han något då om mig?

Tit. Det gjorde han.

Cor.                             Hvad hade han säga?

Tit. Hur ofta han er mött med svärd mot svärd;
Att ingenting i verlden mer han hatar
 Än er person; att han sin egendom
 Pantsätta ville utan hopp om räddning,
 Blott er besegrare han finge heta.

Cor. Han bor i Antium?

Tit.                                I Antium.

Cor. O, den som finge söka honom der
 Till trots utaf hans hat. -- Välkommen hem!
 (Sicinius och Brutus uppträda).
 Nej, se tribunerna, som tungor äro
 I packets stora mun! Jag dem föraktar,
 För det de pråla med sin värdighet
 Långt mer, än adeln kan fördraga.

Sic.                              Halt!

Cor. Hvad hör jag!

Brut.                          Stanna der! Att längre gå
 Det vore farligt.

Cor.              Hvadan slik förändring?

Men. Hvad är å färde?

Com.                              Blef han icke vald
 Såväl af adeln som gemene man?

Brut. Cominius, nej.

Cor.                             Månn' barn mig hafva valt?

1 Sen. Gif rum, tribuner! Han till forum skall.

Brut. Nej, folket uppbragt är mot honom?

Sic.                                                 Halt,
 Ty annars blir det uppror.

Cor.                       Hvilken hjord! --
 Skall sådant pack ha röster? Knappt de röstat,
 Förrän de återkalla tungans ljud.
 Hur sköter ni er syssla? Pöbelns mun
 På pöbelns tänder borde hålla styr.
 Har ni ej retat dem?

Men.                 Var lugn, var lugn!

Cor. Det är en länge öfvertänkt komplott
 Att qväsa adelns makt. -- Om det J tålen,
Så lefven med ett folk, som ej kan herrska
 Och aldrig vill beherrskas.

Brut.                        Ej komplott,
 Ty folket ropar, att ni gäckat dem;
 Och sist när spannmål gratis deltes ut,
 Ni knorrade och kränkte folkets vänner
 Och kallade dem adelns fiender,
 Lycksökare och krypare.

Cor.                   Nå väl,
 Det var ju kändt förut.

Brut.Ej för dem alla.

Cor. Då har ni lärt dem sedan.

Brut.                                      Lärt dem? Jag?

Cor. Det vore likt er just.

Brut. Ja, icke olikt;
 Jag sörjde bättre då för dem än ni.

Cor. Hvi blef jag konsul då? Vid dessa moln!
 Låt mig då lika usel bli som ni
 Och gör mig sedan till er med-tribun.

Sic. Ni röjer allt för mycket utaf det,
 Som retat folket upp.Sincinus menar högfärd. Om ni ert mål
 Vill uppnå, måste ni den rätta vägen,
 Som ni förlorat, leta upp med saktmod,
 Ty annars blir ni aldrig Romas konsul
 Ej heller dess tribun.

Men.                   Var lugn, var lugn!

Com. Förfördt är folket. Ha! En sådan falskhet
 Ej höfves Rom. Ej har Coriolanus
 Förtjenat, att en sådan stötesten
 Man lömskt i vägen för hans ära lägger.

Cor. Med mig om spannmål tala!
 Så sade jag och säger't än en gång.

Men. Ej nu, ej nu!

Sen.                            Ej nu; ni är för het.

Cor. Just nu, så sant jag lefver! -- Adelsmän,
 Förlåten, att jag säger så. --
 Den snuskiga, ombyteliga pöbeln

Må se på mig, då jag ej smickrar dem,
 Och spegla sig. -- Jag säger än en gång!
 Om vi dem smeka, näras mot senaten
 Upprorets, fräckhetens och trotsets nässlor,
 För kvilka sjelfva vi ha plöjt och sått,
 I det vi blandat dem med oss, de ädla,
 Som sakna ingen annan dygd och makt,
 Än den de sjelfva skänkt åt tiggare.

Men. Ej mera nu!

Sen.                         Ej flera ord, jag ber.

Cor. Ej flera ord? -- Så sant som jag har spilt
 Mitt blod för fosterlandet utan fruktan
 För yttre våld, så skola mina lungor,
 Till dess de brista, mynta sina ord
 Mot detta skabb-patrask, hvars pest vi sky,
 Men sträfva dock att blifva smittade.

Brut. Om folket talar ni, som om ni vore
 En hämdens Gud, men ej en menniska
 Så svag som andra.

Sic.               Detta borde vi
 För folket ge tillkänna.

Men.                     Hvad? Hans vrede?

Cor. Vrede!
 Om jag så mild som midnattssömnen vore,
 Vid Zeus, det vore dock min hjertans mening!

Sic. En sådan hjertans mening skall förblifva,
 Der nu den är, ett inneslutet gift,
 Och ej förgifta andra.

Cor.                   Skall förblifva! --
 Nej, hör den nors-tritonen! -- Märkte ni
 Hans absoluta skall?

Com.                          Olagligt!

Cor.                                               Skall!
 Du goda, men okloka ridderskap!
 J värda, men sorglösa senatorer!
 Hvi hafven J tillåtit hydran välja
 En tjenare, som med sitt sturska skall --
Han är dock blott trumpet och skräll åt henne --
 Har fräckhet nog att säga sig förvandla
 Er ström uti ett dike och er leda
 Uti sin flodbädd in? Om han har makt,
 Så kröken fåvitskt rygg, om ej, så väcken
 Ert slöa saktmod. Hafven J förnuft
 Så handlen ej som dårar. Brister sådant,
 Så gen dem plats i bredd med er. Plebejer
 J ären, om de äro senatorer,
 Och mindre äro de väl icke heller,
 Om, när man mänger deras röst med edra,
 Det hela smakar efter dem. De välja
 Sin öfverhet, ja, sådan karl som denne,
 Som kommer med sitt skall, sitt pöbel-skall
 Emot en vördigare rådsförsamling,
 Än nånsin Grekland sett. -- Vid Zeus, det kränker
 Konsulerna. Det svider i min själ
 Att se, hur brådt, när tvenne makter äflas
 Och ingendera rår, förderfvet kommer
 Och tränger sig i luckan mellan båda
 Och krossar så den ena med den andra.

Com. Det der är godt och väl, -- till forum nu!

Cor. Hvemhelst som gaf det råd att spannmål gratis
 Ur magazinet ge, som brukligt var
 I Grekland fordom --

Men.                 Nog! Ej mer om det!

Cor. -- Der likväl folket hade större makt --
 Han, säger jag, har sjelfsvåld ammat upp
 Och hela statens undergång beredt.

Brut. Hur kan väl folket gifva den sin röst,
 Som talar så?

Cor.          Jag säga vill mitt skäl,
 Mer värdt än edra röster. Väl de visste,
 Att kornet ej var lön: de hade ej
 Gjort skäl för sådan. Värfvade till krig,
 Då sjelfva statens innersta var såradt,
 De gingo knappt till porten; sådan krigstjenst
Förtjente intet gratial. I kriget
 De visade sin mesta kraft i uppror
 Och myteri; slikt talar icke för dem.
 Det knorr, som utan skäl de ofta yttrat
 Emot senaten, bör ej heller väcka
 En sådan gifmildhet hos oss. -- Nå väl --
 Hur smälter detta mångfördelta sköte
 Senatens godhet? Deras dåd förkunna,
 Hvad utan tvifvel ock de sagt: "Vi pockat,
 Vi hafva öfvertag, de äro rädda
 Och ge hvad vi begära." -- Så förnedras
 Senatens värdighet, och packet kallar
 Vår omsorg fruktan. Sådant bräcker snart
 Senatens skrank och släpper kråkor in,
 Som plocka örnarna.

Men.                Nu är det nog.

Brut. Ja, mer än nog.

Cor.                              Nej, hören ännu mera:
 Allt, som kan svärjas vid, på jord, i himmel,
 Mitt tal besegle! Denna klufna makt,
 Hvars ena del på goda skäl föraktar,
 Hvars andra del på inga skäl försmädar,
 Der adel, klokhet, rang ej något mäkta
 Förutan ja och nej af fåvitsk pöbel,
 Den måste allt kvad redbart är försumma
 Och lemna rum åt all onyttig strunt.
 Då vägen så för vettet stängs, så följer,
 Att allt blir vettlöst. Derför ber jag er, --
 Enhvar som mindre skuggrädd är än klok,
 Som mera älskar statens fasta grundval
 Än skyr förändringar, som högre aktar
 En ädel lefnad än en lång och vågar
 Att gripa kroppen an med skarpa medel,
 När lifvet står på spel, -- rif ut med ens
 Vår pöbels tunga, låt dem icke slicka
 Ett sött, som är dem giftigt. Er förnedring
 Förlamar rätt och skäl och plundrar staten
Uppå den enhet, som den borde ha;
 Den mäktar icke ens det goda göra
 Af fruktan för ett ondt, som kontrollerar.

Brut. Han talat nog.

Sic.                             Förräderi mot staten!
 Och som förrädare till svars han stånde.

Cor. Din usling! Smälek öfverskyle dig! --
 Hvad skulle, säg, hvad skulle folket med
 De här flintskalliga tribunerna?
 Det lyder dem och brister uti lydnad
 Mot högre öfverhet. I upprorstid,
 Då rätt och lag för våldet måste vika,
 De blefvo valda. -- I en bättre tid
 Låt hvad som rättsligt är ock rättsligt heta,
 Och störta deras makt i stoftet ned.

Brut. En högförrädare!

Sic.                               Han konsul? -- Nej!

Brut. Ædiler, hit! Låt häkta honom genast.

Sic. Gå, kalla folket. -- (Brutus går). Sjelf, i folkets namn,
 Jag häktar dig som högförrädare
 Och fiende till staten. -- Följ på stund,
 Du skall förhöras.
 (Han lägger hand på Coriolanus).

Cor.         Bort, din gamla bock!

Sen. och Pat. Vi skydda honom.

Com.                                       Släpp, du gamle man!

Cor. Bort, murkna skräp! Jag annars ruskar dig,
 Så knotorna ur dina kläder ramla.

Sic. Hjelp borgare!

(Brutus kommer tillbaka, med ædilerna och en hop borgare).

Men.                             Mer lugn å båda sidor!

Sic. Se, här är den, som ville er beröfva
 Er hela makt.

Brut.         Ædiler, gripen honom!

Borg. Ned, ned med honom! -- Vapen, vapen, vapen!

(Alla tränga sig ikring Coriolanus).

1 Sen. Tribuner, borgare, patricier!
 Sicinius, Brutus, Coriolanus! Håll!

Borg. Tyst, tyst! Var stilla nu! Var stilla! Tyst!

Men. Hur skall väl detta gå? -- Mig andan tryter. --
 Det går på tok. -- Jag mållös är. -- Tribuner,
 Tilltalen folket. -- Lugn, Coriolanus! --
 Sicinius, tala!

Sic.            Hör mig, folk! -- Gif akt!

Borg. Tribunen talar: -- tyst! Nå, tala, tala!

Sic. Er frihet håller på att gå förlorad:
 Se, Marcius vill röfva från er allt,
 Han som ni nyss till konsul valde.

Men.                               Fy!
 Det sättet är att tända, ej att släcka.

Sen. Och grusa Rom och jemna det med marken.

Sic. Hvad är väl Rom, om icke folket?

Borg.                                             Sant!
 Ty Rom och folket äro ett och samma.

Brut. Enhälligt valdes vi till öfverhet
 Åt Romas folk.

Borg.          Och skola så förblifva.

Men. Så ser det ut.

Cor.                            Och det är rätta sättet
 Att jemna Rom med marken, störta ned
 Det höga taket mot grundvalarna
 Och jorda allt, som än har rang och heder,
 I grus och spillror.

Sic.                 Slikt förtjenar döden.

Brut. Nu gäller det att värja eller mista
 Vår myndighet. -- Vi göra derför kunnigt
 I folkets namn, hvars makt i kraft af val
 Bekläds af oss, att Marcius bör dö
 Och det på fläcken.

Sic.                Läggen hand på honom
 Och bären honom till Tarpejska klippan
 Och störten honom derifrån till döds.

Brut. Ædiler, gripen honom!

Borg.			Gif dig, Marcius!

Men. O, hören blott ett enda ord! -- Tribuner,
 Jag er besvär, o, hören blott ett ord!

Ædil. Tyst! Stilla!

Men.                            Varen, hvad J synens vara,
 Ert fosterlands påliteliga vänner,
 Och gån med saktmod till ett värf, som nu
 Med våld J börjen.

Brut.              Slika kalla omslag,
 Som tyckas bota, äro ett förgift,
 När sjukdom rasar så. -- Lägg hand på honom!
 Till klippan genast!

Cor.                 Nej! -- Här vill jag dö.
 (Drager svärdet).
 Här fins väl någon, som har sett mig fäkta;
 Kom, pröfva sjelfva, hvad ni sett mig göra.

Men. Stick in ditt svärd. -- Tribuner, gån tillsides.

Brut. Lägg hand på honom!

Men.                                  Hjelpen Marcius, hjelpen,
 J män af adel; hjelpen, ung och gammal!

Borg. Nej, ned med honom, ned med honom!

(Handgemäng. Tribunerna, ædilerna och folket blifva
utdrifna).

Men. Gå, skynda hem, ty allt förloradt går,
 Om här ni dröjer.

Sen.              Skynda er!

Cor.                                          Håll stånd!
 Vi hafva lika många vänner här
 Som fiender.

Men.         Skall saken gå derhän?

Sen. Det gudarna förbjude! Ädle vän,
 Gå hem och låt oss bota denna skada.

Men. Det är ett sår, som sjelf ni ej kan pröfva;
 Gå, jag besvär er.

Com.                Kom och följ oss åt.

Cor. Jag önskade, att de barbarer vore, --
 Som ock de äro, änskönt Romas yngel --
Ej Romare, som ej de äro, änskönt
 Man valpat dem vid Capitolium.

Men. Kom! gif er vrede ej med tungan fart;
 Det blir väl bättre snart.

Cor.                       På fria fältet
 Jag sloge säkert fyrtio af dem.

Men. Sjelf slog jag väl ett par utaf de bästa,
 Om ock de två tribunerna det vore.

Com. Men nu är deras öfvermakt för stor,
 Och mod är dårskap blott, om det vill mota
 Ett hus, som ramlar. -- Kom, förr'n slöddret hunnit
 Tillbaks igen; dess ilska rusar fram
 Som hämmad flod och drager ned till bottnen
 Hvad förr den lydigt bar.

Men.                      Jag ber er, gå.
 Jag vill försöka, hvad mitt gamla vett
 Förmår hos dem, som icke hafva stort.
 Med klutar utaf alla färger måste
 Man lappa detta.

Com.             Kom och gå er väg.

1 Pat. Den mannen har förstört sin egen lycka.

Men. Hans själ för ädel är för denna verlden.
 Han smickrar ej Neptunus för hans treudd,
 Ej Zeus för blixten. Hjertat bor på tungan;
 Hvad bröstet diktar talar munnen om,
 Och blir han vred, så glömmer han, att nånsin
 Han ordet död har hört. (Buller bakom scenen). Ett hyggligt buller!

2 Pat. O, låge de i säng!

Men.                                  I Tibern heldre! --
 Det är ju knäfveln, att han icke kunde
 Dem höfligt tala till!

(Brutus och Sicinius komma med Borgare).

Sic.                   Hvar är den huggorm,
 Som ville öda staden ut och ensam
 Regera der?

Men.       J värdige tribuner!

Sic. Han skoningslöst ifrån Tarpejska klippan
 Nedvräkas skall; han lagen trotsat har,
 Och derför lemnar lagen honom genast
 I våld åt menighetens stränga makt,
 Den han så ringa aktar.

1 Borg.           Han skall märka,
 Att folktribuner äro folkets mun,
 Dess händer vi.

Flere Borg. Ja visst.

Men.                  Min vän, --

Sic.                              Var tyst!

Men. Låt bli att skrika "mord," då måttlig jagt
 Är lämpligast.

Sic.     Hur kom det sig, att ni
 På flykten hjelpte honom?

Men.                Hör mig tala: --
 Liksom jag känner konsulns stora värde,
 Så känner jag hans brister.

Sic.                  Hvilken konsul?

Men. Vår konsul Coriolanus.

Brut.                       Konsul, han!

Borg. Nej, nej, nej, nej!

Men.                      Om J tribuner här
 Och du, o folk, tillåten mig att tala,
 Så vill ett ord jag säga eller två,
 Som icke skola mera kosta er
 Än litet tid.

Sic.    Nå, tala då, men kort.
 Ty vi ha fast beslutat att förgöra
 Den giftiga förrädarn; landsförvisning
 Ej hjelper stort, det blir vår säkra död,
 Om här han dväljes. Derför är beslutadt:
 Han dör i qväll.

Men.       Må gudarna förbjuda,
 Att detta stolta Rom, hvars tacksamhet
 Mot sina ädla barn är skrifven in
I Jovis bok, nu skulle äta upp,
 Liksom en onaturlig mor, sitt barn!

Sic. Han är en skada, som bör skäras bort.

Men. Han är en lem, som har en skada fått,
 Som dödar, Om den skärs, men lätt kan botas.
 Hvad har han gjort mot Rom, som död förtjenar?
 Dräpt våra fiender? Det blod han mist --
 Jag svärjer på att flere uns det är,
 Än han har qvar -- han gjutit för sitt land;
 Om landet tappar ut det öfriga,
 Så blir det ju för en och hvar, som tålt
 Och främjat sådant, evig skam och nesa.

Sic. Det der är bara prat.

Brut.                      Ja, rent på tok.
 Så länge som han älskade sitt land,
 Höll landet honom kär.

Men.             Om kräfta kommer
 Uti en fot, som tjent oss, månne strax
 Dess tjenst vi glömma?

Brut.            Tala icke mer. --
 Bryt in uti hans hus, ryck honom ut,
 På det att ej hans smittosamma gift
 Må sprida sig.

Men.     Ett ord, ett enda ord!
 Då tigerfotad ilska märker skadan,
 Som hetsig brådska gjort, för sent den lägger
 På foten blyvigt. Lagligt man förfare,
 På det att ej partier -- han är älskad --
 Må bryta ut och störta höga Roma
 Med Romas söners hjeip.

Brut.             Om så det vore, --

Sic. Hvad står ni der och pratar? Vi ha sett,
 Hur pass han lyder lag. Ædilerna
 Han slagit har och trotsat oss; kom med!

Men. Betänk, att han i fält är fostrad upp,
 Allt sedan han en klinga kunde draga,
 Och skräder icke orden. Mjöl och kli
Han vräker om hvarann. Tillåten mig
 Att söka honom; jag vill svara för
 Att han sig ställer lugnt till laga ansvar,
 Om ock hans lif det gällde.

Sen.                  Folktribuner,
 En sådan väg är mensklig, men den andra
 Är allt för blodig. Ingen veta kan,
 Hur sådant tager slut.

Sic.             Menenius,
 Ni är i denna sak då folkets ombud. --
 Lägg vapen ned, godt folk.

Brut.                Men gå ej hem.

Sic. Vår mötesplats är forum: -- der vi vänta;
 Och kommer icke Marcius, så sättes
 Vår första plan i gång.

Men.              Han komma skall.
 (till Senatorerna). Följ med, jag ber. Han måste komma dit,
 Ty annars sker det värsta.

Sen.                 Låt oss söka'n.	

(Alla gå).


ANDRA SCENEN.

Ett rum i Coriolani hus.

(Coriolanus uppträder med några patricier).

Cor. Låt dem kring mina öron vräka allt
 Och hota mig med stegel eller stympning
 Vid vilda hästars hof, samt torna upp
 På den Tarpejska klippan tio kullar,
 Så att en afgrund gapar djupare,
 Än öga mäktar se, -- jag ändrar ej
 Min hug mot dem.

1 Pat.     Så mycket ädlare!

(Volumnia kommer in).

Cor. Jag undrar, att min mor med mig är missnöjd,
 Då hon likväl dem ofta kallat har
Trashankar, skapade att stå och schackra
 Med lumpna slantar, stå med bara hufvu'n
 På torg och gäspa, gapa och fundera,
 Då sådan man som jag stod upp att tala
 Om örlig eller fred. (Till Volumnia). Om er jag talar.
 Hvi önskar ni mig spak? Skall falsk jag vara
 Emot mig sjelf? Nej, låt mig heldre vara
 Den man jag är.

Vol.            Min son, min son, min son!
 O, hade du dock iklädt dig din makt,
 Förrän du slitit ut den!

Cor.                     Låt den fara!

Vol. Du vore ännu mer den man du är,
 Om mindre blott du äflades: ditt sinne
 Långt mindre motstånd funnit, om du ej
 Så öppet visat dem, hur du var sinnad,
 Förrän de saknat makt att hejda dig.

Cor. Låt hänga dem!

Vol.                            Och bränna dem på köpet!

(Mekenius kommer med senatorer).

Men. Se så, för sträft ni fört er upp;
 Vänd om igen att ställa allt till rätta.

1 Sen. Det fins ej annan bot. Vår goda stad
 Blir klufven midt itu och går förlorad,
 Om ni ej detta gör.

Vol.                Låt råda dlg.
 Jag har ett hjerta lika styft som ditt,
 Men ock en hjerna, som till fördel länkar
 Min vredes utbrott.

Men.                Rätt, min ädla fru.
 Förr'n han för pöbeln skulle kröka sig, --
 Om icke sjuklig tid ett sådant medel
 För statens bästa kräfde, -- drog jag på
 Min pansarskrud, den knappt jag orkar bära.

Cor. Hvad skall jag göra?

Men.           Vända om igen
 Till folktribunerna.

Cor.           Än se'n, än se'n?

Men. Och ångra hvad du sagt.

Cor.                         För deras skull?
 Det gjorde jag ej ens för gudarna,
 Skall jag då göra det för deras skull?

Vol. Du är för stolt; att vara stolt är ädelt,
 Men denna ädelhet kan gå för långt
 I farans stund. Jag ofta hört dig säga,
 Att list och heder såsom såta vänner
 I örlig borde hålla hop. -- Nå väl,
 Hvad hindrar dem att ockå under freden
 Tillsammans trifvas?

Cor.           Pah!

Men.                En sinnrik fråga.

Vol. Om det i krig en heder är att synas
 Hvad ej du är, -- till stora ändamål
 Du brukar sådan list -- månn' det är sämre,
 Att list med hedren sällskap gör i frid
 Så väl som krig, då list för båda två
 Behöflig är?

Cor.   Hvi spörjer ni mig detta?

Vol. Emedan du till folket nu bör tala,
 Ej hvad ditt eget tycke föreskrifver,
 Ej heller hvad ditt hjerta bjuder dig,
 Men endast ord som växa dig på tungan,
 Blott tomma ljud och stafvelser, bastarder,
 Dem ej ditt hjerta rätt vill kännas vid.
 Och detta skämmer icke mer din heder
 Än taga in en stad med goda ord,
 I stället för att sätta allt på spel
 Och spilla mycket blod. --
 Jag skulle dölja mina hjertans tankar,
 Om mitt och mina vänners väl det kräfde,
 Och det med äran. Mor och son och maka,
 Senat och adel har du satt på spel,
Så framt du heldre vill vår pöbel visa,
 Hur barsk du är, än skänka dem en nick,
 Som ärfver deras gunst och räddar oss
 Från säker undergång.

Men.            Min ädla fru,
 Följ med oss, tala mildt och berga så
 Ej stundens fara blott, men hvad som redan
 Förloradt är.

Vol.    Jag ber dig nu, min son,
 Gå till dem med din mössa i din hand,
 Sträck ut den höfligt, nalkas dem och böj
 Ditt knä mot gatan, -- ty i slika värf
 Är åtbörd talare och enfalds öga
 Mer klokt än örat -- skaka hufvudet,
 Som ville du ditt stolta hjerta tukta,
 Och fall så mjuk till mark som moget mullbär,
 Som icke tål beröring: säg, att du
 Är deras krigsman; fostrad upp i slagsmål
 Samt ej så foglig, som du borde vara
 Och de med rätta fordra, när du beder
 Om deras gunst, men att du hädanefter
 Vill söka att dig rätta efter dem,
 Så vidt som du förmår.

Men.             Om så ni gör,
 Så skall ni genast allas hjertan vinna;
 De gifva lika lätt förlåtelse,
 Om den begäres, som de prata strunt
 När så bär till.

Vol.       Jag ber dig, var ej envis,
 Ehuruväl jag vet, att heldre du
 Din fiende i svalg af lågor följde,
 Än honom smickrade i högan loft. --
 Cominius! --

(Cominius uppträder).

Com.   Jag kommer ifrån forum;
 Ni måste skaffa er ett starkt parti,
Om ej, med saktmod eller flykt er värja.
 Allt är i uppror.

Men.        Endast tala vackert.

Com. Det är tillräckligt, blott han kan förmå sig
 Att göra det.

Vol.    Han måste det, han skall: --
 Jag ber dig, säg: "Jag vill och går åstad."

Cor. Skall jag mitt hufvud blotta? Skall jag gifva
 Med nedrig tunga åt mitt ädla hjerta
 En lögn att dragas med? -- Nå väl, får gå!
 Dock, gällde det allenast denna kropp,
 Så skulle de få mala den till stoft
 Och kasta det mot vinden. -- Nu till forum.
 Ni har påtvingat mig en roll, som aldrig
 Jag kan mig lära.

Com.        Kom, vi hjelpa er.

Vol. O, hör mig, kära son! Du ofta sagt,
 Att mitt beröm till krigare dig gjort;
 Ack, spela nu för mitt beröm en roll,
 Som förr du icke spelt!

Cor.              Jag måste väl.
 Bort, gamla sinnesart! En skökas ande
 Mig falle på! Förvandle sig mitt härskri,
 Som stämde in med trumman, till ett gnäll
 Så fint som snöpings eller flickas stämma,
 Som vyssjar barn. Må fega skurkars smil
 Min kind bebo, och skolpojktårar imma
 Mitt ögas spegel, tiggartungor dallra
 Mot mina läppar, och mitt pansarknä,
 Som blott sig höjt uti stigbygeln, krökas
 Som stafkarlns för en slant! -- Jag gör det ej:
 Jag har ej lust att så min heder kränka
 Och låta koppens åtbörd lära själen
 En sådan klibbig låghet.

Vol.               Som du vill.
 Att tigga dig är mig en större skam,
 Än dig att tigga dem. Låt allt förderfvas!
Din moder såras heldre af din stolthet,
 Än lefver ängslig för ditt vilda trots.
 Jag ler mot döden lika styf som du;
 Gör, som du vill. Ditt mod har varit mitt,
 Du diat det från mig, ditt öfvermod
 Ditt eget vare!

Cor.      Lugna er min mor;
 Jag går till forum, banna mig ej mer.
 Taskspelarn lik, jag deras hjertan vill
 Ifrån dem fuska, komma älskad åter
 Af alla Romas skrån. -- Jag går ju; helsa
 Virginia. Jag återvänder konsul,
 Om ej, så lita aldrig på min tunga,
 Att något den i smickerväg förmår.

Vol. Gör, som du vill.

Com.                   Fort, skynda er till forum;
 Tribunerna er vänta; väpna er
 Med milda svar, ty de beredda äro
 På klagomål, som lära vara värre
 Än någonsin förut.

Cor.         "Mildt" är min lösen. -- Kom och låt oss gå:
 Må de med falskhet klaga an mig, jag
 Som man af heder svarar.

Men.                Ja, men mildt.

Cor. Nå väl då, mildt, ja mildt.

(Alla gå).


TREDJE SCENEN.

Forum.

(Sicinius och Brutus uppträda).

Brut. Gå på med det, att han vill skansa till sig
 Tyrannisk makt, och om han snor sig undan,
 Så fatta tag uti hans hat mot folket
 Och säg, att han ej ännu delat ut
 Det rof, som togs från Antiaterna.
 (En ædil kommer).
 Nå, kommer han?

Ædil.      Ja, strax.

Brut.                 Hvem följer honom?

Ædil. Menenius och de utaf senaten,
 Som alltid gynnat honom.

Sic.               Har ni lista
 På alla röster, som ni skaffat oss,
 Ordentligt uppsatt?

Ædil.         Ja, jag har den här.

Brut. Har efter tribus ni dem samlat?

Ædil.                                 Ja.

Sic. Så kalla folket hit på ögonblicket
 Och låt dem, när jag ropat: "så är domen
 I kraft af folkets makt," -- det vare sig
 Död, böter eller landsflykt -- ropa böter
 Vid ordet böter, död vid ordet död
 Och fordra sina gamla rättigheter
 Och maktutöfning i en rättvis sak.

Ædil. Jag skall deri dem undervisning gifva.

Brut. Och när de börjat skrika, få de ej
 Upphöra strax, men fara fort att hojta
 Och pocka på exekution på fläck,
 Hur domen än har fallit.

Ædil.              Jag förstår.

Sic. Och laga, att de säkert passa på,
 Då vi dem vinken gifva.

Brut.             Skynda er. --
 (Ædilen går).
 Förarga honom genast; han är van
 Att alltid segra, tycker det är dugtigt
 Att sätta sig på tvären; blir han het,
 Så kan han icke styra sig, men ger
 Sitt hjerta luft, och det skall hjelpa oss
 Att ge hans nacke knäcken.

(Coriolanus, Menenius, Cominius, senatorer och patricier uppträda).

Sic. Nå väl, der kommer han.

Men.                         Var lugn, jag ber.

Cor. Ja, som en stalldräng, som för lumpen styfver
 Sig låter kalla lymmel tjogtals gånger. --
 J gode gudar, skydden Rom och sätten
 Vid domarborden hedervärde män!
 Låt kärlek bo bland oss och fyllen tätt
 Med fridens tecken vida tempelhvalfven,
 Men icke gatorna med kif och split!

1 Sen. Amen, amen!

Men. En ädel bön!

(Ædilen kommer tillbaka med borgarne).

Sic.              Kom närmare, godt folk.

Ædil. Tyst, tyst! Gif akt uppå tribunerna!

Cor. Låt mig få tala först.

Trib.                       Nå tala! -- Tyst! --

Cor. Anklagas jag ej vidare än här?
 Kan allt afgöras nu?

Sic.           Jag frågar er,
 Om folkets röster ni er underkastar,
 Erkänner oss tribuner och är nöjd
 Att lida laglig näpst för alla brott,
 Som er bevisas kunna.

Cor.            Jag är nöjd;

Men. O, hören på! Han säger, han är nöjd;
 Påminnen er hans stora krigsbedrifter
 Och tänken uppå såren på hans kropp;
 De likna grafvar på en helig kyrkgård.

Cor. Blott rispor utaf törnen, lätta skråmor
 Att bara skratta åt.

Men.           Betänken sedan,
 Att, om han ock som borgare ej talar,
 Så talar han som krigsman; tagen icke
 Hans hårda ord för ljud af hat och ondska;
 De äro, som jag säger, en soldats
 Och mena icke illa.

Com.          Nog om det.

Cor. Hur kommer det sig till,
 Att jag, till konsul vald med allmänt bifall,
Vanäras så, att J afsätten mig
 I samma stund man valt mig?

Sic.                  Svara oss.

Cor. Nå väl då, ni har rätt, det bör jag göra.

Sic. Vi påstå, att ni sökt beröfva Rom
 Häfdvunna embeten och svinga er
 Till envåldsmakt, och derför står ni här
 Som en förrädare mot Romas folk.

Cor. Förrädare! --

Men.               Var lugn och mins ert löfte.

Cor. Må afgrunds värsta glöd förbränna folket!
 Förrädare? -- Du skändlige tribun!
 Om tusen dödar sute i ditt öga
 Och millioner dödar i din näfve
 Och milliarder på din lögnartunga,
 Jag sade dock så fritt, som då jag beder
 Till gudarna min bön -- det ljuger du!

Sic. Godt folk, nu hör ni.

Borg. Till klippan med honom! Till klippan med honom.

Sic. Tyst!
 Här tarfvas icke flera klagomål,
 Ni sett och hört hvad han har gjort och talat;
 Han slagit vakten och förbannat er,
 Han lagen mött med hugg och trotsat fräckt
 Den höga domarmakten: -- detta allt
 Är så urbota, att det väl förtjenar
 Den värsta död.

Brut.     Men då han tappert stridt
 För staden Rom, --

Cor.         Hvad pratar ni om strida?

Brut. Jag säger det; jag känner saken.

Cor.                                   Ni?

Men. Är detta löftet, som ni gaf er mor?

Com. Ack hör, jag ber, --

Cor.                      Jag vill ej höra mera.
 Låt domen blifva: död från branta klippan,
 Hudflängning, landsförvisning, långsam fångsvält, --
Ett korn om dagen -- jag vill icke köpa
 Benådning med ett enda höfligt ord,
 Ej kufva mig ett grand för deras håfvor,
 Om ock jag vunne dem med ett "god morgon."

Sic. Enär, så vidt han kunnat, gång på gång,
 Af hat till folket han har uppsökt medel
 Att rycka bort dess makt, samt äfven nu
 Med hugg sig värjt, ej blott vid rättegång,
 Men ock mot rättens tjenare: alltså
 Förvisa vi, i Romarfolkets namn,
 Och såsomn dess tribuner, honom genast
 Från denna stad, vid äfventyr att blifva
 Ifrån Tarpejska klippan kastad ned,
 Om nånsin mer han nalkas Romas portar.
 I folkets namn är afsagdt: så är domen.

Borg. Ja, så är domen; bort med honom genast!
 Vi landsförvise honom: så är domen.

Com. God' vänner, hören mig; --

Sic.                            Hans dom är fälld;
 Vi hafva hört tillräckligt.

Com.                  Låt mig tala:
 Jag varit konsul; på min kropp kan Rom
 Sin oväns märken se. Mitt fosterland
 Jag älskar mera djupt och innerligt,
 Mer fromt och troget än mitt eget lif,
 Min kära hustrus värde, hennes foster
 Och mina länders frukt. -- Om nu jag sade --

Sic. Vi veta, hvad ni menar. -- Nå, hvad sägs?

Brut. Det är ej mer att säga. Han är biltog
 Som folkets fiende och fosterlandets:
 Och så är domen.

Borg.      Så, ja så är domen!

Cor. Gemena pack, hvars andedrägt jag hatar
 Som stank från ruttna kärr; hvars gunst jag aktar
 Som obegrafna männers as, som luften
 Förgifta styggt, -- jag landsförvisar er!
 Qvardröjen här med edert vankelmod,
Låt hvarje minsta larm ert hjerta skaka
 Och viftandet af oväns fjäderbuske
 Till döds er skrämma! Lemnen ej er makt
 Att landsförvisa dem, som er försvara,
 Till dess en gång er egen fåvitskhet,
 Som ingenting begriper, förr'n det svider,
 Och icke ens er sjelfva spar, då städse
 Af kif J lefven, öfverlemnar er
 Som djupt elända slafvar åt ett folk,
 Som vann er utan svärdslag! Med förakt
 För er och staden vänder jag er ryggen:
 Det fins väl utanföre Rom en verld.

(Coriolanus, Cominius, Menenius, senatorer och patricier gå).

Ædil. Nu folkets fiende är borta, borta!

Borg. Vår fiende är biltog; hejsan, hejsan!

(De hurra och kasta mössorna i luften).

Sic. Gån, följen honom utom portarna,
 Som han förföljde er, med djupt förakt,
 Och hånen honom dugtigt. -- Låt en skyddsvakt
 Igenom staden följa oss.

Borg. Kom, låt oss följa honom! Ut med honom!
 Må gudarna tribunerna beskydda!

(Alla gå).


FJERDE SCENEN.

Vid en af Roms portar.

(Coriolanus, Volumnia, Virgilia, Menenius, Cominius
och några unga patricier uppträda).

Cor. Nej, gråt ej mer! -- Ett hastigt afsked! Djuret
 Med många hufvu'n kör mig bort. -- Min mor,
 Hvar är ert fordna mod? Ni sade ofta,
 Att motgång är en andens pröfvosten,
 Att vanlig man kan vanlig ofärd bära,
 Att alla fartyg simma lika väl,
 När hafvet stilla är; men tåligt lida,
När ödet slår som hårdast, sådant är
 En ädel idrott. Ni mig rikligt gaf
 Lärdomar, som oöfvervinnerligt
 Det hjerta gjorde, som förstod dem rätt.

Virg. O himmel, himmel!

Cor.                    Nej, jag ber dig, hustru --

Vol. Må pesten drabba alla Romas skrån,
 Och döden alla handtverk!

Cor.                Hvad, hvad, hvad!
 Man älskar mig, då jag ej mera fins. --
 Hvar är det mod, min mor, som böd er säga,
 Att, om ni varit gift med Hercules,
 Ni hade sex utaf hans storverk gjort
 Och spart er man hans svett? Cominius,
 Friskt mod! Farväl! -- Farväl, min mor, min maka!
 Än står jag mig. -- Menenius, du gamle,
 Din gråt är saltare än unge mäns
 Och fräter ögat upp. -- Min fordne höfding,
 Jag sett dig jernhård, ofta har du skådat
 Hjerthärdande uppträden, tala nu
 Till dessa qvinnor, säg, att lika dårligt
 Det är att gråta åt ohjelplig ofärd,
 Som le åt den. Nå, moder, mina faror
 Till fröjd er städse lände; lita på
 Att, fast jag ensam vandrar, lik en drake,En allusion på sagan om lind-ormen.
 Som sprider fasa rundt kring ensligt kärr,
 Det ingen ser, men alla tala om,
 Skall dock er son ovanlig bragd fullborda,
 Om ej, för svek och låga ränker falla.

Vol. Min store son, hvart vill du taga vägen?
 Cominius dig följe till en början,
 Bestäm din kosa, gif dig icke vildt
 Till pris åt hvarje oförmodad fara,
 Som kan på vägen rusa på dig.

Cor.                    Gudar!

Com. Jag följer dig en månad; vi bestämma
 Din bostad så, att du af oss kan höra
Och vi af dig; om tiden skulle främja
 Ditt återkallande, så tarfvas icke,
 Att vi kring hela verlden söka dig
 Och mista gynsam tid, som städse kallnar,
 Då han är borta, som behöfver den.

Cor. Farväl! -- Du är för gammal och för mätt
 Af krigets plägning för att gå och ströfva
 Med kraftfull ungdom. -- Ut om porten blott!
 Kom, ljufva maka, dyra moder och
 J trogne vänner. -- Då jag borta är,
 Så sägen leende farväl. Nu kommen;
 Så länge ofvan jord jag fins, så skolen
 J höra af mig, aldrig dock ett grand,
 Som icke är den fordne Marcius likt.

Men. Och det vill säga allt hvad ädlast örat
 Förnimma kan. -- Kom, låt oss icke gråta. --
 Om blott från dessa gamla ben och armar
 Sju år jag kunde skaka bort, så följde
 Jag honom steg för steg.

Cor.               Gif mig din hand. -
 Kom, låt oss gå.

(De gå).


FEMTE SCENEN.

En gata vid stadsporten.

(Sicinius, Brutus och en ædil uppträda).

Sic. Sänd hem dem; han är borta, låt oss stanna. --
 Qväst adeln är, som efter hvad vi sett
 Tog hans parti.

Brut.     Då nu vår makt vi visat,
 Så låt oss föra oss mer ödmjukt opp,
 Än innan det var gjordt.

Sic.               Sänd hem dem nu
 Och säg, att deras fiende är borta
 Och deras makt befästad.

Brut.              Skicka hem dem.
 (Ædilen går).
(Volumnia, Virgilia och Menenius uppträda).
 Se der hans mor.

Sic.       Vi gå vår väg.

Brut.                     Hur då?

Sic. Det sägs, hon är förryckt.

Brut.                           De hafva sett oss;
 Det går ej an, gå på.

Vol.            Nej se! -- Välkomna!
 Må alla straff, som gudar mäkta ge,
 Er kärlek löna!

Men.      Stilla! Ej så gällt!

Vol. Ni skulle höra, om för gråt jag kunde, --
 Dock, något skall ni höra. -- (Till Brutus). Vill ni gå?

Virg. (till Sicinius). Ni ock skall dröja. -- Ack, om åt min man
 Jag sådant kunde säga!

Sic.             Manligt taladt!

Vol. Din narr! Är sådant skam? -- Nej, se den narr'n!
 Var ej en man min far? -- Har du förvisat
 Den man, som huggit flere hugg för Rom,
 Än du har talat ord, din räf?

Sic.                    O himlar!

Vol. Fler ädla hugg, än kloka ord du talat,
 Och det för Rom. -- Hör på! Nej, gå din väg. --
 Dock, stanna qvar. -- O, vore blott min son
 Med dig och all din slägt uti en öken
 Och hade svärd i hand!

Sic.             Hvad då?

Virg.                     Hvad då?
 Han gjorde af med hela herrligheten.

Vol. Bastarder, hela slumpen. --
 Du hedersman, så många ärr du har!

Men. Nog, nog; var tyst!

Sic.                     Jag skulle hafva önskat,
 Att han betett sig så mot Rom, som han
I början gjorde, och ej upplöst sjelf
 Den ädla knut han knöt.

Brut.             Det önskar jag.

Vol. Det önskar jag? -- Ni retat packet upp,
 Ni nöt, som lika bra förstå hans värde,
 Som jag förstår de djupa hemligheter,
 Dem himlen dolt för jorden.

Brut.                 Låt oss gå.

Vol. Ja, var så god och gå!
 Ni gjort en herrlig bragd. -- Ännu ett ord:
 Så högt som Capitolium sig sträcker
 Utöfver minsta hus i Rom, så högt
 Står ock min son, -- just denna qvinnans make --
 Den ni förvisat, öfver eder alla.

Brut. Nå, nå, vi gå.

Sic.                 Hvi dröja längre här?
 Hon är ej klok,

Vol.      Tag mina böner med er. --
 (Tribunerna gå).
 Om gudarna ej hade annat göra,
 Än att bekräfta allt som jag förbannar,
 Jag vore nöjd. -- Om jag dem kunde träffa
 En gång om dagen blott, jag skulle lätta
 Mitt hjerta från den tyngd, som trycker det.

Men. Ni lexat upp dem strängt, och ni har skäl. --
 Säg, vill hos mig ni taga in er qvällsvard?

Vol. Nej, vreden är min kost, jag tär mig sjelf
 Och tynar så till döds af mat. -- Vi gå. --
 (Till Virgilia). Låt bli att lipa; klaga så, som jag,
 En Juno lik i vrede. Kom, kom, kom!

Men. Fy, fy!

(De gå).


FJERDE AKTEN. FÖRSTA SCENEN.

En landsväg emellan Rom och Antium.

(En Romare och en Volscer möta hvarandra).

Rom. Jag känner er, min vän, och ni känner mig. Jag
tror, ni heter Adrian.

Vols. Så heter jag. Men jag kan icke komma ihåg,
hvem ni är.

Rom. Jag är en Romare och tjenstgör likasom ni emot
Rom. Känner ni mig nu?

Vols. Nicanor, eller hur?

Rom. Alldeles riktigt.

Vols. Ni hade mera skägg, då jag såg er sist; men ert
tungomål röjer er. Hvad nytt i Rom? Jag har ett 
uppdrag af volsciska staten att söka upp er der. Ni har spart
mig en hel dagsresa.

Rom. Det har varit ett stort uppror i Rom; folket
emot senatorerna, patricierna och adeln.

Vols. Har varit? Är det slut nu då? Vår styrelse tror
icke det; den gör stora krigsrustningar och hoppas kunna
öfverraska dem midt i deras tvedrägts-hetta.

Rom. Den värsta branden är släckt, men det 
aldraminsta kan sätta den i lågor igen. Ty adeln är så 
förbittrad öfver den värdige Coriolani landsförvisning, att de
just äro hågade att taga all makten från folket och för
evigt beröfva det dess tribuner. Det är detta, som glöder
under askan, skall ni veta, och som snart nog är moget
till ett häftigt utbrott.

Vols. Coriolanus landsförvist?

Rom. Ja, landsförvist.

Vols. Kommer ni med den underrättelsen, så lär ni bli
välkommen, Nicanor.

Rom. Nu gäller det för Volserna att passa på. Jar har
hört sägas, att det är lättast att förföra en gift hustru, när
hon har kommit i gräl med sin man. Er ädla Tullus 
Aufidius kan utmärka sig mycket i detta krig, då hans stora
motståndare Coriolanus ej mera aktas af sitt fosterland.

Vols. Utan tvifvel. Det var mycket lyckligt för mig,
att jag händelsevis mötte er. Ni har gjort slut på mitt
ärende, och jag vill med lust och gamman följa er hem.

Rom. Innan vi äta qvällsvard, skall jag berätta er 
underliga ting från Rom, alla gynnande för Roms 
motståndare. Ni har en krigshär i ordning, säger ni?

Vols. En riktigt kunglig krigshär. Centurionerna och
deras manskap äro ordentligt inqvarterade, redan besoldade
och när som helst färdiga att rycka ut.

Rom. Det fägnar mig att höra, att de hålla sig färdiga;
jag skall nog snart sätta dem i gång, det lofvar jag. 
Således hjertans välkommen; det fägnar mig att ha kommit
i ert angenäma sällskap.

Vols. Ni tar orden ur munnen på mig; jag har största
orsaken att fägna mig öfver ert.

Rom. Godt, låt oss följas åt.

(De gå).


ANDRA SCENEN.

Antium. Utanföre Aufidii hus.

(Coriolanus uppträder förklädd i dåliga kläder).

Cor. En vacker stad du är, o Antium.
 Jag dina enkor skapat, mången arfving
 Till dessa vackra hus jag hört i striden
 Med dödssuck stupa. Känn mig ej igen,
 Ty gör du det så komma dina qvinnor
 Och dina barn med stekspett och med stenar
 Och slå ihjel mig. (En borgare kommer). Se, god dag, min herre.

Borg. God dag!

Cor.           Var god och visa mig till rätta;
 Hvar bor den väldige Aufidius?
 Är han i Antium?

Borg.      Det är han, i sitt hus
 Han ger i qväll en fest för stadens adel.

Cor. Hvar är hans hus?

Borg.                  Se här, ni står vid porten.

Cor. Jag tackar er, farväl. (Borgaren går). Du snöda verld
 Med dina hala vägar! Svurna vänner,
 Som voro nyss hvarandras lif och själ
 Och tid och kost och säng och arbet delte,
 Som tvillingar den ene med den andre
 I enig kärlek, bryta plötsligt ut
 I bittert hat för minsta gräl om strunt. --
 Dödsfiender, som nyss för hat och ilska
 Ej fingo nattro, blifva såta vänner
 För minsta sak, som ej är värd ett ägg,
 Samt ingå svågerlag. Så också jag.
 Mitt fosterland jag hatar, vänder hågen
 Till fiendernas stad. -- Jag vill gå in;
 Om han mig dräper, gör han endast rätt,
 Och tar han mig emot, så vill jag göra	
 Hans fosterland en tjenst.
 (Går).


TREDJE SCENEN.

En sal i Aufidii hus.

(Musik innanföre. En Tjenare kommer).

Tjen. Vin, vin, vin! Hvad är det här för uppassning?
 Jag tror, att de lymlarna sofva. (Går).

(En annan Tjenare kommer).

2 Tjen. Hvar är Cotus? Herrn ropar på honom. Cotus! (Går).

(Coriolanus uppträder).

Cor. Ett vackert hus, och maten luktar bra;
 Men jag ser icke ut som någon gäst.

(Första Tjenaren kommer tillbaka).

1 Tjen. Hvad vill ni, min vän? Hvar kommer ni ifrån?
 Här är ingen plats för er. Var så god och gå på dörren.

Cor. Som Coriolanus har jag ej förtjenat
 En bättre välkomst.

(Den andra Tjenaren konmmer).

2 Tjen. Hvar kommer ni ifrån, min vän? Har 
portvakten inga ögon i hufvudet, efter han släpper in sådana
der patroner? Var så god och gå er väg.

Cor. Bort!

2 Tjen. Bort? -- Bort med er sjelf.

Cor. Nu är du näsvis.

2 Tjen. Ni är morsk, ni. Man skall väl ta reda på er.

(En tredje Tjenare kommer).

3 Tjen. Hvad är det för en karl?

1 Tjen. Den underligaste karl jag nånsin sett. Jag kan
icke få honom ur huset. Jag ber dig, ropa på herrn.

3 Tjen. Hvad har du här att göra, karl? Var så god
och packa dig ur huset.

Cor. Nej, låt mig stå; jag skadar ej er härd.

3 Tjen. Hvad är ni för en?

Cor. En ståndsperson.

3 Tjen. Knäfveln så usel då?

Cor. Ja, det är jag.

3 Tjen. Var så god, min usla ståndsperson, och sök er
en annan vistelseort; här är ingen plats för er; var så 
beskedlig och packa er bort. Se så!

Cor. Gå, sköt din syssla du,
 Och proppa i dig öfverblifna bitar.
 (Knuffar undan honom).

3 Tjen. Hvad? Vill du inte gå? -- Jag ber dig, säg
åt herrn, hvilken underlig gäst han har här.

2 Tjen. Det skall jag göra. (Går).

3 Tjen. Hvar bor du?

Cor. Under firmamentet.

3 Tjen. Under firmamentet?

Cor. Ja.

3 Tjen. Hvar är det?

Cor. I gladornas och kråkornas stad.

3 Tjen. I gladornas och kråkornas stad? -- Sådan
åsna! -- Då bor du ihop med kajorna också?

Cor. Nej, jag tjenar icke din herre.

3 Tjen. Hvad nu? Hvad har du att göra med min herre?

Cor. Hå, det vore hyggligare det, än att ha att göra
med din hustru. -- Hvad står du der och sladdrar efter?
Bär fram din tallrik; bort med dig. (Kör ut honom med stryk).

(Aufidius uppträder).

Auf. Hvar är den karlen?

2 Tjen. Här, herre. Jag skulle ha piskat honom som
en hund, men jag var rädd att störa herrarna derinne.

Auf. Hvar kommer du ifrån? -- Hvad vill du här? --
 Du tiger? Tala, karl! Hvad är ditt namn?

Cor. (Kastar kappan af sig).
 Om, Tullus, ännu ej du känner mig,
 Och ej vid första ögonkastet tror
 Mig vara den jag är, så lär jag sjelf
 Få säga dig mitt namn.

Auf.             Hvad är ditt namn?

(Tjenarne aflägsna sig).

Cor. Ett omelodiskt namn i Volscers öron
 Och skorrande i ditt.

Auf.            Hvad är ditt namn?
 Du ser mig bister ut, befallande
 Din uppsyn är, ett ädelt skepp du liknar,
 Hvars tackling är förstörd: hvad är ditt namn?

Cor. Bered din panna på att rynka sig;
 Säg, känner du mig nu?

Auf.                   Nej, nej; ditt namn?

Cor. Mitt namn är Cajus Marcius, som dig
 Förnämligast och alla dina landsmän
 Har mycken afbräck gjort; mitt tredje namn
 Coriolanus är derpå ett vittne.
 De grymma mödor, stora farligheter
 Och droppar af mitt blod, som jag har gjutit
För Rom, det otacksamma, äro lönta
 Med detta tillnamn blott, ett minnesmärke
 Och vittne på det hat, som du mot mig
 Bör hysa. Endast detta namn är qvar,
 Ty folkets grymhet och dess ilskna afund,
 Tillstadda af en modlös adel, som
 Mig öfvergaf, ha slukat opp de andra
 Och låtit mig från Rom af slafvars röster
 Uthvisslad blifva. Denna stora nöd
 Har bragt mig till din härd, ej någon fruktan --
 Förstå mig rätt -- för eget lif; ty om
 Jag vore rädd för döden, skydde jag
 Väl mest af alla dig. Nej, lutter hat
 Och lust att qvitta räkningen med Rom
 Har fört mig hit. Om nu du har ett hjerta,
 Som sväller utaf hat och hämnas vill,
 Hvad sjelf du lidit har, samt lappa hop
 Ett stympadt fosterland, så skynda dig,
 Drag fördel af min ofärd, nyttja den,
 Och blifve mina hämdebragder dig
 Välgerningar; ty jag vill dra i härnad
 Emot mitt kranka land så bittert ilsket,
 Som alla djeflar. Men, om så det är,
 Att ej du djerfs, men re'n dig känner trött
 Af bardalek, -- nå väl, då är jag ock
 Utledsen vid mitt lif och bjuder här
 Min strupe åt din gamla fiendskap;
 Du är en narr, om ej du skär den af,
 Då jag dig städse har med hat förföljt
 Och tappat tunnor blod utaf ditt land
 Och lefver dig till smälek blott, så framt
 Jag icke tjenar dig.

Auf.           O Marcius, Marcius!
 Hvart ord du sagt har ryckt utur mitt hjerta
 En rot af gammalt hat. Om Jupiter
 Ur molnen ropade, som ett orakel:
 "Det sanning är," jag trodde det ej mer
Än dig, du ädle Marcius. -- Låt mig linda
 Min arm ikring den kropp, mot hvilken jag
 Min sega lans har brutit hundra gånger
 Och månen skrämt med spillrorna. -- Jag famnar
 Min klingas hammarstäd och brottas nu
 Så ridderligt och eldigt med din kärlek,
 Som nånsin jag med äregirigt våld
 Emot din mandom stridt. Hör, vet du hvad?
 Jag älskade min brud; ej någon man
 Mer troget suckat; men då här jag ser dig,
 Du ädle hjelte, mer mitt hjerta spritter,
 Än då jag första gången såg min hustru
 Min egen tröskel trampa. -- Hör du, Mars,
 En krigshär färdig står; jag hade ämnat
 Ännu en gång din sköld från skuldran hugga,
 Om ej, min arm förlora. Stryk du gaf mig
 Tolf gånger re'n. Hvarenda natt se'n dess
 Jag drömt om holmgång mellan dig och mig;
 Vi lågo, tyckte jag, på marken båda
 Med afryckt hjelm och gripande hvarann
 Om strupen; halfdöd af ett ingenting
 Jag vaknade. Du värde Marcius,
 Om vi ej annan orsak än din landsflykt
 Till gräl med Rom nu hade, skulle vi
 Hvarenda själ från tolf till sjutti år
 Till ledung mönstra samt utgjuta kriget
 Liksom en störtflod midt i Romas hjerta.
 Kom in och räck din hand åt vår senat,
 Som nu är här att säga mig farväl,
 I det jag går mot edra landamären,
 Fast ej mot sjelfva Rom.

Cor.               Välsignad sak!

Auf. Du väldige, om sjelf du leda vill
 Ditt hämdevärf, så tag den ena halfvan
 Utaf min makt, gör upp din egen plan,
 Som sjelf du finner bäst, med kännedom
 Om landets svaga eller starka punkter,
Och knacka strax på Romas portar eller
 Hemsök dem vildt på mera fjerran trakter
 Och skräm dem först, förgör dem sedan. -- Kom,
 Låt mig få föreställa dig för dem,
 Som skola säga ja till dina planer.
 Välkommen tusenfaldt och mer min vän
 Än någonsin min fiende du varit,
 Och det är mycket, Marcius. -- Din hand!

(Coriolanus och Aufidius gå).

1 Tjen. Det der var en underlig förändring, det.

2 Tjen. Jag hade minsann så när gifvit honom ett
påk-rapp, men det anade mig just, att hans kläder talade
falskt om honom.

1 Tjen. Sådan arm han har! Han surrade mig rundt
ikring med tummen och pekfingret, alldeles som en snurra.

2 Tjen. Jag såg genast på hans ansigte, att det var
något kuriöst med karlen. Han hade en sorts ansigte, just
som -- jag vet icke, hur jag skall kalla det.

1 Tjen. Det hade han. Han såg ut just som --
knäfveln regera mig trodde jag icke, att han hade mer
inombords, än jag kunde tro.

2 Tjen. Det gjorde jag också, det svär jag på. Han
är jemt opp den raraste karl i verlden.

1 Tjen. Det tror jag också. Men en större krigare än
han känner du väl?

2 Tjen. Hvem? Min husbonde?

1 Tjen. Ja, det är ingen fråga om det.

2 Tjen. Han är så god som sex sådana der.

1 Tjen. Nej, det är han just icke, men en större krigare
är han.

2 Tjen. Ja, ser du, det är minsann icke så lätt att
säga, hvad man skall tänka om den saken. Om det gäller
att försvara en stad, så är vår general förträfflig.

1 Tjen. Ja, och när det gäller att storma en stad också.

(Den tredje Tjenaren kommer).

3 Tjen. Hör ni, lymlar, jag kan berätta er nytt; nytt, ni slynglar.

1 och 2 Tjen. Hvad, hvad, hvad? Låt höra,

3 Tjen. För ingen del i verlden ville jag vara
Romare; heldre ville jag vara dömd till döden.

1 och 2 Tjen. Hvarföre? hvarföre?

3 Tjen. Hå, den karlen är här, som alltid brukade klå vår general.

1 Tjen. Hvarföre säger du: "klå vår general?"

3 Tjen. Jag säger icke klå vår general; men han har alltid hållit honom stången.

2 Tjen. Se så, vi ä' ju vänner och kamrater; han var
honom alltid för styf, jag har hört vår husbonde säga
det sjelf.

1 Tjen. Ja, han var honom något för styf, sanningen
att säga. Vid Corioli hackade och bultade han honom
som en kalops.

2 Tjen. Och hade han haft kannibaliskt humör,Resandes berättelser väckte på Shakspeares tid stor uppmärksamhet. I synnerhet voro bland folket vidunderliga föreställningar och berättelser i gång om den nya verldens vilda inbyggare dem man alltid föreställde sig som mennisko-ätare. så hade
han väl stekt honom och ätit opp honom på köpet.

1 Tjen. Nå, hvad har du vidare att förkunna?

3 Tjen. Hå, det är ett krusande med honom derinne,
som om han vore Martis son och arfvinge. Vid öfversta
bordsändan sitter han, och ingen af senatorerna gör honom
en fråga utan att stiga upp och ta hatten af sig. Vår
general sjelf kurtiserar honom som en fästmö, kysser honom
på handen och vänder ut och in på hvitögonen, då han
säger något. Men hufvudsumman af mina nyheter är den,
att vår general är skuren midt itu och endast hälften af
hvad han var i går; den andra halfvan har den fremmande
fått efter hela sällskapets anhållan och medgifvande. Han
skall gå, säger han, och hugga Roms portvaktare i lufven;
han skall meja ned allt, som står honom i vägen, och göra
rent hus, hvar han går fram.

2 Tjen. Han är nog karl att göra det så bra som trots någon annan.

3 Tjen. Göra det? Ja, visst knäfveln gör han det. Ty,
ser du, han har lika många vänner som fiender, och de der
vännerna, ser du, tordes icke, ser du, visa sig som hans
vänner, som det heter, så länge han var illa akkriterad.


1 Tjen. Akkriterad! Hvad vill det säga?

3 Tjen. Men då de få se hans hjelmbuske i vädret
igen och karl'n i sitt gamla humör, så krypa de nog ut ur
sina hålor, som kaniner efter ett regn, och sälla sig till
honom.

1 Tjen. Men när skall detta ske?

3 Tjen. I morgon, i dag, nu genast. Trumman lär
komma att gå i eftermiddag; det är liksom deserten det,
ser du, som kommer, innan de torka sig om munnen.

2 Tjen. Hå, då lär vi få litet muntert igen. Den der
freden duger till ingen ting, utom till att göra jern rostigt,
föröka skräddarnes antal och skaffa birfilare till verlden.

1 Tjen. Tacka vill jag krig;Den storartade humor, som ligger i slutet af detta samtal, bör icke lemnas utan uppmärksamhet. det öfverträffar freden,
som dagen öfrerträffar natten. När det är krig, så är det
ett bråk, ett lefverne, ett hejdunder, och alltid får man höra
nytt se'n. Freden är bara sömnsjuka, pjaskig, döf, dum
och känslolös och skaffar flere oäkta barn till verlden, än
kriget gör ända på folk.

2 Tjen. Så är det; och som kriget är en sorts
våldtägt, så kan det icke nekas, att freden är en stor
hanrejmakare.

1 Tjen. Ja, och gör folk till ovänner med hvarandra.

3 Tjen. Riktigt resoneradt, ty då behöfver ingen den
andras hjelp. Nej, tacka vill jag krig! Jag hoppas, att man
skall få Romare för lika godt pris som Volscer. -- Nu
stiga de upp från bordet.

Alla 3. In, in, in! (De gå)


FJERDE SCENEN.

Rom. Ett torg.

(Sicinius och Brutus uppträda).

Sic. Han hörs ej af han är ej farlig mer,
 hans makt är slut i fredlig tid, då folket,
 Som rasade, har blifvit lugnt igen.
 Hans vänner skola rodna, då de se,

Att allt går lika bra. De såge heldre,
 Om ock det gällde deras eget skinn,
 Att upprorsskaror stormade i staden,
 Än att handtverkarn sjunger i sin bod
 Och går i stilla ro till sina värf.

(Menenius uppträder).

Brut. Det gick ju bra. -- Är det Menenius?

Sic. Det är det; han har blifvit mycket höflig
 På någon tid. -- God dag!

Men.                God dag, god' vänner.

Sic. Er Coriolanus saknas icke stort,
 Om ej af sina vänner; staden står
 Och står väl så, hur ond han än må vara.

Men. Ja, det är bra, men kunde varit bättre,
 Om han sig uppfört fogligt.

Sic.                  Säg, hvar är han?

Men. Det vet jag ej; hans hustru och hans mor
 Ha ingenting om honom sport.

(Några Borgare komma).

1 Borg. Må gudarna er båda två beskydda.

Sic. God afton, mina grannar!

Brut. God afton, allihop!

Borg.                     Vår pligt det är
 Med hustrur och med barn att böja knä
 Och bedja för ert väl.

Sic.             Er lyckan följe!

Brut. Farväl, godt folk; ack, hade Coriolanus
 Er älskat så som vi!

Borg.          Er skydde himlen!

Trib. Farväl, farväl!

(Borgarne gå).

Sic.                  En lyckligare tid
 Och mycket trefligare är det nu,
 Än då de sprungo rundt kring gatorna
 Och skreko: uppror! --

Brut.             Cajus Marcius var
 En tapper krigare, men oförskämd.
Af högfärd uppblåst, gränslöst äregirig,
 Förmäten, --

Sic.   Lysten efter envåldsmakt,
 Allenastyrande.

Men.      Det tror jag ej.

Sic. Det hade vi fått se, till allas jemmer,
 Om han vid konsulatet fått förblifva.

Brut. Men gudarna förskonte oss, och Rom
 Är utan honom sällt och lugnt.

(En Ædil kommer).

Ædil.                    Tribuner,
 Här är en slaf, som vi ha tagit fast;
 Han säger, att en dubbel här af Volscer
 Har brutit in på Romas landamären,
 Förhärjande med krigisk ilska allt
 Hvad de få fatt.

Men.       Det är Aufidius,
 Som, då han sport, att Marcius är biltog,
 Framsticker sina horn igen i verlden;
 Han drog dem in, så länge Marcius fanns,
 Och tordes icke kny.

Sic.           Hvad pratar ni
 Om Marcius?

Brut. Ge denna lögnaren stryk. --
 Det är ej möjligt. Volscerna ej våga
 Att bryta frid med oss.

Men.              Det är ej möjligt?
 Vi minnas nog, att sådant väl är möjligt;
 Tre gånger i min lifstid har jag sett
 Ett slikt exempel. Förr än karln ni straffar,
 Så fråga först, hvar han har detta hört;
 Ni kunde annars piska upp er varning
 Och slå det bud, som varnar er för ondt,
 Som väl kan hända.

Sic.         Säg mig icke det;
 Jag vet, det är ej möjligt.

Brut.                 Nej, omöjligt.

(En Budbärare kommer).

Budb. I största hast församlar sig senaten
 På Capitolium. -- De fått en nyhet,
 Som gjort dem bleka.

Sic.           Det är slafvens påhitt;
 Låt honom slita spö i folkets åsyn. --
 Hans påhitt bara!

Budb.       Nej, min värde herre,
 Hans ord ha fått bekräftelse, och långt,
 Långt värre saker sägas.

Sic.               Värre saker?

Budb. Det sägs af många munnar fritt och öppet --
 Hur troligt vet jag ej -- att Marcius,
 Förent med Tullus, rycker an mot Rom
 Och lofvar hämd så stor, som rymmas kan
 I tid och rum.

Sic.     Jo, det är troligt just!

Brut. Ett påhitt bara för att narra folket
 Att önska hem den gode Marcius.

Sic. Ja, det är knepet.

Men.                    Nej, det är ej troligt;
 Aufidius och han förlikas ej;
 Den ene är den andras värsta motsats.

(En annan Budbärare kommer).

Budb. Ni måste genast komma i senaten.
 En väldig krigshär, förd af Marcius,
 Förenad med Aufidius, förhärjar
 Allt land kring Rom; på vägen dit de äro
 Med eld och svärd och hafva rånat allt,
 Som låg i deras väg.

(Cominius uppträder).

Com. (Till Tribunerna). Jo, ni har gjort ett hyggligt arbete!

Men. Hvad är på färde?

Com.                   Ni ha hulpit till
 Att skända edra egna döttrar och
Nedsmälta taken öfver edra hufvu'n
 Samt se, hur edra egna hustrur kränkas
 Midt för er näsa --

Men.          Säg, hvad är å färde?

Com. Att bränna edra tempel ned till grunden
 Och fängsla edra fri- och rättigheter
 Uti ett rått-hål.

Men.        Säg, hvad är å färde? --
 Helt säkert hyggligt tillstäldt! -- Säg, hvad nytt?
 Om Marcius med Volscer i förbund, --

Com. Om!
 Han deras afgud är, han för dem an,
 Ett väsen lik af högre guddom skapadt
 Än af naturen, och de följa honom
 Mot oss, vi arma kräk, ej mindre säkert
 Än pojkar, som en sommar-fjäril jaga,
 Och slagtare, som gå och smälla flugor.

Men. Jo, ni ha gjort ett hyggligt arbet, ni
 Och edra förskinns-karlar, som så häftigt
 På handtverks-röster yrkade och tjustes
 Af hvitlöks-ätarenas andedrägt.

Com. Han ruskar Rom kring edra öron ned.

Men. Lik Hercules, som skakar äpple-träd;En allusion på Hesperidernas äpplen.
 Jo, hyggligt tillstäldt just!

Brut.                   Men är det sant?

Com. Sant? -- Bleka ligger ni, förr'n annat spörjs.
 Hvarenda stad gör leende sitt affall,
 Och den som motstånd vågar hånad blir
 För tapper dumhet, dör som trogen narr.
 Hvi klandra honom? Edra fiender
 Så väl som hans nog se, att karlen duger.

Men. Det ute är med oss, om ej den ädle
 Oss nåd beskär.

Com.      Men hvem skall be derom?
 Tribunerna? De borde skämmas. Folket?
 Det har förtjent hans miskund lika bra,
 Som vargen herdens. Om hans bästa vänner

Nu sade: "skona Rom!", de kränkte honom
 Så djupt som den, som har hans hat förtjenat,
 Och viste sig som fiender mot honom.

Men. Sant. -- Om han tände eld uppå mitt hus
 I alla hörn, jag hade icke panna
 Att säga: "ack, låt bli." -- Jo, hyggligt handtverk,
 Ni handtverksmän! Ett hyggligt verk af handen!

Com. Ni bragt en sådan darrning öfver Rom,
 Att aldrig förr det sig så hjelplöst känt.

Trib. Säg icke så; det hafva vi ej gjort.

Men. Så? Månne vi?
 Vi höllo honom kär, men veko fegt,
 Som djur, men ej som adelsmän, för slöddret,
 Som honom hojtade ur Rom.

Com.                De tjuta
 Nog honom in igen. Aufidius,
 Han, verldens andra man, blindt lyder Marcius
 Liksom en ringa tjenare. Förtviflan
 Är all den krigskonst, allt det värn, som Rom
 Kan ställa upp mot dem.

(En hop Borgare komma).

Men.              Här kommer slöddret.
 Är Tullus i hans sällskap? -- Det är ni
 Som bortskämt luften, då ni svängde mössor,
 Som osade af svett, i glädjen öfver
 Att Marcius var förvist. Nu kommer han,
 Och hvarje hår uppå hans krigarhufvud
 Er blir en gissel: lika många drumlar
 Som mössor, dem ni svängde, skall han krossa
 Till lön för edra röster. -- Lika mycket!
 Om till ett enda kol oss allesamman
 Han bränner ned, så gör han endast rätt.

Flera Borg. Vi hört en faslig nyhet.

1 Borg.                              Då jag sagt:
 "Förvisa honom," sad' jag: "det var skada."

2 Borg. Det gjorde också jag.

3 Borg. Det gjorde jag också, och, sanningen att säga,
det gjorde många bland oss. Hvad vi gjorde, det gjorde
vi för det allmänna bästa; och ehuruväl vi frivilligt
samtyckte till hans landsförvisning, så var det likväl emot vår
vilja.

Com. Jo, ni är hyggligt folk, ni röster!

Men. Ni gjort ett hyggligt arbet, ni och packet! --
 Vi gå väl till senaten?

Com.              Ja, hvart annars?

(Cominius och Menenius gå).

Sic. Gå hem, godt folk, och tappa icke modet;
 Hans anhang såge gerna det var sanning,
 Fastän de låtsa fruktan. Gå nu hem
 Och visa icke minsta fruktan alls.

1 Borg. Gudarna vare oss nådiga! Kom, godt folk, och
låt oss gå hem. Jag sad' alltid, jag, att vi gjorde orätt, då
vi landsförviste honom.

2 Borg. Det gjorde vi alla. Men kom, låt oss gå hem.

(Borgarne gå).

Brut. Det der var ledsam nyhet.

Sic.                            Riktigt ledsam.

Brut. Till Capitolium! -- Jag gåfve gerna
 Mitt halfva bo, om detta vore lögn.

Sic. Kom, låt oss gå.

(De gå).


FEMTE SCENEN.

Ett läger i grannskapet af Rom.

(Aufidius och en af hans Höfdingar uppträda).

Auf. De löpa ännu efter Romaren?

Höfd. Jag vet ej, hvilken trolldomsmakt han har;
 Ert krigsfolk nyttjar honom som en bordsbön
 Så för som efter mat, ja dessemellan.
 Ni är fördunklad hos ert eget folk
 I detta krig.

Auf. Ej nu jag det kan hjelpa,
 Om ej med medel, som förlama kraften
Af våra planer. Till och med mot mig
 Han stoltare sig uppför, än jag väntat,
 Då först jag honom mottog. Sin natur
 Han trogen är; hvad icke hjelpas kan
 Ursäktas måste.

Höfd.     Bättre för er sjelf
 Det hade varit, om ni icke delat
 Er makt med honom, utan antingen
 Behållit sjelf befälet eller gifvit
 Det helt och hållet åt Coriolanus.

Auf. Ja, jag förstår; men lita på att, när
 Han redogöra skall, så vet han ej,
 Hvad jag kan yrka på. Det tycks väl nu --
 Så tycker han, så tycker också folket --
 Att han i allo handlar redligen
 Och väl hushållar för de Volscers bästa,
 Slåss som en drake, segrar innan än
 Han dragit svärd, men något har han ogjordt,
 Som bryter af hans nacke eller min,
 När redogörelsen skall göras upp.

Höfd. Säg, tror ni då, att han eröfrar Rom?

Auf. Hvar stad är hans, så snart han visar sig,
 Och Romas ridderskap är honom lydigt;
 Senat och adel hålla honom kär.
 Tribunerna förstå ej krig, och folket
 Lär lika qvickt tillbakakalla honom,
 Som honom de förvist. För Rom han blir
 Hvad hafsörn är för fisken: döfvande
 Med Magisk kraft. Han till en början var
 Dess ädle tjenare, men kunde icke
 Sin heder bära. Vare sig hans stolthet,
 Som genom daglig medgång skämmer bort
 En lyckans gunstling, vare sig hans brist
 På klokhet att begagna alla medel,
 Som han var herre öfver, vare sig
 Att blott till ett naturen honom danat
 I krig som fred och herrskande i freden
Med samma trug och pock som förr i krig,
 Alltnog; men ett af alla dessa fel --
 Han litet har af hvarje, icke alla,
 Ty så till vida vill jag fria honom --
 Har honom fruktad gjort och sedan hatad
 Och sist förvisad. Hans förtjenster qväfvas
 I öfvermått af skryt. Vårt värde ligger
 Uti den tolkning tiden gifver det,
 Och kraft, som sjelf sig tycker något vara,
 Har ingen graf så viss som den tribun,
 Från hvilken man basunar ut dess ära.
 Spik drifver spik, och låga släcker låga,
 Makt kufvar makt, förmågorna förmåga.
 Kom, kom. -- När, Cajus, Romas stad är din,
 Då är du fattig man, då är du min.

(De gå).


FEMTE AKTEN. FÖRSTA SCENEN.

Rom. Ett torg.

(Menenius, Cominius, Sicinius, Brutus och flere uppträda).

Men. Jag går ej med: ni hör, hvad den har sagt,
 Som förr hans höfding var och innerligt
 Höll honom kär. Han kallade mig fader.
 Än se'n? Gå, ni, som honom landsförvisat,
 Fall ned en mil ifrån hans tält och kryp
 På barn knäna fram. -- Nej, har han nekat
 Cominius gehör, så blir jag hemma.

Com. Han låtsade ej känna mig igen.

Men. Nå, hör ni nu?

Com. En gång likväl han nämde mig vid namn;
 Jag talte om vår vänskap och det blod,
 Som vi tillsammans spillt. Coriolanus
 Han ville icke heta; inga namn!
 Han sade, att han var ett namnlöst intet,
Till dess ånyo han sig smidt ett namn
 I Romas brand.

Men.     Ja så. Jo, hyggligt tillstäldt!
 Ett par tribuner skaffa här i Rom
 Godt köp på kol: ett ståtligt äreminne!

Com. Jag sade honom, huru stort det vore
 Att ge förlåtelse, när minst den väntas;
 Den staten vore futtig, svarte han,
 Som bad om sådant hos en biltog man.

Men. Han kunde icke svara annorlunda.

Com. Jag sökte väcka upp hans ömma känslor
 För gamla vänner, men han svarade,
 Att han ej hade tid att plocka ut dem
 Ur hög af ruttna agnar; dårligt vore,
 Att för ett par tre korn ej bränna upp
 Ett sådant stinkande och otäckt skräp.

Men. Ett par tre korn! Jag ett ibland dem är;
 Hans mor, hans vif, hans barn och denne mannen,
 Vi äro kornen, ruttna agnar ni,
 Som stinka himmelshögt. För er skull måste
 Vi brännas upp.

Sic.      Jag ber er, lugna er.
 Om ock i denna nödens tid ni vägrar
 Att hjelpa oss, så får ni dock ej håna
 Vår stora ofärd. Om ett ord ni ville
 För fosterlandet lägga, ack, det skulle,
 Långt mera än en hastigt samlad här,
 Vår landsman hejda.

Men.          Nej, jag har ej lust.

Sic. Jag ber er, gå.

Men.                 Hvad skulle jag väl der?

Brut. Försöka, hvad er kärlek till ert land
 Förmår hos honom.

Men.        Tänk, om mig han skickar
 Tillbaka, som Cominius han skickat,
 Förutan svar; hvad tycks? -- Det vore blott
Ännu en missnöjd vän, som blefve kränkt
 Utaf hans hårdhet. -- Tänk, om så han gör.

Sic. Er goda vilja dock af Rom skall lönas
 Med tack i samma mån, som väl ni menat.

Men. Jag vill försöka det, han hör mig nog.
 Dock bet han sig i läppen, brummade
 Emot Cominius; -- det är betänkligt.
 Han var ej god, han var på nykter mage;
 Är magen tom, så rinner blodet kallt;
 På morgonen man vresig är och hatar
 Att gifva och tillgifva; deremot
 Då blodets rör och gångar äro fyllda
 Med vin och föda, är man blidare
 Än i en fastlagstid. Jag passar på,
 Då bordshumöret gynnar mina böner,
 Då vill jag gripa honom an.

Brut. Ni känner rätta vägen till hans godhet
 Och kan ej vilse gå.

Men.           Jag vill försöka,
 Det gånge hur som helst. Jag snart skall veta,
 Hur saken går.

Com. Han hör ej honom.

Sic.                   Ej?

Com. Tro mig, i guld han sitter, ögat gnistrar,
 Som om det ville tända Rom. Hans vrede
 I bojor håller hans barmhertighet.
 Jag böjde knä; han vårdade sig knappt
 Att säga mig "stig upp" och gaf mig afsked
 Med stumma handen. Hvad han skulle göra,
 Och hvad han icke skulle, gafs mig skriftligt:
 Af ed han tvangs att handla, som han gjorde.
 Vi hafva såleds ej det minsta hopp,
 Om icke på hans moder och hans maka,
 Som tänka bedja honom om förskoning
 För fosterlandet. Låt oss derför gå
 Och skynda på dem, vackert bedjande.

(De gå).


ANDRA SCENEN.

Volscernas läger.

(Två volsciska fältvakter. Menenius kommer).

1 Fältv. Halt! Hvarifrån är ni?

2 Fältv.	Tillbaka här!

Men. Ni vaktar ju som karlar; det är bra:
 Men, med förlof, jag är en embetsman,
 Och kommer för att tala några ord
 Med Coriolanus.

1 Fältv. Hvarifrån?

Men.                Från Rom.

1 Fältv.	Nej, halt! Vänd om igen; vår general
 Vill icke höra mera derifrån.

2 Fältv. Förr skall ni se ert Rom i flammor stå,
 Än ni får tala med Coriolanus.

Men. Om ni har hört er höfding nämna Rom
 Och sina vänner der, så slår jag vad,
 Att ni har hört mitt namn: Menenius.

1 Fältv. Må vara; gå er väg, ert värda namn
 Ej släpper er igenom.

Men.            Hör, min vän,
 Din höfding älskar mig, och jag har varit
 Hans bragders minnesbok, der folk ha läst
 Hans rykte ojemförligt, ja förstoradt.
 Ty vittnat har jag städs om mina vänner --
 Han är den främste -- allt hvad sanning tålte
 På längd och bredd, ja, till och med ibland,
 Likt kägelklot på hala marken kastadt,
 För vida rusat fram och till hans lof
 En smula fusk bedrifvit; derför, karl,
 Jag måste slippa fram.

1 Fältv. Min herre, om ni också hade sagt så många
lögner till hans fördel, som ni har talat ord till er egen,
så skulle ni minsann ändå icke slippa igenom här; nej, icke
en gång om det vore lika berömligt att ljuga, som att föra
ett ärbart lefverne. Tillbaka med er!

Men. Kära vän, kom ihåg, att jag heter Menenius och
alltid har varit utaf din generals parti.

2 Fältv. Om ni också har varit hans ljugare, -- som
ni sjelf säger -- så är jag den, som i hans tjenst talar
sanning och säger er, att ni icke får slippa igenom. Tillbaka
med er!

Men. Har han spisat middag än, vet du det? ty jag
ville icke gerna tala med honom förr än efter måltiden.

1 Fältv. Är ni en Romare, eller hur?

Men. Ja, likasom din general.

1 Fältv. Då borde ni hata Rom, som han gör. Kan ni
-- då ni har drifvit ut genom edra portar deras rätta 
försvarare och i ert enfaldiga pöbelraseri gifvit er fiende er
egen sköld -- tro, att det är möjligt att afvända hans hämd
med gamla kärringars gnäll, med edra döttrars jungfruligt
hopknäppta händer, eller med lama förböner utaf en sådan
der gammal afsigkommen krasslare, som ni tycks vara?
Inbillar ni er, att det är möjligt, att, med en så svag
andedrägt som er, blåsa ut den eld, som snart skall fatta tag i
er stad? Nej, ni bedrar er; -- tillbaka till Rom och
bered er på er afrättning. Ni är dömd utan nåd och
förskoning, det har generalen svurit på.

Men. Slyngel, om din höfvidsman visste, att jag vore
här, så skulle han bemöta mig med aktning.

1 Fältv. Pytt! Min höfvidsman känner er ej.

Men. Jag menar din general.

1 Fältv. Min general bryr sig litet om er, han. Till
baka, säger jag, gå er väg, annars tappar jag af er ett
halfstop blod, mera lär ni väl icke ha i kroppen, kan jag tro.
Tillbaka!

Men. Nej, men hör mig, karl, --

(Coriolanus och Aufidius uppträda).

Cor. Hvad står på?

Men. Se så, kamrat, nu skall du minsann få sju för tu;
nu skall du få se, att man har aktning för mig; nu skall
du bli varse, att en sådan der munsjör Snus icke kan visa
bort mig ifrån min son Coriolanus. Se nu bara på, har
han talar med mig, och döm sjelf huru nära du är galgen
eller något annat dödssätt, som räcker längre att se på och
är pinsammare för dig; se nu bara på och svimna för hvad
som förestår dig. -- Måtte de höga gudarna stundeligen
sitta och rådslå om din välgång och älska dig icke mindre,
än din gamla fader Menenius gör! Ack, min son, min son,
du tänker sätta eld på Rom! Se, här är vatten att släcka
med. Det var med möda man fick mig till att gå hit,
men som jag var öfvertygad om att ingen kunde bättre än
jag beveka dig, så lät jag blåsa mig ut igenom porten med
suckar och besvär dig nu att förskona Rom och dina
bönfallande landsmän. Måtte de goda gudarna mildra din vrede
och utgjuta dess drägg på den här slyngeln, sons, likasom
en stock, har nekat mig att nalkas dig.

Cor. Bort!

Men. Hvad? Bort?

Cor. Mor, maka, barn, jag känner dem ej mer.
 Jag tjenar andra. Är ock hämden min,
 Så ligger dock förlåtelse allena
 I Volscers bröst. Att vi ha varit vänner
 Må förr af glömskans otack bli förgiftadt,
 Än spordt utaf barmhertigheten. -- Gå!
 Mitt öra mot er bön är starkare,
 Än Rom mot mig. För gammal vänskaps skull
 Se här. (Ger honom ett bref). Jag enkom skrifvit det för dig
 Och tänkte skicka det. Menenius,
 Nu är vårt samtal slut. -- Aufidius,
 I Rom var denne man min bästa vän,
 Nu ser du dock --

Auf.         Du är dig alltid lik.

(Coriolanus och Aufidius gå).

1 Fältv. Nå, herre, heter ni Menenius?

2 Fältv. Ni ser, att ert namn har en mäktig trollkraft.
 Nu hittar ni väl hem igen.

1 Fältv. Hörde ni, hur vi fick ovett för det att vi
visade ers höghet tillbaka?

2 Fältv. Har jag nu orsak att svimna, tror ni?

Men. Jag frågar hvarken efter verlden eller er general.
Hvad sådana kräk som ni beträffar, så vet jag knappt, om
ni fins till eller ej, så obetydliga är ni. Den som har mod
att sjelf gifva sig döden, fruktar icke för döden från annan
hand. Er general må fara fram det värsta han kan. Hvad
er beträffar, så må ni länge förblifva det ni är, och er
uselhet tillväxa med åren! Jag säger till er hvad ni sade till
mig: bort! (Han går).

1 Fältv. En ädel man, det lofvar jag.

2 Fältv. Den värdigaste mannen är vår general; han
är en klippa, en ek, som ingen storm kan skaka.

(De gå).


TREDJE SCENEN.

Coriolani tält.

(Coriolanus, Aufidius och flere uppträda).

Cor. I morgon slå vi framför Romas murar
 Vårt läger upp. Förtälj för er senat,
 Ni som min stallbror är i detta krig,
 Hur öppet jag har handlat.

Auf.                 Volscers väl
 Ert enda syfte var; ni täppt ert öra
 För hvarje bön från Rom; afsides hviskning
 Ni aldrig tillät er, ej ens med vänner,
 Som litat mest på er.

Cor.            Den gamle man,
 Som jag med brustet hjerta sände hem,
 Har högre älskat mig än någon fader,
 Ja, mig förgudat. Deras sista tillflykt
 Var detta bud. Fast jag såg bister ut,
 Så erböd jag ännu en gång den gamle
 De villkor, dem de förra gången vräkte
 Och icke mera kunna ta emot.
För hans skull blott, som trodde sig om mer,
 Jag medgaf ännu litet. -- Nya böner
 Från stat och vänner vill jag hädanefter
 Ej låna öra till. -- Hvad larm är detta?
 (Buller utanföre).
 Skall jag bli frestad att mitt löfte bryta
 I samma stund jag det har aflagt? -- Nej! --
 (Virgilia och Volumnia, den sednare ledande vid handen
den unge Marcius, samt Valeria uppträda: alla
sorgklädda).
 Min hustru främst, och så den vördnadsvärda,
 Som bildat denna kropp; vid hennes hand
 Ett barnabarn! -- Du ömhet, gack din kos!
 Naturens alla band och lagar, bristen!
 Må obarmhertigheten bli en dygd! --
 Hvem gäller bugningen? Hvem dufvoögat,
 Som kan en gud till mened få? -- Jag smälter?
 Jag är ej skapt af värre jord än andra. --
 Min moder bugar sig! Som om Olympus
 Sig böjde för en tufva, bedjande;
 Min lilla gosse har en blick af förbön,
 Hvarur naturens allmakt ropar högt:
 "Ack, neka ej!" -- Må Volscer plöja Rom
 Och harfva upp Italien, men aldrig
 Blir jag ett sådant kräk, som lyder varsel.
 Jag står, som hade menskan skapt sig sjelf
 Och icke kände till ett annat ursprung.

Virg. Min herre och min man!

Cor. Jag har ej samma ögon som i Rom.

Virg. Den sorg, som oss förvandlat, kommer dig
 Att tycka så.

Cor. (Afsides). En svag aktör jag är,
 Har glömt min roll, har kommit af mig platt
 Och står med skammen. -- (Högt). Ack, mitt hjerteblod!
Förlåt min hårdhet, bed mig ej likväl
 Förlåta Romarfolket. -- O, en kyss,
 Lång som min landsflykt, ljuflig som min hämd!
 Ha, vid en svartsjuk Juno! samma kyss
 Det är, som du mig gaf; min trogna mun
 Har jungfruligt bevarat den. O gudar,
 Den ädlaste bland mödrar har ej än
 Min helsning fått! -- Sjunk ned i jorden, knä, (Knäböjer).
 Och tryck din vördnad djupare i marken
 Än någon annan sons.

Vol.           Statt upp välsignad,
 I det, på bädd ej mjukare än flinta,
 Jag böjer knä för dig och egnar dig
 En ny sorts hyllning, hittills orätt delad
 Emellan son och moder. (Hon knäböjer).

Cor.                                    Hvad är detta?
 På knä för straffad son, på knä för mig!
 Må hungrig hafsstrands kiselstenar yra
 Mot himlens stjernor! Må en trotsig storm
 Mot solens glöd de stolta cedrar slunga
 Med dråp på all omöjlighet och göra
 Det icke möjliga till idel barnlek!

Vol. Du är min krigare, jag hulpit till
 Att bilda dig. Månn' denna fru du känner?Ett drag af Shakspeares fina menniskokännedom. Volumnias hjerta är för fullt. Hon kan icke genast andraga sitt ärende.

Cor. Den ädla systern till Publicola,
 Roms måne, kysk som isarna, som hänga
 Uppå Dianas tempel, sammanfrusna
 Af idel rena snön. -- Valeria!

Vol. Se, här ett litet utdrag af dig sjelf,
 Som, tolkadt under årens lopp, kan bli
 Så stor och båld som du.

Cor.               Må krigarguden
 Med store Jovis tillstånd undervisa
 Din själ i adlig dygd, att du må bli
 Mot smälek härdad och i örlig lysa
 Som väldig fyrbåk, stormen trotsande,
 Och frälsa dem, som se dig!

Vol.            Knäböj, gosse!

Cor. Det är min raska gosse.

Vol. Ja, han, din maka, denna fru och jag
 Anropa dig.

Cor.  Jag ber er, tyst med det!
 Dock, vill ni bedja, hör på förhand detta:
 Hvad jag har svurit på att ej bevilja
 Må aldrig kallas afslag. Bed mig ej
 Min här afskeda eller underhandla
 Med Roms handtverkare, förtälj mig ej,
 Hvari jag onaturlig syns, begär ej
 Att släcka ut mitt raseri och hat
 Med kallt förstånd.

Vol.          Håll upp, håll upp, jag ber!
 Du sagt, att ingenting du oss beviljar,
 Ty ingen bön vi hafva utom den,
 Som re'n du vägrat. Ändock beder jag,
 På det att, om du nekar, klandret måtte
 Din hårdhet träffa: hör oss derföre.

Cor. Aufidius och Volscer, gifven akt;
 Jag hör ej bud från Rom i smyg. -- Er bön?

Vol. Om ock vi tege, skulle dock vår drägt
 Och kroppsgestalt förråda, hur vi lefvat,
 Alltsedan du blef landsförvist. Betänk,
 Med hvilka qval vi armaste bland qvinnor
 Till dig ha kommit; glädjetårars flöden
 Och hjertans lust din åsyn borde väcka,
 Men ack, den väcker gråt och skräck och sorg,
 Då mor och barn och maka måste skåda,
 Hur son och far och make rifver ut
 Sitt fosterlands inelfvor. Oss elända
 Din grymhet drabbar värst, du hindrar oss
 Att göra bön, en tröst som alla andra,
 Men icke vi ha qvar; hur kunna vi,
 Hur kunna vi för fosterlandet bedja --
 Det är vår pligt -- och bedja för din seger?
 Det är vår pligt. O ve! så mista vi
Vårt land, den kära amman, eller dig,
 Vår tröst i fosterlandet. Rysligt öde
 Oss förestår, på hvilkendera sidan
 Bönhörelse oss ges, ty antingen
 Blir du som utländsk niding förd i bojor
 Kring Romas gator, eller går du stolt
 På fosterlandets spillror i triumf
 Med lagerkrans, för det du tappert gjutit
 Ditt barns, din makas blod. -- Min son, jag bidar
 På lyckans utslag ej, till dess ert krig
 Har tagit slut. Kan jag dig ej förmå
 Att heldre skona båda parterna
 Än slå den ena, skall du icke hinna
 Ditt fosterland bestorma, förr'n du trampat --
 Tro mig, du skall ej -- på din moders sköte,
 Som dig till verlden burit.

Virg.                 Och på mitt,
 Som denna gosse födt, ditt namn att bära
 Till efterverld.

Marc. På mig han ej skall trampa;
 Jag springer bort, men är jag stor, så slåss jag.

Cor. Den man, som ej vill qvinligt sig bete,
 Får barn och maka ej i synen se. --
 Jag sutit allt för länge. (Stiger upp).

Vol.                                     Stanna qvar.
 Om våra böners afsigt vore den,
 Att frälsa Rom och krossa Volscerna,
 Dem nu du tjenar, kunde du oss skylla
 För mord uppå din ära. Bönen gäller
 Försoning blott; då kunde Volscer säga:
 "Vi gåfvo denna nåd," och Romare:
 "Vi togo den emot," och båda skulle
 Dig ropa hell! och säga: "var välsignad
 För denna frid." -- Du vet, min store son,
 Att krig är oviss sak, men visst är detta,
 Att, om du kufvar Rom, så blir den lön,
 Du skördar der, ett sådant namn som följes,
Så snart det nämnes, af förbannelser
 Och häfdens ord: "han var en ädel man,
 Dock strök hans sista bragd hans ära ut,
 Han drap sitt fosterland; för efterverlden
 Hans namn i afsky lefver." -- Tala, son!
 Du var så mån om ärans minsta bud
 Och täflade i ädel hug med gudar,
 Som bräcka rymdens vida käft med brak,
 Men lägga svafvelviggen dock å sido
 Och splittra blott en ek. -- Hvi tiger du?
 Säg, tror du, att en ädel man det höfves
 Att hysa groll? -- Min dotter, tala du!
 Han aktar ej din gråt. -- Min gosse, tala!
 Kanhända rör ditt joller honom mer
 Än våra skäl. Det fins ej man på jorden,
 Som är sin moder skyldig mera tack,
 Dock låter han mig stå och prata här,
 Som sute jag i stocken. -- Aldrig nånsin
 Du har din mor bevisat någon huldhet,
 Då hon, en stackars höna lik, som har
 En enda kyckling blott, dig skrockat ut
 Till strids och hem igen af ära tyngd.
 Säg, att jag orätt har, och vräk mig undan,
 Men har jag ej, så är du icke ärlig,
 Och gudarna dig skola näpsa hårdt,
 För det du icke vet att hedra mig,
 Som är din mor. -- Han vänder sig ifrån oss.
 Ned, qvinnor! Skämmen honom ut med knäfall.
 Han yfves af sitt tillnamn, men är hård
 Mot våra böner. Ned! gör slut på saken!
 Ännu en gång! -- och så till Rom igen
 Och dö med våra grannar. -- Ack, se hit!
 Ett barn, som ej kan säga hvad det vill,
 Men böjer knä och lyfter sina händer,
 I våra böner lägger mera styrka,
 Än du till afslag har. -- Kom, låt oss gå.
En Volsciska var denne mannens mor,
 Hans hustru är uti Corioli,
 Och detta barn är honom likt af slump.
 Afskeda oss! -- Jag säger ej ett ord,
 Förr'n Rom i ljusan låga står, men då
 Har jag väl lust att säga än en smula.

Cor. O moder, moder! (Han fattar Volumnias båda händer. En stunds tystnad). O! hvad har ni gjort?
 Se, himlen öppnar sig, och gudar skratta
 Åt sådant onaturligt skådespel.
 O moder, moder! O, ni vunnit har
 För Rom en lycklig seger! Men er son --
 O, tro det, tro det -- honom har ni farligt,
 Ja, kanske till och med till döds betvingat.
 Dock det får vara! -- Hör, Aufidius,
 Fast ej med eftertryck jag kriga kan,
 Så kan jag sluta dock en billig fred.
 Min vän, om ni i mina kläder varit,
 Säg, hade ni ej hört en moders bön?
 Ej den beviljat ock. Aufidius?

Auf. Jo, jag var rörd.

Cor.                   Det svär jag på, ni var.
 En småsak kommer icke mina ögon
 Att droppa ömkans tårar. Säg mig nu,
 Hur ni vill freden ha; jag vill ej gå
 Till Rom igen, jag följer er och ber er
 Om bistånd nu. -- O moder! O, min hustru!

Auf. (Afsides). Rätt bra, att du din ömhet och din ära
 I sär har skiljt! Det skall förskaffa mig
 Min fordna lycka åter.

(Fruntimmerna vinka åt Coriolanus).

Cor.             Strax på stund.
 Vi dricka först tillsamman; bären sedan
 Till Rom ett bättre bud, än toma ord,
 Af båda parter billigtvis besegladt.
Kom in med oss: J hafven väl förtjent,
 Att man er tempel bygger: alla svärd
 Uti Italien med bundsförvandter
 Ej kunnat er förskaffa denna fred.

(Alla gå).


FJERDE SCENEN.

Rom. Ett torg.

(Menenius och Sicinius uppträda).

Men. Ser ni det der utsprånget på Capitolium? Den der hörnstenen?

Sic. Hvarföre frågar ni det?

Men. Om det är er möjligt att rubba den med ert
lillfinger, så är det också något hopp om att fruntimmerna
från Rom, synnerligen hans mor, kunna uträtta något hos
honom. -- Men det är icke något hopp, säger jag; våra
strupar äro dömda och vänta på mästermannen.

Sic. Är det möjligt, att en så kort tid kan så förändra en menniskas sinnelag?

Men. Det är skilnad på en puppa och en fjäril, och
likväl har den fjärilen varit en puppa. Denne Marcius har
växt ifrån menniska till drake, han har vingar, han är
mera än en krypande varelse.

Sic. Han älskade sin moder innerligt.

Men. Mig också. Men nu känner han icke bättre igen
sin mor, än en åtta års gammal häst sin. Bisterheten i
hans uppsyn kan göra mogna drufvor sura. När han går,
rör han sig som ett torn, och marken gungar vid hans fjät.
Han är i stånd att genomborra ett harnesk med sin blick;
han talar som en storklocka, och hans Hm! är ett batteri.
Han sitter i sin herrlighet som en Alexander. Befaller han,
att något skall göras, så är det gjordt i ögonblicket. För
att vara en gud, dertill felas honom icke mera än evighet
och en himmel att throna uti.

Sic. Och dertill barmhertighet, om ni beskrifver honom rätt.

Men. Jag målar af honom sådan, som han är. Gif akt
på hvilket förbarmande hans mor skall föra med sig ifrån
honom; det fins icke mer förbarmande hos honom, än det
fins mjölk i en tigerhanne, det skall nog vår arma stad
förnimma, och allt det ha vi att tacka er för.

Sic. Gudarna förbarme sig öfver oss!

Men. Nej, i ett sådant fall förbarma gudarna sig icke
öfver oss. Då vi landsförvisade honom, frågade vi icke
efter dem, och nu, då han kommer tillbaka för att bryta
halsen af oss, fråga de icke efter oss.

(En budbärare kommer).

Budb. (Till Sicinius). Om lifvet är er kärt, så fly er kos,
 Ty folket tagit fatt er medtribun
 Och slits om honom, svärjande, att, om
 Ej fruarna med tröst tillbaka komma,
 Så skall han lida döden tum för tum.

(En annan budbärare kommer).

Sic. Hvad nytt?

Budb. En herrlig nyhet! Fruarna ha segrat.
 Och Marcius och Volscerna ä' borta.
 En sådan glädjedag har Rom ej sett,
 Ej ens då man fördref Tarquinius.

Sic. Säg, är du viss på det? fullkomligt viss?

Budb. Så viss, som visst det är, att solen brinner.
 Hvar höll ni hus, om ni på det kan tvifla?
 Ej strömmen rusar så igenom sluss,
 Som glada menskor genom porten. -- Hör!
 (Man hör trumpeter, trummor, hobojer och glädjerop).
 Basuner, trummor, psaltare och pipor,
 Cymbaler, pukor, folkets hurrarop
 Till dans uppbjuda solen.

(Glädjerop utanföre).

Men.                Lycklig nyhet!
 Jag går att möta dem. Volumnia
 Är värd en stad af idel senatorer,
 Konsuler och patricier, en verldsdel
 Af sådana tribuner der som ni. --
 Ni bedit väl i dag; i morgons ville
Jag icke ge en slant för tiotusen
 Af edra strupar. Hör, hvad jubelrop!

(Musik och glädjerop).

Sic. Först vare du för detta bud välsignad,
 Haf sedan tack af mig!

Budb.            Vi hafva alla
 Stort skäl till stor tacksägelse, min herre.

Sic. De äro nära staden?

Budb.                    Strax vid porten.

Sic. Vi möta dem och hjelpa dem att jubla.

(Fruarna uppträda följda af senatorer patricier och folk.
De gå öfver skådeplatsen).

1 Sen. Se här vår skyddsgudinna, Romas räddning.
 Församla våra tribus, tacka himlen,
 Tänd glädjeeldar, strö med blommor vägen,
 Förqväf det rop, som landsförviste Marcius,
 Bjud honom hem med välkomst för hans mor,
 Välkomna, helsa fruarna välkomna!

Alla. Välkomna, ädla fruar, välkomna!

(Trummor och trumpeter. Alla gå).


FEMTE SCENEN.

Antium. Ett torg.

(Tullus Aufidius med följe).

Auf. Säg senatorerna, att jag är här,
 Och gif dem detta papper: när de läst det,
 Bed dem till torget komma, sjelf jag skall
 För deras och för hela folkets öron
 Bekräfta hvad der står. Förbrytaren
 Har nyss ryckt in i staden och är sinnad
 Att träda fram för folket i förhoppning
 Att två sig ren med ord. -- Åstad! (Några af följet gå). (Tre eller fyra sammansvurne uppträda). Välkomna!

Den 1. Hur mår vår höfding?

Auf.                     Likt en man, som blifvit
 Förgiftad af sin egen nådegåfva
 Och dräpt af sin barmhertighet.

Den 2.                    Min höfding,
 Om än ni hyser samma plan, till hvilken
 Vårt bistånd kräfdes, skola vi er rädda
 Från denna bålde man.

Auf.            Det vet jag ej;
 Vi måste efter folket lämpa oss.

Den 3. Det ej bestämmer sig, så länge striden
 Emellan er står på, men dör den ene,
 Så får den andre arfvet.

Auf.               Ja, det vet jag,
 Och giltigt är mitt skäl att krossa honom;
 Jag hjelpte honom upp, och för hans trohet
 Jag gaf mitt ord i pant. Då så han stigit,
 Han göt på nya plantor smickrets dagg,
 Förförde mina vänner, kufvade
 Sitt sinnelag, som städse varit kändt
 För hårdhet, oregerlighet och trots.

Den 3. Hans styfhet, då han sökte konsulatet,
 Som han gick miste om af bara stolthet. --

Auf. Det var just det jag ville säga. Biltog
 För samma stolthet, kom han till min härd
 Och räckte mig sin hals; jag mottog honom
 Med godt kamratskap, gaf för honom vika
 I alla stycken, ja, lät honom välja
 För sina planer ut ur hela hären
 Det bästa folket, tjente, hjelpte honom
 Att samla in en ära, den till slut
 Han hel och hållen tog, var stolt utaf
 Att sjelf mig stå i vägen. Slutet blef,
 Att jag hans dräng, men ej hans like syntes;
 Han lönte mig med högförnäma miner,
 Som om jag stått uti hans sold.

Den 1.                    Ja visst,
 Och hela hären undrade. Till slut,
Då Rom han vann och vi ej mindre byte
 Än ära väntade --

Auf.         Se, det var saken;
 Och derför spänner jag min kraft mot honom.
 För qvinnogråt, en vara som man köper
 Så billigt som en lögn, han sålde bort
 Vår stora härnads blod och arbete,
 Och derför skall han dö. När han har fallit,
 Så stiger jag ånyo upp. -- Men hör!

(Trummor och trumpeter. Jubelskri af folk).

Den l. Ett postbud lik ni drog i staden in,
 Och ingen helsade; men kommer han,
 Så sönderslites luften utaf jubel.

Den 2. Och dumma narrar, hvilkas barn han dräpt,
 Förderfva sina strupar med att ropa
 Hans ära ut.

Den 3. För er det vore bäst,
 Om, förr'n han hinner hålla tal till folket
 Och röra dem, ert svärd han finge smaka;
 Vi hjelpa till. Då han är sträckt till marken,
 Så han ni hålla talet sjelf och jorda
 Hans kraftskäl med hans kropp.

Auf.                     Håll inne nu;
 Senaten kommer.

(Senatorerna uppträda).

Sen.      Var välkommen hem!

Auf. Det har jag ej förtjent; dock, gode herrar,
 J hafven väl uppmärksamt läst igenom
 Mitt bref?

Sen.  Ja visst.

1 Sen.          Och det med grämelse.
 Hans första brott var utan tvifvel ej
 Så stor bestraffning värdt; men sluta just
 Der han begynna borde, skänka bort
 Vår härnads fördel, qvitta räkningen
 Med våra egna pengar, bjuda fred
 Åt stad, som ger sig, -- det der är oförlåtligt.

Auf. Han nalkas hit, nu får ni höra honom.

(Coriolanus kommer med flygande fanor och klingande
spel. En hop borgare med honom).

Cor. Hell, senatorer!
 Jag återvänder som er krigare,
 Ej mer af kärlek till mitt land besmittad,
 Än då jag drog åstad. Jag lyder städse
 Er höga öfvermakt. Förnimmen nu,
 Att jag med lycka öppnat kriget och
 På blodig bana ledt det ända fram
 Till Romas portar. Bytet öfverstiger
 Med mera än en tredjedel den kostnad,
 Som kriget medfört. Fred vi hafva slutit
 Med icke mindre ära för vårt land
 Än skam för Rom och öfverlemna här
 Förlikningen försedd med underskrift
 Af adel och konsuler, samt bekräftad
 Med Roms signet.

Auf.       Nej, läsen den ej, herrar!
 Men sägen den förrädarn, att han fräckt
 Er makt missbrukat.

Cor.          Hvad? Förrädare!

Auf. Ja, Marcius, du är förrädare.

Cor. Ha, Marcius!

Auf. Ja, Marcius, Cajus Marcius; tror du väl,
 Att jag dig smickrar med ditt stulna namn
 Coriolanus i Corioli?
 J stadens höfdingar och styresmän,
 Han trolöst har er sak förrådt och skänkt
 För några salta droppar edert Rom,
 Ja, edert Rom, till hustru och till mor,
 Sin ed och löfte slitande så lätt
 Som murket silke, utan till att höra
 Ett krigsråd först; men vid sin ammas tårar
 Han tjöt och vrålade er seger bort,
 Så unga svenner rodnade för honom
Och tappra karlar sågo på hvarann
 Med stum förundran.

Cor.          Hör du detta, Mars?

Auf. Nämn icke Guden Mars, du tårepilt!

Cor. Ha!

Auf. Ej bättre stort!

Cor. Gränslösa lögnare! Du gjort mitt hjerta
 För stort för innehållet. Pilt? -- Du slaf!
 Förlåten, fäder! Det är första gången
 Jag tvangs till skällsord. Straffen denne hunden
 För det han lög; hans eget hjerta vittnar, --
 Ty märken efter mina rapp han bär
 Och det till död-dar -- att han sagt en lögn.

1 Sen. Tyst båda två och hör hvad jag er säger!

Cor. Skär mig i stycken, Volscer! Män och barn,
 Blöt dolkar i mitt blod. -- Pilt? -- Falska hund!
 Om rätt ni skrifvit krönikan, så står der
 Att som en örn uti ett dufvoslag
 Jag ruskat om er i Corioli,
 Ja, mol allena. -- Pilt?

Auf.               J ädle herrar,
 Skall han få skryta af sin blinda lycka,
 Som länder er till skam, så oförskämdt
 Och midt i synen?

De S.       Derför skall han dö.

Borg. (Om hvarandra). Slit honom i stycken och det
på ögonblicket! Han har dödat min son -- min dotter. --
Han dödade min frände Marcus. -- Han dödade min far.

2 Sen. Tyst! Intet våld! Var stilla!
 Han är en ädel man, hans rykte famnar
 Jordklotets rund. Hans sista brott mot oss
 Skall lagligt dömas. -- Håll, Aufidius,
 Och stör ej frid.

Cor.        O, fick jag tag i honom
 Och sex hans likar, ja, hans hela slägt,
 Mitt goda svärd då skulle --

Auf.                    Fräcka skurk!

De S. Dräp, dräp, dräp, dräp honom!

(Aufidius och de sammansvurna draga sina svärd och stöta
ned Coriolanus. Aufidius ställer sig på honom).

Sen. Nej håll, nej håll!

Auf. J ädle herrar, hören mig!

1 Sen.                         O Tullus!

2 Sen. Du gjort en bragd, som mandom skall begråta.

3 Sen. Nej, trampa ej på honom. -- Lugna er,
 Stick edra svärd i skidan.

Auf.                 Gode herrar,
 Då J förnimmen, -- hvilket ej är möjligt
 I hettans ögonblick -- hur mäkta farlig
 Den mannen var för er, J skolen fröjdas
 Att han blef röjd ur vägen. Kallen mig
 Till er senat, så skall jag der bevisa,
 Hur trogen jag er varit eller lida
 De värsta straff.

1 Sen.      Bär detta liket bort,
 Och sörjen honom. Så han äras skall
 Som nånsin något ädelt lik, det härold
 Till grafven följt.På Shakspeares tid brukade en härold vid förnäma personers likbegängelse utropa den dödes namn och titel.

2 Sen.        Hans egen häftighet
 Urskuldar till en del Aufidius.
 Allt tydes till det bästa!

Auf.                 Vreden svalnat,
 Och sorgen griper mig. Lyft honom upp;
 De bästa tre i hären hjelpe mig.
 Rör trummorna och låt dem sorgligt tala;
 Sänk lansarna. -- Fastän i denna stad
 Han många enkor gjort och faderlösa,
 Som än i dag begråta hans bedrift,
 Må äran likväl dröja vid hans grift. --
 Hjelp mig.

(De bära bort Coriolani lik. Sorgmusik).



HAMLET,
PRINS AF DANMARK.

	PERSONER:
CLAUDIUS, konung af Danmark.

HAMLET, den förre konungens son,
Claudii brorson.			

POLONIUS, kammarherre.			

HORATIO, Hamlets vän.			

LAERTES, Polonii son.			

VOLTIMAND, CORNELIUS, ROSENKRANZ, GYLDENSTERN, Hofmän.			

OSRICK, en hofman.			 

En annan hofman.	

En prest.

MARCELLUS, BERNARDO, officerare.

FRANCISCO, en soldat.

RINALDO, Polonii betjent.

En kapten.

Ett sändebud.

Vålnaden af Hamlets far.

FORTINBRAS, prins af Norrige.

GERTRUD, drottning af Danmark,
Hamlets mor.		

OPHELIA, Polonii dotter.

Hofherrar och hofdamer, officerare, soldater, skådespelare, dödgräfvare,
matroser, budbärare m. fl.

Scenen är i Helsingör.


FÖRSTA AKTEN. FÖRSTA SCENEN.

Helsingör. En terass framför slottet.

(Francisco på post. Bernardo uppträder).

Bern. Hvem der?

Franc. Nej, svara mig! Stå stilla, hvem är ni?

Bern. Lefve vår kung!Detta var parollen för qvällen.

Franc. Bernardo?

Bern. Ja, han sjelf.

Franc. Er timma samvetsgrant ni passar på. 

Bern. Hon slagit tolf, gå du till sängs Francisco.

Franc. Tack för aflösning; det är bittert kallt,
 Och illa är det mig till mods.

Bern. Var vakten lugn?


Franc. En råtta har ej rört sig.

Bern. Nå väl, god natt!
 Om mina vaktkamrater ni får se,
 Horatio och Marcellus, bed dem skynda.

(Horatio och Marcellus komma).

Franc. Jag tror jag hör dem. Halt! Hvem kommer der? 

Hor. Vi, Danmarks vänner.

Marc. Danska kungens länsfolk.

Franc. God natt!

Marc. Farväl, du ärliga soldat!
 Hvem har löst af dig? 

Franc. Vakten har Bernardo.
 God natt, god natt!

(Francisco går).

Marc. Hollah! Bernardo! 

Bern. Hvad?
 Säg, är Horatio här?

Hor. Ett stycke dito.

Bern. Välkomna hit, Marcellus och Horatio.

Hor. Nå säg, har det synts till i natt igen?

Bern. Nej, jag har intet sett.

Marc. Horatio säger: "bara fantasier"
 Och vill ej sätta tro till denna skräcksyn,
 Som redan tvenne gånger vi ha sett,
 Och derför bad jag honom göra vakt
 Uti vårt sällskap denna natts minuter,
 På det att han, om spöket kommer åter,
 Må se hvad vi ha sett och tala till det.

Hor. Åh, strunt, det kommer ej!

Bern. Sitt ner en stund.
 Vi än en gång bestorma edert öra,
 Som är så väl mot våra ord förskansadt:
 Två nätter spöket synts.

Hor. Vi sitta ner
 Och höra, hvad Bernardo har att säga.

Bern. Förleden natt,
 Då stjernan der i vester ifrån polen
Uti sitt lopp det himlafält belyste,
 Der nu den tindrar, sågo vi, Marcellus
 Och jag, när klockan just slog ett --

Marc. Tyst, stilla! -- Se, der är han nu igen.

(Vålnaden kommer in).

Bern. I samma skepnad som den döde kungen.

Marc. Horatio, du är lärd, tilltala honom.

Bern. Säg, liknar han ej kungen? -- märk Horatio.

Hor. Fullkomligt; jag är stel af skräck och häpnad.

Bern. Han tyckes vänta på att talas till.

Marc. Horatio, tala du.

Hor. Hvem är du, säg, som störer nattens frid,
 Klädd i den krigiskt herrliga gestalt,
 I hvilken Danmarks nyss begrafne konung
 Förr trädde upp bland oss? Vid himlens makter
 Jag dig besvär, o tala!

Marc. Han är förtörnad.

Bern. Se, han skrider undan.

Hor. Stå, tala, tala, jag besvär dig, tala!

(Vålnaden försvinner).

Marc. Försvunnen! Svara vill han ej.

Bern. Hvad nu, Horatio? Ni är blek, ni darrar: 
 Är detta bara fantasier, säg? 
 Hvad tror ni nu?

Hor. Inför min Gud! Jag skulle det ej trott
 Förutan detta klara vittnesbörd
 Af egna ögon.

Marc. Liknar han ej kungen?

Hor. Som du dig sjelf.
 Just sådan var den vapenskrud han bar,
 Då han i härnad drog mot stolta Norrige;
 Så bister såg han ut, när sist, förgrymmad,
 På isen han slädburen Polack slog.
 Förundransvärdt!

Marc. Två gånger så just denna dödens timma
 Förbi vår vakt med krigisk ståt han gått.

Hor. Jag vet ej rätt, hvad jag derom skall tänka,
Men öfver hufvud taget vill jag tro,
 Det bådar i vårt land en väldig brytning.

Marc. Nå väl, sitt ner och säg mig den som vet,
 Hvi denna stränga och så trägna vakt
 Hvarenda natt skall undersåten plåga.
 Hvi gjutas dagligdags metallkanoner,
 Och köpas krigsförråder utifrån?
 Hvi pressas timmermän, hvars dryga arbet
 Ej lemnar söndag mer än hvardag fri?
 Hvad vållar, att en svettig brådska bjuder
 Till dagens arbetsbroder natten in?
 Hvem vet att svara mig på det?

Hor. Jo, jag.
 Åtminstone så hviskar man så här:
 Vår förre kung, hvars bild vi skådat nyss,
 Var, som ni vet, af Fortinbras i Norrige,
 Den öfvermod och afund retat upp,
 Till strid utmanad; men vår tappre Hamlet --
 Ty så han ansedd var af halfva verlden --
 Slog Fortinbras, som med signet och skrift,
 Af lag och heraldik bekräftade,
 Förverkat, med sitt lif, åt segraren
 Allt land, som han var satt till konung öfver.
 En lika sträcka land utaf vår kung
 Var satt i vad, och denna hade kommit
 Till Fortinbras i laga arf och ägo,
 Om segern blifvit hans, så väl som nu
 I kraft af samma vad och documenter
 Hans tillföll Hamlet; Fortinbras den yngre
 Har nu, af hetsig ifver genomglödgad,
 På Norriges gränser här och der en skara
 Husvilla sällar skrapat hop att våga
 För kost och föda något äfventyr,
 Som heter duga: allt går derpå ut --
 Som nogsamt ock vårt rike nu förnimmer --
 Att taga från oss med beväpnad hand
 Och våldsam åtgärd förbemälte länder,

Dem fadren så har mist. Och detta är
 Förnämsta skälet, att vi rusta oss,
 Orsaken till vår vakt och hufvudgrunden
 Till detta buller och bestyr i landet.

Bern. Precist som ni har sagt, jag tror det vara,
 Och derför går väl också denna skräckbild
 Beväpnad kring vår vakt, så lik den kung,
 Som var och är till denna strid ett upphof.

Hor. Ett stoft det är, som själens blick fördunklar.
 I Romas högsta segersälla dagar,
 Korrt förr'n han föll, den stolte Julius,
 Var grafven utan gäster, svepta lik
 På Romas gator jemrade och qvidde.
 Man stjernor såg med eldsvans, blodig dagg,
 I solen fläckar, och den våta stjerna,
 Uppå hvars makt Neptuni rike hvilar,
 Var sjuk af mörker som till domedag.
 Desslikes hafva om den skräck som stundar,
 Som förbud framför ödet vandrande
 Och förespel till hvad som tima skall,
 Så jord som himmel talat enahanda
 Till våra trakter och till Danmarks folk.
 (Vålnaden kommer tillbaka).
 Men stilla, se, der kommer han igen!
 Jag vill, om han mig skulle ock anamma,
 Gå tvers igenom honom. Halt, fantom!
 Om du har något ljud och tungans bruk,
 Så tala!
 Är dig vårt Danmarks olycksöde kändt,
 Och kan det hejdas, kändt i rättan tid,
 O tala!
 Har du i tiden orättfärdig mammon
 I högar lagt och dolt i jordens sköte
 Och går igen och spökar kring din skatt,
 Så säg ifrån till oss; stå still och tala!
 Marcellus, hejda honom. (Tuppen gal).

Marc. Skall jag med korsgeväret hugga till?

Hor. Hugg, om han ej vill stanna.

Bern. Han är här.

Hor. Nej här!

(Vålnaden försvinner).

Marc. Nej borta!
 Han är så majestätisk, orätt är
 Att kränka honom med att visa våld.
 Osårbar är han som den klara luften,
 Och våra hugg ett fåfängt gäckeri.

Bern. Han ville tala, just när tuppen gol.

Hor. Men for tillsamman syndarn lik, som hör
 Till doms sig kallas, rysande. Jag hört,
 Att tuppen, som är morgonens trumpet,
 Skall med sin skrällande och gälla strupe
 Uppväcka dagens Gud; vid hanens rop,
 I eld, i luft, i haf, i jord, ehvar
 En husvill ande fins, så ilar han
 Till sitt igen från sina ströftåg. Sanning,
 Det se vi nu, att denna sägen är.

Marc. Han svann i luften hän vid hanegället.
 Det sägs, att hvarje gång den årstid nalkas,
 På hvilken frälsaren till verlden föddes,
 Den morgonfogeln sjunger hela natten.
 Då vågar ingen ande sig åstad,
 Natt bringar helsa, ingen stjerna skadar,
 Ej trollskott biter, ingen hexa tjusar:
 Så nådefull och helig är den tiden.

Hor. Så har jag hört och tror det till en del.
 Men se, hur morgon går i purpurskrud
 Utöfver daggstänkt kulle österut.
 Vi bryta upp vår vakt, och nattens syn
 Meddela vi, så tror jag det är bäst,
 Åt unga Hamlet. Vid mitt lif jag svär,
 Att anden, stum för oss, till honom talar.
 Samtycken J att yppa honom detta,
 Som vänskap kräfver och som pligt oss bjuder?

Marc. Ja, låt oss göra det; jag vet att säga,
 Hvar denna morgon bäst han står att träffa.

(Alla gå).


ANDRA SCENEN.

En audiens-sal i slottet.

(Konungen, Drottningen, Hamlet, Polonius, Laertes, 
Voltimand, Cornelius, herrar och följe uppträda).

Kon. Fast af vår dyre broder Hamlets död
 Än minnet grönskar, och det höfves oss
 Att bära hjertesorg samt hela riket
 Att till en enda dyster panna rynkas,
 Har dock förstånd så kämpat med naturen,
 Att visligen vår döde bror vi sörja,
 I det vi icke glömma bort oss sjelfva.
 Vi hafva derför vår fördetta syster,
 Nu mer vår drottning, boren herrskarinna
 Till detta hjeltemod, med brusten glädje,
 Det ena ögat vått, det andra hoppfullt,
 Med fröjd vid graf och klagolåt i brudstol,
 Och nöd och lust i samma vågskål vägda,
 Till äkta tagit; inga band vi lagt
 På edra visa råd, som hafva gått
 Oss fritt till mötes. Hafven tack för allt!
 Nu veten att den unge Fortinbras -- 
 Kanhända att vår makt han aktar ringa,
 Kanhända ock han tror, att Danmarks rike
 Ledbrutet blifvit vid vår broders död -- 
 Har i förbund med denna dröm om vinning
 Ej underlåtit att med bud oss kränka,
 Som fordra återlemning af de land
 Hans fader till vår tappre bror förlorat
 Med rätt och skäl. Men nog om Fortinbras,
 Nu till oss sjelf och denna rådsförsamling.
 Förhållandet är följande: vi skrifvit
 Till gamla Norrige, unga prinsens farbror,
 Som, sjuk och orklös, knappast vet ett ord
 Om hvad hans brorson gör, att han må hejda
 Hans planers fart och det så mycket heldre
Som värfningar och folk och allt gå ut
 Af Norriges land. Vi sända derför er,
 Cornelius och Voltimand, som budskap
 Med denna helsning till den gamle Norrige,
 Tillstädjande er ingen större makt
 Med konungen att pläga underhandling,
 Än efter dessa tydliga artiklar. -- 
 Farväl, och vise skyndsamhet ert nit!

Corn. I detta som i allt vårt nit skall spörjas.

Kon. Vi tvifla ej derpå, farväl af hjertat!
 (Voltimand och Cornelius gå).
 Och nu, Laertes, hvad har du att säga!
 Du talte om en bön; säg ut, Laertes;
 Hvad billigt kräfves utaf Danadrotten
 Är ej förloradt ord. Hvad kan Laertes
 Mig bedja om, som jag ej ger på förhand?
 Ej hufvudet är mer med hjertat slägt,
 Ej handen villigare munnens redskap,
 An Danmarks thron din fader är förbunden.
 Hvad önskar du, Laertes?

Lae. Höge konung,
 Den nåd att få till Frankland återvända,
 Hvarfrån jag villigt nyss till Danmark kom
 Att vid er kröning gifva er min hyllning.
 Då nu jag fyllt min pligt, må jag bekänna,
 Att håg och tankar stå till Frankland åter
 Och böja sig för er om gunst och orlof.

Kon. Har du din faders tillstånd? Säg, Polonius.

Pol. Ja, nästan mot min vilja fick han det
 Med trägna böner, och till sist jag tryckte
 Inseglet på hans önskan; hårdt det stod.
 Jag er besvär, gif honom lof att resa.

Kon. Tag tiden då i akt, ty den är din,
 Begagna den som sjelf du finner bäst. -- 
 Men nu, min frände Hamlet och min son.

Haml. (Afsides). Mer än din frände, mindre än din son.Originalets ordlek A little more than kin and less than kind kunde visserligen öfversättas ordagrannare, om öfversättaren vågade återge originalets ena vers med två svenska. Men det energiska i Hamlets uttryck torde mera böra afses än ordleken.

Kon. Hvi hänga ständigt dessa moln på dig?


Haml. Ej så, min kung; jag står ju midt i solen.I am too much i' the sun. Detta svåra ställe har varit underkastadt mångfaldiga tydningar. Möjligen är en ordlek emellan sun och son åsyftad; denna kan icke återgifvas på svenska; men den dubbelmening, i hvilken Hamlet svarar konungen, kan antydas. Att Hamlet står midt i solen betyder på en gång, att han är husvill och utan huld och skyld, och att han befinner sig i majestätets närvaro och dess solsken. Det är således en dubbel sarkasm. Denna förklaring är grundad på ett parallelställe i Much ado about nothing, der Beatrice säger sig vara sun-burned. Den som närmare interesserar sig för tydningen så väl af Hamlets ord som af Beatrices, hänvisas till Joseph Hunters New illustrations of the life, studies and writings of Shakspeare. London 1845. Vol. I. p. 250.

Drottn. O kasta dessa nattens färger af
 Och låt ditt öga vänligt se på Danmark!
 Sök icke städse med beslöjadt öga
 Din ädle fader i den svarta mullen;
 Allt lefvande skall dö, det är vår lott:
 En färd ur stoft till evigheten blott.

Haml. Ja, sådan är vår lott!

Drottn. Och är den så,
 Hvi tycks den dig så sällsam vara då?

Haml. Ej tycks! nej, är. Jag känner intet tycks!
 Det är ej blott min dunkla mantel, moder,
 Ej heller sorgens svarta modkostym,
 Ej heller qväfda suckars tunga pustar,
 Ej heller ögats svällda tåreströmmar,
 Ej heller blickar sänkta ned mot jorden
 Med alla sorgens skick och bruk och former,
 Som visa hvad jag är: allt detta tycks,
 Och det kan spelas som en komedi.
 Mitt innersta försmår allt sken och prakt,
 Fast sorgernas schabrak man på mig lagt.

Kon. Det är ett vackert drag af dig, min Hamlet,
 Att sorgens pligter du din far bevisar,
 Men vet, din fader miste ock en fader,
 Och denne sin; den öfverlefvande
 Var till en tid af sonlig huldhet tvungen
 Att sörja honom; men att härda fram
 I envis klagan och i qval förstockad
 Är ogudaktig, är omanlig sorg;
 Det visar endast trotsighet mot himlen,
 Ett oförskansadt bröst, en bitter själ
 Samt ett förstånd, som ej fått vård och aga,
 Ty hvad man vet skall ske och dagligt sker
 Så ofta, att vi knappt det se och höra,
 Hvi lägga slikt med barnsligt egensinne
 För tungt på hjertat? Fy! Det är en synd
 Mot himlen, mot den döde, mot naturen,

Och vrångt mot allt förnuft, hvars gamla text
 Är fäders död, och som oss städse ropat
 Ifrån det första liket till det sista:
 Det måste ske! -- Jag ber dig, slå till marken
 En så fåfänglig sorg och tänk på oss
 Som på en far. Det vete hela verlden,
 Att du den närmste är till Danmarks thron,
 Ty med en kärlek icke mindre ädel,
 Än den som nånsin huldrik fader hyst,
 Jag älskar dig. Men hvad din återresa
 Till skolan uti WittenbergEn anakronism föranledd af det stora rykte, som detta läroverk hade på  Shakspeares tid. beträffar,
 Så är den på det högsta mot vår önskan.
 Vi bedja derför dig att dröja qvar
 Uti vårt ögas blida hägn och trefnad,
 Vår förste hofman, frände och vår son.

Drottn. Låt ej din moder bedja dig förgäfves,
 Res ej till Wittenberg, blif qvar, min Hamlet!

Haml. Jag skall i allo lyda er, min fru.

Kon. Se, detta var ett huldt, ett älskligt svar.
 Blif såsom vi i Danmark! Kom, min fru.
 Vår Hamlets milda, oaftvungna bifall
 Invid mitt hjerta sitter leende. --
 Ej kungen någon skål i dag skall dricka,
 Som ej kanonen skall för skyn förkunna;
 Vid kungabägarns klang skall himlahvalfvet
 På jordens thordön svara. -- Kom, vi gå.

(Alla utom Hamlet gå).

Haml. O, kunde detta allt för fasta kött
 Upplösas uti dagg och tina bort!
 O att den evige ej hade stadgat
 Sin lag mot sjelfmord! O min Gud, min Gud!
 Ack, huru uselt, ack, huru platt eländigt
 Ar hela denna verldens väsende!
 Tvi dig, o verld! Orensad trädgård lik,
 Som går i frö, du frodig är af ogräs,
 Som växt dig öfver. -- Att det gått derhän!
 Två månader, -- ej två han än är död,

En sådan herrlig konung, en Apollo
 Mot denne Pan: så älskande min moder,
 Att han ej tillät himlens vindar gästa
 På hennes kind för djerft. O jord och himmel!
 Mins jag väl rätt? -- Hon hängde ju vid honom,
 Som om begärets tillväxt hade ökats
 Utaf den kost det njöt. -- En månad blott!
 Olideliga tanke! Skröplighet,
 Ditt namn är qvinna! -- Knappt en månad flytt;
 Hon än ej hunnit slita ut de skor,
 Med dem hon följt min arma faders lik,
 En Niobe i tårar; -- hon, ja hon --
 O himmel! ett oskäligt kreatur
 Nog hade längre sörjt -- min farbrors maka!
 Min faders broders, mer ej lik min far,
 Än jag är Hercules. -- En månad blott!
 Och förr'n af hycklad sorg de salta tårar
 Från hennes svullna ögon dunstat bort,
 Hon gifte sig! -- O synd, att hufvudstupa
 Med sådan fart i blodskams läger störta!
 Det går ej väl, nej, aldrig går det väl.
 Mitt hjerta, brist! min tunga måste tiga.

(Horatio, Bernardo och Marcellus komma).

Hor. Ers höghet, hell!

Haml. Det fägnar mig att se, att ni mår väl:
 Horatio, -- eller har jag glömt mig sjelf? -- 

Hor. Ja, han, er arme tjenare för evigt.

Haml. Min goda vän, byt detta namn med mig.
 Hvad förde dig från Wittenberg, Horatio?

Marc. Min dyre prins! -- --

Haml. Det fägnar mig att träffa er; välkommen! -- 
 Men hör, hvad förde dig från Wittenberg?

Hor. Min lust att gå och drifva, dyre prins.

Haml. Jag tålte ej din ovän sade så;
 Du får det våld ej öfva mot mitt öra,
 Att jag må tro ditt eget vittnesbörd
 Emot dig sjelf: du är ej någon lätting.
Men säg, hvad gör du här i Helsingör?
 Förrän du far, du får dig nog ett rus.

Hor. Min prins, jag kom att se er faders likfärd.

Haml. Jag ber dig, intet spe, studentkamrat,
 Du kom helt visst att se min moders bröllop.

Hor. I sanning, prins, det följde tätt uppå.

Haml. Hushållning, ser du; grafölstortorna
 Man satte kalla fram på bröllopsbordet.
 Jag heldre såg min värsta ovän salig,
 Än jag den dagen såg, Horatio!
 Min far, -- mig tyckes just jag ser min far.Läsaren gifve akt på, huru mästerligt Shakspeare här både inleder Horatios berättelse och Hamlets derpå följande syn.

Hor. Hvar då, min gode prins?

Haml. I själens öga.

Hor. Jag honom såg en gång; en herrlig konung.

Haml. Det var en man, en man och det i allo,
 Mitt öga skådar ej hans like mer.

Hor. Jag tror, jag honom såg förleden natt.

Haml. Såg, hvem?

Hor. Er fader, konungen, min prins.

Haml. Min fader, konungen!

Hor. O stilla för ett ögonblick er häpnad
 Och låna mig ert öra; detta under,
 Bevittnadt utaf dessa tvenne herrar,
 Jag vill förtälja er.

Haml. För Guds skull, låt mig höra!

Hor. Två nätter uti rad ha dessa herrar,
 Marcellus och Bernardo, här på vakten,
 Uti den döda midnattstimmans sköte,
 Sett denna syn: en vålnad lik er far,
 Fullrustad uti stål från topp till tå,
 Går ståtligt och med majestätisk gång
 Förbi dem sakta: tvenne gånger skred han
 Så nära deras ångstbeklämda ögon
 Som längden af hans spira; mellertid,
 Af fasans makt upplösta till gelée,
 De stodo stumma, talte ej ett ord.
 Med hemlig rysning sade de mig detta,

Och tredje natten höll jag vakt med dem.
 Precist som de mig sagt, -- på samma timme,
 I samma skepnad, sant hvartenda ord -- 
 Kom vålnaden. Det var er fars gestalt,
 Min högra hand är ej så lik min venstra.

Haml. Hvar skedde detta?

Hor. Uppå terassen, der vi höllo vakt.

Haml. Nå, talte ni till honom?

Hor. Ja, min prins,
 Men intet svar. En gång jag tyckte dock,
 Att han sitt hufvud lyfte med en åtbörd,
 Som om han ville säga någonting.
 Men tuppen gol i samma ögonblick,
 Och vid dess gälla ljud han for sin väg
 Och svann utur vår syn.

Haml. Förundransvärdt!

Hor. Så sant jag lefver, rena sanningen!
 Vi trodde, att vår pligt oss föreskref
 Att derom underrätta er.

Haml. I sanning, detta ängslar mig, god’ herrar.
 Är ni på vakt i natt?

Alla. Det äro vi.

Haml. I stål han gick?

Alla. I stål.

Haml. Från topp till tå?

Alla. Från hufvnd och till fot.

Haml. Då såg ni ej
 Hans anlet?

Hor. Jo, vi sågo det, min prins;
 Uppslaget hade han sitt hjelmvisir.

Haml. Säg, såg han bister ut?

Hor. Uti hans uppsyn
 Mer sorg än vrede låg.

Haml. Blek eller röd?

Hor. Nej, mycket blek.

Haml. Med ögat fäst på er?

Hor. Ja, oaflåtligt.

Haml. Den som varit der!

Hor. Det hade er förfärat.

Haml. Mycket troligt,
 Ja, mycket troligt; blef han länge qvar?

Hor. Så länge man beqvämligen kan räkna
 Till hundrade.

Marc. och Bern. Nej, längre, mycket längre.

Hor. Ej då jag honom såg.

Haml. Hans skägg var grått?

Hor. Det var, som jag det såg, då än han lefde,
 Svart, silfversprängdt.

Haml. Jag går på vakt i natt;
 Kanhända kommer han.

Hor. Det gör han säkert.

Haml. Om spöket tar min ädle fars gestalt,
 Så vill i natt jag dock det spörja an,
 Om sjelfva helvets gap ock böd mig tiga.
 Jag ber er, om ni hittills dolt er syn,
 Så håll den städse uti tystnad gömd.
 Och hvad som helst må hända oss i natt,
 Gif det en tydning, ingen tunga dock;
 Jag skall er vänskap löna. -- Nu farväl!
 Jag vill besöka er uppå terassen
 Mot klockan tolf.

Alla. Ers höghet, till er tjenst!

Haml. Ej tjenst, men vänskap oss emellan vare.
 Farväl! (Horatio, Marcellus och Bernardo gå). Min faders ande klädd i stål!
 Det står ej riktigt till, jag anar svek.
 O, att det vore midnatt! -- Intill dess
 Statt stilla du min själ! Ond gerning bryter
 I dagsljus fram och blir af menskor spord,
 Om ock den skyldes af vår hela jord.
 (Går).


TREDJE SCENEN.
Ett rum i Polonii hus.

(Laertes och Ophelia komma).

Lae. Jag mina saker fört om bord, farväl!
 När gunstig vind och lägenhet sig yppar,
 Sof icke syster, låt mig höra af dig.

Oph. Laertes, kan du tvifla deruppå?

Lae. Hvad Hamlet angår och hans kärleksjoller,
 Anse det för en lek, ett svall i blodet,
 En späd viol i vårens knoppningsdagar,
 Förtidig och förgänglig, ljuf och flygtig,
 Ett doft, en ögonfägnad för minuten,
 Ej mer.

Oph. Ej mer än så?

Lae. Ej mer än så!
 Ej blott i merg och ben naturen växer,
 Men allt som detta tempel stiger upp,
 Utvidgas inifrån ock själ och sinne.
 Kanhända nu han älskar dig, min syster,
 Och intet stoft af svek har än besmittat
 Hans viljas dygd. Men väg hans rang och frukta,
 Att icke Hamlets vilja är hans egen,
 Ty åt sin börd han sjelf är undersåte,
 Och är ej som den ringaste af folket
 Sin egen lyckas smed. Uppå hans val
 Beror ju hela statens väl och ve,
 Och derför är hans val begränsadt ock
 Utaf den kropp, hvars hufvud sjelf han är.
 Om nu han säger, att han älskar dig,
 Så må du honom tro, men blott så vidt
 Som han i kraft utaf sitt stånd och börd
 Kan hålla ord; det kan han icke längre,
 Än hela Danmarks röst ger honom lof.
 Betänk din ära, hvad den skulle lida,
 Om alltför villigt till hans älskogsvisor
 Du lyssnade och miste så ditt hjerta
Och lemnade din kyskhets dyra skatt
 Till pris åt Hamlets tygellösa sjelfsvåld.
 O frukta det, Ophelia, min syster!
 Och håll dig i din kärleks eftertropp,
 Långt ur begärets skotthåll och dess faror.
 En sedsam jungfru slösar fyllest nog,
 Om hon för månen slöjar af sin fägring.
 Ej dygden sjelf förtalets pilar undgår,
 För ofta fräter masken vårens barn,
 Förrän de hunnit öppna sina knoppar.
 I ungdoms friska, daggbestänkta morgon
 Är smittsam pestluft farligast. Var aktsam!
 Den bästa säkerhet i fruktan bor,
 Ty ungdomsblod är värre, än man tror.

Oph. Din goda lärdom vill jag troget bära
 Som väktare för hjertat; men, min bror,
 Gör ej, som vissa slemma prester göra,
 Som visa brant och törnig väg till himlen,
 Men gå som liderliga sällar sjelfva
 På lustars breda, blomsterströdda väg,
 Ej aktande sitt eget råd.

Lae. Var lugn!
 Jag dröjt för länge; men der är min far!
 (Polonius kommer).
 En dubbel nåd att dubbelt bli välsignad!
 Ännu ett afsked! Lyckan är mig gunstig.

Pol. Än här, Laertes? Blygs! Om bord, om bord!
 I bogen på ditt segel sitter vinden,The wind sits in the shoulder of your sail. -- This is a common sea phrase, säger Steevens. Öfversättaren känner ingen motsvarande på svenska, men han tror, att kännare af Shakspeare ej skola förkasta den gissning, att skalden här föreställer sig seglen som skeppets dragare och vinden som deras inneboende styrka. Shoulder betyder både skuldra och bog.
 Man väntar dig. -- Se der välsignelsen!
 (Han lägger handen på Laertes' hufvud).
 Och prägla i ditt minne dessa reglor:
 Gif dina tankar ingen tunga, gif
 Ej någon öfverilad tanke handling.
 Var höflig, men på intet vis gemen;
 Den vän du vunnit dig och fyllest pröfvat
 Fastnagla honom vid din själ med stål,

Men nöt ej ut din hand med helsningar
 På hvarje nykläckt ungtupp till kamrat.
 Var rädd för gräl, men kommer du i gräl,
 Så sköt din motpart så, att han blir rädd.
 Hör en och hvar, men tala ej med alla,
 Tag alla skäl, men spara på ditt domslut.
 Kläd dig så kostbart, som din pung det tål,
 Men ej fantastiskt, rikt, men icke pråligt,
 Ty kläderna förkunna ofta mannen,
 Och franska ädlingar och högtförnäma
 Deri ha smak och finhet framför andra.
 Tag icke sjelf ej heller gif ett lån,
 Ty lån gör slut på både sig och vännen,
 Och borgande förslöar hushållsskärpan.
 Men nog, min son! Var trogen mot dig sjelf
 Och deraf följer det som natt på dag,
 Att du mot ingen man kan blifva falsk.
 Farväl! och bringe min välsignelse
 Uti din själ till mognad mina råd.

Lae. Med sonlig vördnad bjuder jag farväl.

Pol. Gå, tiden ilar, din betjening väntar.

Lae. Farväl, Ophelia! kom väl ihåg
 Hvad jag har sagt dig.

Oph. Jag har läst det in
 Uti mitt minne; nyckeln har du sjelf.

Lae. Farväl! (Laertes går).

Pol. Ophelia, hvad sade dig Laertes?

Oph. Med ert förlof: ett ord om unge Hamlet.

Pol. Ha, väl betänkt!
 Man sagt mig, att i dessa dagar ofta
 Han talt med dig i löndom, och att du
 Med dina möten varit mycket gifmild.
 Om så det är, -- och så är mig berättadt
 Och det som varning -- måste jag dig säga,
 Att icke du förstår dig sjelf så klart,
 Som det min dotter höfves och din ära.
 Hvad har ni för er? -- Fram med sanningen.

Oph. Han har mig gifvit många prof af kärlek
 Och ömma känslor.

Pol. Ömma känslor! Pytt!
 Du talar som en liten barnslig snärta,
 Opröfvad i så farliga bestyr.
 Tror du på Hamlets prof, som du dem kallar?

Oph. Min far, jag vet ej sjelf, hvad jag skall tänka?

Pol. Det skall jag säga: att du är en fjolla,
 Som dessa prof för reda pengar tar,
 Fast de ej hålla profvet. Pröfva dig,
 Ty annars -- för att icke längre vränga
 Ett stackars ord -- går profvet rakt på tok.

Oph. Min far, han har förklarat mig sin kärlek
 På hederlig fason.

Pol. Jo, det är hyggliga fasoner just!

Oph. Och har bekräftat sina ord, min far,
 Med alla eder heliga i himlen.

Pol. Pah! snaror till att fånga vipor med.
 Då blodet kokar, lånar själen friskt
 Åt tungan dyra eder. Dessa bloss
 Ju spraka mer än värma, slockna sjelfva,
 Bäst de med tändningen i farten äro.
 Tro ej de äro eld. Var från i dag
 Uppå en jungfrus möten mera karg
 Och sätt ett högre pris uppå ditt sällskap,
 Än stå så der till reds. Hvad prinsen angår,
 Så tro om honom blott, att han är ung
 Och har ett längre tåg att löpa med,
 Än du har fått. I korthet sagdt, mitt barn,
 Tro ej hans eder, kopplare de äro
 Och ej af samma färg som deras drägt,
 Men tiggare för syndiga begär,
 Som andas fromma löftes-eder likt
 För att dess bättre svika. Med ett ord
 Och rent ut sagdt, du får ej hädanefter
 Förakta så en enda ledig stund,
Att du fördrifver den i prat med Hamlet.
 Pass på hvad jag har sagt; kom följ mig nu.

Oph. Jag lyda skall, min far!

(De gå).



FJERDE SCENEN.
Terassen.

(Hamlet, Horatio och Marcellus komma).

Haml. Skarpt biter luften, det är mycket kallt.

Hor. Så kallt, att just det svider uti skinnet.

Haml. Hvad är nu klockan?

Hor. Bort åt tolf, så der.

Marc. Nej, hon är slagen.

Hor. Det har jag ej hört.
 Då börjar det att lida mot den tid,
 På hvilken anden plägar gå och vandra.
 (Trumpetstötar och kanondunder bakom scenen).
 Men hvad betyder detta?

Haml. Att kungen tar ett dugtigt rus i qväll
 Och rumlar om, af högfärd yr i mössan;
 För hvarje klunk han tar af rhenska vinet
 Förkunnar pukors och trumpeters klang,
 Att han ej plägar svika uti dryckjom.

Hor. Är detta landets sed?

Haml. Det är det visst.
 Men fast jag är ett landets barn och uppfödd
 Vid bägaren, så tycks mig bättre vara
 Att bryta sådan sed, än hålla den.
 Ett sådant sus och dus oss skämmer ut
 Bland andra folk i öster och i vester.
 De kalla oss för drinkare och svin,
 Och sådant griper, sanningen att säga,
 Från våra höga herrliga bedrifter
 Det goda namnets kärna och dess merg.
 Så händer ofta ock med enskild man,
 Att för ett otäckt lyte, som han har
Måhända medfödt, -- som han ej rår för,
 Ty ej naturen välja kan sitt ursprung --
 Till följe af ett blodets öfvermått,
 Som bryter ned förnuftets alla dammar,
 Måhända ock af vana, som för mycket
 Förskämmer goda seders vackra form, --
 Att, säger jag, en sådan man, som bär
 Ett enda lytes prägel -- vare sig
 Naturens färgor eller ödets fläckar --
 Blir ratad blott för detta enda fel,
 Om ock han vore englaren för öfrigt
 Och ägde hvarje dygd, som ägas kan.
 Ett qvintin dåligt skämmer ofta bort
 Det öfriga utaf en ädel massa.

(Vålnaden kommer).

Hor. Der kommer han, min prins!

Haml. Englar och nådens budskap oss bevare!Angels and ministers of grace defend us! Öfversättaren hade först återgifvit dessa ord så här: Englar och nådens budskap skydden oss! men ändrade sig vid närmare eftersinnande, emedan dessa Hamlets ord icke böra anses som ett utrop af förskräckelse, utan som ett utrop af öfverraskning. Jmfr Hunter vol. II. p. 222. --
 Hvad helst du vara månde,
 En salig ande eller afgrundsspöke,
 Med doft från himlen eller stank från satan,
 Med onda uppsåt eller kärliga,
 Din skapnad tvingar mig att spörja dig;
 Jag vill dig kalla Hamlet, kung och fader
 Och Danmarks majestät. O svara mig!
 Låt mig ej dö i blindhet: säg, o säg,
 Hvi dina helga ben, i döden svepta,
 Ha sprängt sin likskrud, -- hvi den mörka grafven,
 Uti hvars djup jag stilla såg dig sjunka,
 Har öppnat sina tunga marmorkäftar
 Och vräkt dig ut. O! hvad betyder det,
 Att du, ett lik, än vandrar på besök
 I månens bleka glimtar, pansarklädd,
 Till nattlig skräck, då vi naturens narrar
 I merg och ben för hemska tankar rysa,
 Som räcka utom gränsen för vår själ?
 Hvi gör du detta? Säg! hvad är att göra?


Hor. Han vinkar er, som om han hade något
 Att säga er i hemlighet, min prins.

Marc. Se der, med hvilken huld och vänlig åtbörd
 Han till en mer aflägsen plats er vinkar:
 Men gå ej med!

Hor. Nej, nej, för ingen del.

Haml. Han vill ej tala, derför vill jag gå.

Hor. O, gör det ej, min prins!

Haml. Hvad är att frukta?
 Jag aktar ej mitt lif en knappnål värdt,
 Och säg, hvad kan han göra åt min själ,
 Som är odödlig likasom han sjelf? --
 Han vinkar än en gång, -- jag måste följa.

Hor. Hvad, om han lockade er ned mot floden?
 Hvad, eller till den branta klippans topp,
 Som står och svigtar stupande mot hafvet,
 Och toge der en annan gräslig skepnad,
 Som kunde er beröfva allt förnuft
 Och drifva er till vanvett? -- Tänk på det.
 Utaf sig sjelf kan denna hemska plats
 Uppväcka galenskap i hvarje hjerna,
 Som ser så många famnar ned mot hafvet
 Och hör det ryta nedanför.

Haml. Han vinkar ännu, -- gå, jag följer dig.

Marc. Ni får ej gå.

Haml. Lägg icke hand på mig!

Hor. Var still, ni får ej gå.

Haml. Mitt öde ropar
 Och gör den minsta åder i min kropp
 Så fast som ett numidiskt lejons senor.
 (Vålnaden vinkar).
 Han vinkar ännu; släppen mig, god' herrar!
 (Sliter sig från dem).
 Vid himlen, till ett spöke gör jag den,
 Som hindrar mig; gå på, jag följer dig.

(Vålnaden och Hamlet gå).

Hor. Han blir förryckt utaf sin fantasi.

Marc. Vi få ej lyda honom, låt oss följa.

Hor. Ja, följom honom. -- Hur skall detta slutas?

Marc. I danska staten någonting är ruttet.

Hor. Vårt hopp till himlen står.

Marc. O, följom honom!

(De gå).



FEMTE SCENEN.
En aflägsen plats på terassen.

(Vålnaden och Hamlet komma).

Haml. Hvart vill du föra mig? Jag går ej längre.

Våln. Hör mig!

Haml. Jag hör.

Våln. Snart är min timma kommen,
 Då jag till qvalets heta svafvellågor
 Skall vända hem igen.

Haml. Ack, arma ande!

Våln. Beklaga ej, men lyssna allvarsamt
 Till mina ord.

Haml. Det är min pligt att höra.

Våln. Så ock att hämnas, sedan du har hört.

Haml. Hvad?

Våln. Jag är din faders ande,
 Dömd till en tid att gå igen om natten
 Och att om dagen fasta uti lågor,
 Till dess de snöda synder kolat ut,
 Som jag i tiden gjort. Mig är förment
 Mitt hemska fängsels hemlighet att yppa,
 Jag annars kunde tälja dig en saga,
 Hvars minsta ord ditt hjerta skulle rista,
 Ditt unga blod till is förvandla, spränga
 Som stjernskott ögonen ur deras kretsar
 Och skilja dina täta lockar åt,
 Så hvarje hårstrå skulle stå på ända,
 Som borsten står uppå ett vredgadt piggsvin;
 Men evighetens gåta är ej gjord
För öron utaf kött och blod. -- Hör, hör,
 Om någonsin din hulda far du älskat. --

Haml. O, himmel!

Våln. Hans grymma, oerhörda mord du hämne!

Haml. Mord!

Våln. Ja, mord, och mord är grymt uti sig sjelf,
 Men detta grymmast, värst och gräsligast.

Haml. O, tala ut, att jag med flygt så snabb
 Som bönens vinge och som kärleks tanke
 Till hämd må ila!

Våln. Du är redobogen.
 Du vore sämre än det feta ogräs,
 Som ruttnar af sig sjelf på Lethes stränder,
 Om detta icke grep dig. Hör, min Hamlet,
 Det sägs att, då jag sof uti min trädgård,
 En orm mig stungit; hela Danmarks öra
 Blef utaf denna sammansmidda lögn
 Bedraget groft; men vet, du ädle yngling,
 Den orm, som stack din hulde faders lif,
 Bär nu hans krona.

Haml. O mina aningar, min farbror!

Våln. Ja, han, den liderliga, lystna besten
 Med syndig tjuskraft och förrädargåfvor --
 Fördömda gåfvor och fördömda tjuskraft,
 Som sådant mäkta! -- vann min drottnings vilja,
 Den skenbart dygdigas, till snöda lustar.
 O Hamlet, hvilket syndafall! -- från mig,
 Hvars kärlek var så äkta och så ädel,
 Att hand i hand den gick med brudgumslöftet;
 Och sjunka så till denna usla skurk,
 Som var i alla gåfvor af naturen
 En tiggare mot mig!
 Men liksom dygd står frestelsen emot,
 Om otukt ock i englakläder giljar,
 Så finner lustan i en himmelsk bädd,
 I armarna uppå en ljusens engel,
 Sin leda snart och vädrar efter as. --
Men tyst! mig tycks jag luktar morgonluft.
 Kort vill jag vara: bäst jag i min trädgård
 Som vanligt njöt min middagssömn, så stal sig
 Din farbror på mig i min stilla ro,
 Med saft af djefvulsk bolmörtI originalet står hebenon, ebenholtz, som ansågs för att vara särdeles giftigt. i en flaska,
 Och göt uti mitt öras gångar in
 Spetälske-giftet, som mot menskoblod
 En sådan bitter fiendskap besitter,
 Att det qvicksilfverlikt sig letar väg
 Igenom alla menskokroppens gångar
 Och ystar plötsligen det sunda blodet,
 Som när man dryper ättika i mjölk.
 Så gick det mig, och i ett ögonblick
 Spetälskan slog, som på en Lazarus,
 Med skabb och leda sårnader sin bark
 Rundtom min glatta kropp.
 Så blef jag, sofvande, af broderhand
 Lif, krona, drottning i ett nu beröfvad
 Och bortryckt midt i mina synders blomma
 Förutan nattvard, bikt och smörjelse,
 Och skickad så till doms med skuldregistret
 Och alla mina synder på min hjessa.

Haml. O, gräsligt, gräsligt, öfvermåttan gräsligt!Dessa ord tilläggas vanligen vålnaden. Öfversättaren följer Johnson, som tillerkänner dem åt Hamlet.

Våln. Har du natur i dig, så tål det icke,
 Låt icke Danmarks kungabädd få vara
 Ett lustans och den fräcka blodskams läger.
 Men hur du än bedrifva må ditt värf,
 Befläcka ej din själ med något anslag
 Emot din mor, åt himlen henne lemna
 Och åt de törnen, som i barmen dväljas
 Och stinga der och svida. -- Nu farväl!
 Lysmasken redan morgonen förkunnar,
 Dess matta sken förbleknar mer och mer.
 Farväl, farväl, farväl! Förglöm mig ej!

(Vålnaden försvinner).

Haml. O, hela himlens här! O jord! Hvad mer?
 Skall helvetet jag taga med? -- Nej, fy!

Brist ej, mitt hjerta! Senor i min kropp,
 Föråldrens icke ögonblickligt, J,
 Men bären mig så styft och rakt som förr!
 Förglömma dig! Nej, arma ande, nej,
 Så länge detta yra klot har minne.
 (Slår sig för hufvudet).
 Förglömma dig!
 O, från mitt minnes tafla vill jag plåna
 Hvar dårlig och eländig hågkomst ut,
 Ja, alla sagor, former, ord och intryck,
 Som flit och ungdom fordom skrifvit dit,
 Och helt allena skall din maning lefva
 Uti min hjernas bok och band, förvarad
 Från lägre ämnens smitta; ja, vid Gud!
 O, du elända qvinna!
 Du skurk, du smilande, du lömska skurk!
 Min plånbok hit! Det måste skrifvas upp,
 Att man kan le och smila, le och smila
 Och ändock vara skurk; åtminstone,
 Det vet jag visst, kan sådant ske i Danmark.
 (Han skrifver).
 Nu, farbror, står du der! -- Min lösen är:
 "Farväl, farväl, farväl, förglöm mig ej."
 Det har jag svurit på att icke göra.

Hor. (Bakom scenen). Min prins!

Marc. (Bakom scenen). Prins Hamlet!

Hor. (Bakom scenen). Gud bevare honom!

Haml. Ja väl!

Marc. (Bakom scenen). Hollah! Min prins!

Haml. (Bakom scenen). Kom, fogel, kom.I originalet Hillo, ho, ho, m. m. det vanliga jagtropet, med hvilket man lockade falkar tillbaka.

(Horatio och Marcellus komma).

Marc. Hur står det till, min prins?

Hor. Hvad nytt, min prins?

Haml. Ha! underbart!

Hor. Min gode prins, förtälj oss.

Haml. Nej, J upptäcken det.


Hor. Ej jag, vid Gud!

Marc. Ej heller jag.

Haml. Hvad sägen J? -- Har nånsin menskohjerta
 Derom en aning haft? -- J kunnen tiga?

Hor. och Marc. Vid himmelen, min prins, det kunna vi.

Haml. Det fins ej bof i hela Danmarks rike,
 Som icke är en erkeskurk.

Hor. Det tarfvar ej, att andar gå ur grafven
 Att oss berätta sådant.

Haml. Riktigt! Riktigt!
 Och nu förutan krus och komplimenter
 Vi ge hvarann ett handslag, skiljas åt.
 J gån dit pligt och böjelse er kalla,
 Ty en och hvar har pligt och böjelse
 På sätt och vis. -- För egen ringa del --
 Jag går och gör min bön.

Hor. Min prins, det der är vildt och konstigt tal.

Haml. Det gör mig ondt, om mina ord er stöta,
 Ja, ondt af hjertat innerligt.

Hor. Min prins,
Det ligger intet stötande i dem.

Haml. Jo, vid S:t Patrick! Jo, Horatio,
 Och mycket till! -- Hvad synen här beträffar, --
 Det är en ärlig ande, tro mitt ord.
 Besegren, bäst J kunnen, ert begär
 Att veta, hvad emellan oss har timat.
 Nu, vänner, och så sant J ären vänner
 Och mina vapenbröder och kamrater,
 Beviljen mig en enda fattig bön!

Hor. Säg ut, min prins, vi äro till er tjenst.

Haml. Att aldrig yppa hvad ni sett i natt.

Hor. och Marc. Min prins, vi lofva det.

Haml. Nå väl, men svärjen.

Hor. Vid tro och ära, jag skall intet yppa!

Marc. Ej heller jag, vid tro och ära!

Haml. Uppå mitt svärd!Man brukade aflägga ed på svärdfästet, emedan det var bildadt som ett kors.

Marc. Vi hafva redan svurit.


Haml. Fullt allvar! på mitt svärd J skolen svärja.

Våln. (Under jorden). Svärjen!

Haml. Ha, pojke! Är du der, din hedersman?
 Nå väl, J hören honom uti källarn;
 Samtycken till att svärja!

Hor. Stafva eden.

Haml. Att aldrig tala om hvad här ni sett -- 
 På svärdet svärjen.

Våln. (Under jorden). Svärjen!

Haml. Hic et ubique! -- Låt oss ändra plats,
 Kom hit, god' herrar,
 Och läggen åter handen på mitt svärd,
 Och svärjen på mitt svärd
 Att aldrig yppa hvad ni här förnummit.

Våln. (Under jorden). På svärdet svärjen!

Haml. Bra, gamle mullvad! Gräfver du så fort?
 En snäll skansgräfvare! -- Ännu en gång
 Vi ömsa plats, god' vänner.

Hor. Vid dag och natt, det här är mäkta sällsamt!

Haml. Nå, bjud det då som sällsam gäst välkommet.
 Mer fins i himmel och på jord, Horatio,
 Än någonsin filosofin har drömt om.
 Men kommen,
 Och svärjen nu, så sant som Gud er hjelpe,
 Att, hur förvändt jag också bär mig åt,
 Då jag måhända framgent finner nödigt
 Att ställa mig som galen, -- J då aldrig,
 När J mig skåden, nånsin skolen så
 Med armarna i kors och hufvudskakning
 Och yttrande af gåtolika fraser,
 Som till exempel: "Åh ja, det der vet vi nog," eller
 "Vi kunde nog, om vi ville," eller "Om vi tordes bara,"
 eller "Nog fins det folk, som" -- eller
 En sådan der tvetydighet i orden -- 
 Förråda, att J veten något. Svärjen,
 Så sant er Gud i högsta nöden hjelpe!

Våln. (Under jorden). Svärjen!

Haml. Till hvila, störda ande! -- Mine herrar,
 Jag säger er farväl af allt mitt hjerta,
 Och hvad en man så arm som Hamlet är
 Kan göra att sin vänskap er betyga,
 God vilja skall ej fela. -- Vi gå in.
 Men städse fingret på er mun, jag ber.
 Ur led är tiden; ve! att jag är den,
 Som föddes att den vrida rätt igen.
 Nu kommen, vänner, låt oss följas åt!

(Alla gå).


 
ANDRA ACTEN. FÖRSTA SCENEN.
Ett rum i Polonii hus.

(Polonius och Rinaldo komma).

Pol. Rinaldo, gif Laertes dessa pengar
 Och dessa vexlar.

Rin. Det skall ske, hans nåd.

Pol. Du gjorde synnerligen klokt, Rinaldo,
 Om, förr'n du sökte honom opp, du gjorde
 Om hans beteende dig underkunnig.

Rin. Det har jag också ärnat, nådig herre.

Pol. Bra sagdt, ja mycket bra. -- Du spörjer först,
 Hur många Danskar vistas i Paris,
 Utaf hvad stånd och villkor, hur de lefva,
 Med hvem de umgås och på hvilken fot.
 När du med dina frågors omsvep funnit,
 Att de Laertes känna, kan du rycka
 En smula närmare på saken. Ställ dig,
 Som du på långt håll kände honom till.
 Du känner, säger du, hans far, hans vänner,
 Och honom något litet. -- Säg, förstår du?

Rin. Ja, mycket väl.

Pol. Och honom något litet, --
 Så skall du säga -- litet eller intet,
 Men om det är densamme som jag menar,
 Så är han vild och si och så beskaffad.
Pådikta honom nu hvad helst du vill,
 Dock intet ärerörigt, hör du det.
 Men endast slika vilda, yra pojkstreck,
 Som vanligtvis med ungdom och med frihet
 I sällskap gå.

Rin. Som till exempel spela.

Pol. Ja, eller dricka, svärja, slåss och gräla
 Och springa efter flickor -- på sin höjd.

Rin. Det skulle göra honom skam, hans nåd.

Pol. Visst icke, blott du klandrar med förstånd.
 Du får ej lägga honom det till last,
 Att verkligen han kommit på förfall,
 Det vill jag ej; men andas ut hans fel
 Så fint, att de se ut som frihets fläckar,
 Eldflingor ur ett hetsigt lynnes krater,
 En vildhet och ostyrighet i blodet,
 Som alla pojkar hafva.

Rin. Men, hans nåd -- 

Pol. Du menar: hvarför?

Rin. Ja, min gode herre,
 Jag ville veta det.

Pol. Se här min plan,
 Jag skulle tro, att den är fiffig nog:
 Om dessa småfel på min son du diktar,
 Som om han kommit liten smul på sned, -- 
 Märk det -- 
 Så har densamme, som du forskar ut,
 Måhända någon gång den yngling funnit,
 Som frågas om, till dessa felen skyldig
 Och slutar ungefär så här diskursen:
 "Min vän, min herre," eller "värde herre" -- 
 Allt som man brukar säga der i landet,
 När folk man talar till -- 

Rin. Godt, godt, hans nåd.

Pol. Och sedan gör han så här, -- gör han så här. -- 
Men hvad var det nu jag höll på att säga? -- Visst tusan
höll jag på att säga något. -- Hvar var det jag slutade?

Rin. Vid "slutar ungefär så här diskursen."

Pol. Och slutar ungefär så här diskursen:
 Så här, ja, slutar han: "Den herrn jag känner;
 I går, i förgårs eller då och då
 Jag honom såg med den och den i sällskap,
 Der spelte han, der tog han sig ett rus,
 Der slogs han vid ett bollspel, eller såg jag,
 Att han gick in på illa kända ställen,"
 Videlicet på jungfruhus -- med mera. --
 Se så.
 På betet lögn man fångar karpen sanning;
 Så finna vi, som äro män af klokskap,
 Med krumma svängningar och fina krigsputs
 På indirekta vägar det direkta.
 Så skall du också forska ut min son,
 Som jag har lärt dig: säg, begriper du?

Rin. Åh ja, hans nåd.

Pol. Gud skydde dig, farväl!

Rin. Min gode herre! -- 

Pol. Akta på dig sjelf,
 Så kan du bäst förstå hans frestelser.

Rin. Ja, nådig herre!

Pol. Och laga, att han sin musik studerar.

Rin. Ja, ja, hans nåd! (Rinaldo går).

(Ophelia kommer).

Pol. Farväl! -- Hvad står det på, Ophelia?

Oph. Min far, min far, jag blef så fasligt skrämd!

Pol. Af hvad, i himlens namn?

Oph. Bäst i min kammare jag satt och sydde,
 Så kom prins Hamlet in med rifna kläder
 Och utan hatt; hans strumpor smutsiga
 Och utan strumpeband kring benen hängde;
 Blek som ett lärft och skallrande med knäna
 Och med en uppsyn så erbarmelig,
 Som om han sluppit ut ur helvetet
 För att förtälja fasor, stod han der.

Pol. Förryckt af kärlek visst?

Oph. Det vet jag ej,
Men fruktar det.

Pol. Hvad hade han att säga?

Oph. Han grep mig om min handled mycket hårdt
 Och gick tillbaks, så långt som armen räckte,
 Och höll så här sin andra hand för pannan
 Och forskade så skarpt uti mitt anlet,
 Som ville han det måla, -- stod der länge.
 Sist skakade han sakta på min arm
 Och vägde med sitt hufvud trenne gånger
 Fram och tillbaks så här och drog en suck
 Så tung och så erbarmlig och så djup,
 Som ville hela hans lekamen sprängas
 Och gifvas upp. Så gjordt, han släppte mig
 Och, med sitt hufvud öfver skuldran vändt,
 Han utan ögon tycktes hitta vägen,
 Ty dörren fann han utan deras hjelp;
 När han gick ut, de lyste än på mig.

Pol. Kom, följ mig åt, jag går att kungen söka.
 Det der är riktigt kärleks-svärmeri,
 Hvars vilda egenskap förgör sig sjelf
 Och leder till förtviflade beslut,
 Så visst som någon annan lidelse
 Som plågar vår natur. -- Det gör mig ondt;
 Du har väl gifvit honom hårda ord?

Oph. Ack nej, min far! Men efter er befallning
 Har jag mig undanbedt hans bref och sällskap.

Pol. Ja, derför har han säkert blifvit galen.
 Det gör mig ondt, att jag ej honom bättre
 Har räknat ut; jag tog det för kurtis
 Och att hans mening var att kränka dig.
 Besitta denna min misstrogenhet!
 Vi, gammalt folk, det felet ofta hafva
 Att gå för långt i våra grubblerier,
 Liksom det ofta plägar ungdom hända
 Att sakna eftertanke. Nu till kungen.
Vi måste säga honom alltihop;
 Mer sorg vi röna, om vi dölja detta,
 Än hat, om kärleks oråd vi berätta.

(Båda gå).



ANDRA SCENEN.
Ett rum på slottet.

(Konungen, Drottningen, Rosenkranz, Gyldenstern och
svit komma).

Kon. Välkomna, Rosenkranz och Gyldenstern!
 Ty utom det att efter er vi längtat,
 Har ock behofvet utaf eder tjenst
 Uppmanat oss att kalla er så hastigt.
 Er kunnigt är, hur Hamlet är förvandlad,
 Ty så jag kallar det, då ej den inre
 Ej heller yttre menskan är sig lik.
 Hvad mer än fadrens död det vara kan,
 Som så ur sjelfbesinning honom bragt,
 Kan jag ej drömma till. Jag ber er båda,
 Som fostrades som barn med honom upp
 Och utomdess så nära grannar ären
 Med Hamlets ungdom och hans böjelser,
 Att här vid Danmarks hof ni täcktes dröja
 En liten tid och leda honom in
 På sällskapsnöjen samt, så vidt som möjligt
 Och lägenhet kan hittas, forska ut,
 Hvad ondt, oss obekant, som qväljer honom
 Och hjelpas kan, om oss det kunnigt blir.

Drottn. Om er han ofta talat, gode herrar,
 Och säkert lefva icke tvänne män,
 Dem mer han älskar. Om det er behagar
 Att visa oss den artighet och vänskap
 Att dröja qvar hos oss en liten tid
 Till vår förhoppnings stöd och främjande,
 Så vilja ert besök vi så belöna,
 Som blott en tacksam konung vill och kan.

Ros. Dock täcktes båda deras majestäter,
I kraft af deras suveräna makt,
 Sin höga vilja gifva oss tillkänna
 Som bud, ej bön.

Gyld. Vi lyda bådadera.
 Vår tjenst af all förmåga tillhör er,
 Vi lägga villigt den för edra fötter.
 Befall, vi lyda.

Kon. Tack Rosenkranz, tack ädle Gyldenstern!

Drottn. Tack Gyldenstern, tack ädle Rosenkranz!
 Och jag besvär er nu att straxt besöka
 Min stackars son, som blifvit så förändrad.
 (Till en af sviten).
 Ledsaga dessa herrar in till Hamlet.

Gyld. Gud gifve, att vårt sällskap och vårt nit
 Må blifva gladt och helsosamt för honom!

Drottn. Ja, amen!

(Rosenkranz, Gyldenstern och några af sviten gå).

(Polonius kommer).

Pol. Gesandterna från Norrige, ädle konung!
 Ha kommit lyckligt åter.

Kon. Du städse varit goda budskaps far.

Pol. Ja, ser man bara! Tro mig, hulde furste,
 Jag håller på min pligt som på min själ
 Så väl mot Gud som mot en nådig konung. -- 
 Nu tror jag, -- eller ock har ej min hjerna
 Så säkert väderkorn på klokskaps spår,
 Som förr den haft -- att jag har funnit ut
 Den rätta grunden till prins Hamlets vanvett.

Kon. O säg mig den, jag längtar att få höra.

Pol. Gif först åt sändebuden företräde,
 Så skall min nyhet komma som desert.

Kon. Mottag dem sjelf och för dem in till oss.
 (Polonius går).
 Han säger, dyra Gertrud, att han funnit
 Den rätta källan till vår Hamlets sjukdom.

Drottn. Jag räds, den ingen annan är än denna:
 Hans faders död och vårt för snara bröllop.

Kon. Godt, -- han skall forskas ut.
 (Polonius kommer tillbaka med Voltimand och Cornelius).
 Välkomna, goda vänner! Voltimand,
 Hvad nytt ifrån vår broder utaf Norrige?

Volt. Förbindligt återsvar på vänlig helsning.
 Han sände genast ut och hämmade
 Sin brorsons värfningar, dem hittills han
 För rustningar mot Pohlen hade ansett;
 Vid närmre pröfning fann han dock bekräftadt
 Att de ers höghet gällt. Det grämde honom,
 Att så hans bräcklighet och ålderdom
 Sidvördades. Han sände ut att häkta
 Sin brorson genast. Denne gaf sig lydigt
 Och fick tillrättavisning af den gamle,
 Samt måste gå en ed inför sin farbror
 Att aldrig bära vapen mot ers höghet.
 Den gamle gaf i fröjd deröfver prinsen
 Tretusen kronor uti årlig inkomst
 Och fullmakt att det manskap, som han värfvat,
 Använda till ett örlig emot Pohlen.
 Nu beder han, -- som detta papper visar -- 
 Att ni åt denna krigsmakt täcktes unna
 En säker marsch igenom edra stater,
 Mot den förbindelse och säkerhet
 Han ger i denna skrift.

Kon. Det är oss kärt;
 Och vilja vi vid lägligare tid
 Begrunda saken närmare och svara.
 Vi tacka mellertid för trogen tjenst;
 Gån, hvilen ut. -- Till gästabud välkomna
 Hos oss i qväll.

(Voltimand och Cornelius gå).

Pol. Se så, nu är det slut! -- 
 Min kung och ädla fru, att här förklara,
 Hvad majestätet är, hvad pligt betyder,
 Hvi dag är dag, natt natt, och tid är tid,
 Det vore dag och natt och tid att spilla.
 Men såsom korthet är förståndets själ
Och omsvep blott dess lemmar och sirater,
 Så vill jag vara kort. -- Er son är tokig,
 Ja, tokig; ty om tokigheten rätt
 Man skulle vilja nu definiera,
 Så är det rätt och slätt att vara tokig --
 Men det får gå.

Drottn. Mer sak och mindre konst.

Pol. Min fru!
 Jag är ej konstig alls, det svär jag på.
 Att han är tokig, det är visst och sannt.
 Och visst och sant att det är synd, och synd
 Att det är visst och sant. Komik figur!
 Farväl med den, jag är ej konstig alls.
 Ponera nu, att han är tokig: rester
 Att finna orsak till en slik effekt,
 Nej, heldre orsak till en slik defekt,
 Ty den defekt-effekten har en orsak.
 Här stå vi nu, och så står saken till:
 Betänken:
 Jag har en dotter, -- har, ty hon är min --
 Som gifvit mig med barnslig pligt och lydnad,
 Märk, detta bref, -- nu dragen konklusionen.

"Till den himmelska, min själs afgud, den högst 
förskönade Ophelia.Hamlet skrifver förskönad (beautified) i stället för skön antingen af affektion eller för att tillkännagifva ett rubbadt sinnestillstånd. Polonius fattar detta ord så, som om Hamlet alluderade på att Ophelia sminkar sig, och kallar det derföre en gemen fras. Den humor, med hvilken Shakspeare framställt Polonii karakter, torde icke undgå läsaren."

Det är en dålig fras, en gemen fras; förskönade är en
gemen fras. -- Men nu skall ni få höra:
"Till hennes herrliga hvita barm."
 "Detta."

Drottn. Kom detta bref från Hamlet och till henne?

Pol. Haf tålamod, min fru; jag döljer intet. (Läser).
"Tvifla du om ljust kan vara
Der som sol och stjernor bo,
Tvifla du på sanning klara,
På min kärlek skall du tro.
Dyra Ophelia! Jag är illa fast för dessa versmåtten;
jag kan icke konsten att räkna mina suckar, men att jag

på det högsta älskar dig, du högtälskade, tro det. --
Farväl!

Evigt din, dyraste flicka, så länge
 denna kropp tillhör honom."
 "Hamlet."

Se, detta har min dotter lydigt visat
 Och yttermer hans trägna kärleksböner,
 Alltsamman, ord för ord, till punkt och pricka
 Förtrott sin faders öra.

Kon. Huru tog hon
 Hans kärlek mot?

Pol. Hvad tänker ni om mig?

Kon. Att ni en man af tro och heder är.

Pol. Jag menar det. Men låt mig nu få veta:
 Hvad skulle ni väl hafva tänkt om mig,
 Om denna heta älskogslek jag sett,
 -- Som ock jag gjorde, det är visst och sant,
 Förrän min dotter derom sade något --
 Hvad skulle ni, min konung, ni, min drottning,
 Väl hafva tänkt, om jag i tysthet varit
 Åt denna kärlek en pulpet och gömma,
 Och brottats med mitt hjerta, döf och stum,
 Och bara gått och sett på deras älskog?
 Hvad skulle ni ha trott? -- Nej, rakt på saken!
 Jag gaf min unga fröken denna lexa:
 "Ung Hamlet är ju prins, för hög för dig,
 Det går ej för sig" och befallte henne,
 Att hon för honom skulle stänga in sig
 Och hvarken taga budskap eller skänker.
 Så gjordt, hon lade mina ord på hjertat,
 Men han, afvisad, -- för att tala kort --
 Föll uti svårmod först och så i fasta
 Och så i sömnlöshet och så i svaghet
 Och så i vurmighet samt grad för grad
 I denna koller, som han rasar i,
 Och som vi alla sörja öfver.

Kon. Tror ni,
 Att det är skälet?

Drottn. Det är mycket troligt.

Pol. Säg, har det nånsin händt, -- det frågar jag --
 Att jag har sagt bestämdt "så står det till"
 Och det har varit annorlunda stäldt?

Kon. Ej det jag vet.

Pol. (Pekande på hufvud och skuldror).
 Tag detta bort från dessa,
 Om så det ej står till. Om blott jag får
 Den minsta hum, så skall jag leta upp,
 Hvar sanning ligger gömd, om ock det vore
 I jordens medelpunkt.

Kon. Hur skola vi
 Uti vår forskning vidare oss skicka?

Pol. Ni vet, att flere timmar uti rad
 Han plär i detta galleri spatsera.

Drottn. Så gör han, det är sant.

Pol. På sådan tid
 Jag vill min dotter släppa in till honom;
 Vi stå bakom tapeten, ni och jag,
 Och märka ord. Om ej han älskar henne
 Och ej af denna orsak mist förnuftet,
 Så vill jag icke mera vara statsman,
 Men köra plogen.

Kon. Ert förslag är godt.

(Hamlet kommer in, läsande i en bok).

Drottn. Se, hur han går så dyster der och läser,
 Den arma stackarn.

Pol. Bort! Bort, skynda er!
 Jag griper'n genast an; ack, får jag det! --
 (Konungen, drottningen och sviten gå).
 Hur står det till med er, min goda prins?

Haml. Bra, gudskelof!

Pol. Känner ers höghet igen mig?

Haml. Mycket väl. Ni är en fiskmånglare.Till upplysande af detta uttryck och hela denna scen må Tiecks sinnrika anmärkning tjena: "Polonius wusste längst um Hamlets Liebe, die schon zu des vorigen Königs Zeit entstanden, und, in Hoffung seine Tochter einst als Königin zu sehn, begünstigte er dieselbe. Nun aber, da Hamlet eine so unbedeutende Rolle spielt, da er selbst sich an den regerenden König halten muss, ist er in Sorgen wie der König diese Liebe aufnehmen werde und darauf bedacht, sein Missfallen von sich abznwenden. Daher die Eile und die Weise, worin Polonius dem Könige das Geheimniss entdeckt. Hamlet hat wohl erkannt, wie der alte Hofmann im Anfang seiner Liebe nichts in den Weg gelegt, ja sie gerne gesehn, und demzufolge sagt er: Ich wollte, ihr wäret ein so ehrsamer Mann als ein Fischhändler (fishmonger) ist; aber ihr seid schlechter, ihr seid ein Kuppler (fleshmonger)."

Pol. Nej, min prins, det är jag icke.

Haml. Nå, så önskar jag, att ni vore en så hederlig karl.

Pol. Hederlig, min prins?

Haml. Ja, herre. Att vara hederlig, såsom det nu står
till här i verlden, det är att vara en utvald af tiotusende.

Pol. Det är mycket sant, min prins.

Haml. Ty om solen kläcker maskar i en död hund, om
solen, som är en gud, kan kyssa ett as -- har ni en dotter?

Pol. Ja, ers höghet.

Haml. Låt henne icke gå i solen. Förstånd är en välsignelse;
men som er dotter kan bli välsignad -- min vän,
se opp.

Pol. (Afsides). Hvad menar han med det? Jemt leker
hågen på min dotter. Likväl kände han icke igen mig
i början; han sade, att jag var en fiskmånglare. Det är
långt gånget med honom, långt gånget. -- Men då jag var
ung, pintes jag också svåra af kärleksqval, hardt nära så
här. -- Jag vill tala till honom igen. -- Hvad läser ni,
min prins!

Haml. Ord, ord, ord.

Pol. Hvad står det på --

Haml. Hvad står det på, menar ni?What is the matter? är den vanliga frågan, då någon vill veta, hvarföre ett gräl eller slagsmål uppkommit. På denna omständighet syftar Hamlets replik.

Pol. Nej, jag menar hvad der står att läsa, min prins.

Haml. Förtal, herre. Den satiriska skurkenHamlet antages läsa Juvenalis tionde satir. här säger,
att gamla män hafva gråa skägg, att deras ansigten äro
skrynkliga, att seg ambra och gummi dryper från deras
ögon, och att de hafva en öfverflödig brist på förstånd, tillika
med ytterst svaga länder. Om allt detta är jag visserligen
på det kraftigaste och innerligaste öfvertygad, dock
tycker jag icke, att det är anständigt att så der sätta det på
papper: ty ni sjelf, min herre, skulle bli så gammal som
jag är, om ni kunde gå baklänges som en kräfta.

Pol. (Afsides). Fastän detta är galenskap, så är det likväl
metod deri. (Högt). Vill ni gå ur draget här, min prins?

Haml. I min graf? --

Pol. I sanning är icke det att gå ur draget. -- (Afsides).
Huru kärnfulla äro icke understundom hans svar! Det är

en lycka, som vansinnet ofta hittar på, men som ett sundt
förnuft icke så lätt kan klämma ur sig. Jag vill lemna
honom och genast ställa till ett möte mellan honom och
min dotter. -- (Högt). Min nådige herre, jag tager 
underdånigt afsked af er.

Haml. Herre, ni kan icke ta något utaf mig, som jag
med mer förnöjelse låter er ta, undantagande mitt lif, 
undantagande mitt lif.

Pol. Farväl, min prins!

Haml. De der tråkiga gamla narrarna!

(Rosenkranz och Gyldenstern komma).

Pol. Ni söker prins Hamlet; der är han.

Ros. (Till Polonius). Guds fred, herre.

(Polonius går).

Gyld. Min nådige herre!

Ros. Dyraste prins!

Haml. Mina förträffliga, goda vänner! Hur mår du,
Gyldenstern? Ack, se, Rosenkranz! Goda gossar, hur mår
ni båda?

Ros. Som andra medelmåttiga jordens söner.

Gyld. Lyckliga deruti, att vi icke äro öfverlyckliga.
Vi äro icke knappen på Fortunas mössa.

Haml. Ej heller hennes skosulor?

Ros. Icke det heller, min prins.

Haml. Då håller ni till vid hennes gördel eller i 
medelpunkten af hennes gunst?

Gyld. Vi njuta verkeligen hennes ynnest.

Haml. Aha, i hemlighet! Alldeles riktigt: hon är en
slyna. -- Hvad nytt?

Ros. Intet, min prins; om icke att veriden har blifvit
ärlig.

Haml. Då är domedag nära, men din nyhet är en 
osanning. Låt mig förhöra er litet närmare. Hvad har ni, mina
goda vänner, försyndat er emot Fortuna, efter hon har skickat
er hit i fängelse?

Gyld. Fängelse, min prins?

Haml. Danmark är ett fängelse.

Ros. Då är hela verlden ett fängelse.

Haml. Ja, ett dugtigt ett, i hvilket det är många 
afplankningar, skrubbar och kyffen, och Danmark är ett af
de värsta.

Ros. Vi tycka icke så, min prins.

Haml. Nå, då är det icke något fängelse för er, ty det
fins ingenting ondt eller godt i och för sig sjelf; vårt tycke
gör det till endera. -- Jag tycker, att det är ett fängelse.

Ros. Då är det er äregirighet, som gör det dertill; det
är för trångt för er själ.

Haml. O, Gud! Jag skulle kunna låta stänga in mig
i  ett nötskal och anse mig för konung öfver oändliga rymder,
om jag bara icke hade så elaka drömmar.

Gyld. Sådana drömmar äro bara äregirighet, ty 
äregirighetens egenteliga väsende är blott skuggan af en dröm.

Haml. Drömmen sjelf är icke annat än en skugga.

Ros. Visserligen, och jag anser äregirigheten vara af en
så luftig och lätt natur, att den blott är skuggan af en skugga.

Haml. Då äro våra tiggare kroppar och våra monarker
och vidt och bredt firade hjeltar tiggarnes skuggor. --
Låt oss gå till hofs, ty jag kan min sann ej säga ett 
förnuftigt ord.

Ros. och Gyld. Vi följa och uppvakta er.

Haml. Nej, för all del! Jag vill icke förblanda er med
min öfriga betjening, ty -- för att tala med er som hederlig
karl jag är högst infamt påpassad.I am most dreadfully attended. Öfversättaren förmodar, att Hamlet här i förtäckta ord säger, att han är ett föremål för sin farbrors misstankar och kanhända förföljelse. Den rättframma meningen är att han har en högst usel betjening. -- Men för att
nu hålla oss på vänskapens allmänna stråkväg, -- hvad gör
ni i Helsingör?

Ros. Vi ville endast besöka er, min prins, ingenting
vidare.

Haml. Jag min tiggare är fattig till och med på 
tacksägelser. Likväl tackar jag er, ehuruväl mina tacksägelser
knappt äro värda ett halföre, mina värda vänner. -- Har
man icke skickat efter er? Är det er egen böjelse? Är det
ett frivilligt besök? Se så, se så, varen nu uppriktiga mot
mig; se så, rent ut!


Gyld. Hvad skola vi säga, min prins?

Haml. Hvad som helst, bara det är svar på tal. Ni
är hitskickade; jag ser i edra ansigten en sorts bekännelse,
hvilken er blygsamhet icke är listig nog att bemantla. Jag
vet, att den goda kungen och drottningen ha skickat efter er.

Ros. Till hvad ändamål, min prins?

Haml. Ja, det är just det jag vill veta. Men låt mig
besvärja er vid vårt kamratskaps rättigheter, vid vår ungdoms
harmoni, vid vårt trofasta vänskapsband och vid allt
hvad kärast är och en bättre talare skulle kunna lägga på
ert samvete; säg mig ärligt och uppriktigt, om man har
skickat efter er eller icke.

Ros. (Till Gyldenstern). Hvad säger du?

Haml. (Afsides). Ha, nu är jag er på spåren! (Högt).
Om ni älskar mig, så tala ut.

Gyld. Min prins, man har skickat efter oss.

Haml. Jag vill säga er hvarföre, och så skall min på
förhand yppade kännedom af saken hindra er att förråda
något, och den tystlåtenhet, som ni lofvat kungen och drottningen,
skall ej fälla en enda fjäder. Jag har nu på en
tid -- hvarföre vet jag ej -- förlorat all min munterhet,
öfvergifvit alla mina vanliga öfningar och, i sanning, så
eländigt står det till med mitt lynne, att denna präktiga
byggnad, jorden, tyckes mig vara en ofruktbar bergsudde,
denna herrliga thronhimmel, luften, ser ni, detta mäktiga,
sväfvande firmament, detta majestätiska tak inlagt med gyldene
eldar, o, det förekommer mig icke annorlunda, än som
det vore en otäck, förpestad samling af dunster. Hvilket
mästerstycke är icke menniskan! huru ädel i förnuft! huru
oändlig i förmögenheter! i gestalt och rörelse huru uttrycksfull,
huru beundransvärd! i handling huru lik en engel! i
tanke huru lik en Gud! verldens prydnad! urbilden af alla
kreatur! -- Och likväl, i mina ögon, hvad är all denna
stoftets quintessens? Mannen gör mig ingen fröjd, och qvinnan
ej heller, ehuruväl ert småleende tyckes mig antyda
annat.

Ros. Min prins, det låg ingenting dylikt i mina tankar.

Haml. Hvarföre skrattade ni då, når jag sade, att mannen
gör mig ingen fröjd?

Ros. Jag tänkte på att, ifall så vore, så komme de
skådespelare, hvilka vi foro om på vägen, att få mager kost
hos er. De komma hit för att erbjuda er sin tjenst.

Haml. Han, som spelar kungen, skall vara välkommen;
hans majestät skall få sin vederbörliga tribut af mig. Den
vandrande riddaren skall få nyttja sitt svärd och sin sköld,
älskaren skall icke sucka gratis, den lustige mannen skall i
fred få spela sin roll till ända, narren skall komma dem
att skratta, som det kittlar i lungorna på, och älskarinnan
skall få tala ut allt hvad hon har på hjertat, om också
blankversen skulle komma att halta för omaket. Hvad är
det för skådespelare?

Ros. Just desamme, som förr plägade så mycket roa
er, de tragiska skådespelarne från staden.

Haml. Huru kommer det till, att de resa ikring?Kringresande skådespelare (travellers, strollers, itinerant players) voro på Shakspeares tid illa ansedda, då deremot de som spelte i staden på en stadigvarande teater (licensed peformers) stodo i ett visst anseende. Ett
stadigvarande hemvist vore fördelaktigare för båda delarne,
både deras rykte och deras inkomster.

Ros. Jag tror, att detta afbrott är förorsakadt af de
sista förändringarna.

Haml. Hafva de ännu samma anseende, som då jag var
i staden? Hafva de ännu lika fullt hus?

Ros. Nej, visst icke.

Haml. Huru kommer det till? Börja de blifva rostiga?

Ros. Nej, deras bemödanden hålla samma skridt som
förut. Men här är ett näste af barn, små nykläckta ungar,Dessa ungar voro sanct Paulus chorgossar, "the children of S:t Paul's", som uppförde flere stycken af Marston och Lilly och lågo i täflan och fejd med den Shakspeareska truppen, som spelade på the globe-theatre. Denna teater hade på sin skylt en Hercules, som bar jord-globen. På denna omständighet alluderas p. 43 i orden "de till och med draga af med Hercules och hans börda", d. v. s. taga lofven af the globe-theatre.
som allt hvad de förmå skrika ut de sista stafvelserna och
derigenom få grymma handklappningar. Dessa äro nu på
moden och kackla så mot de simpla teatrarna, -- så kalla
de dem -- att mången, som bär värja bäfvar för gåspennor
och vågar knappt gå dit. --

Haml. Barn, säger ni? Hvem underhåller dem? Huru
aflönas de? Skola de icke fortsätta sin bana längre, än de
duga till att sjunga diskant? Skola de icke säga i en framtid,
i fall de skulle uppväxa till simpla skådespelare, --
hvilket är mycket troligt, om deras villkor icke äro bättre,

-- att deras skriftställare gjort dem orätt, då de lärt dem
skrika så emot deras framtida näringsfång?

Ros. I sanning, man har gjort sig mycket omak å ömse
sidor, och folket anser det icke för synd att upphetsa dem.
För en tid sedan ville man icke ge ett runstycke för att
se en pjes, så framt icke poeten och skådespelaren gåfvo
sina motståndare dugtiga puffar i densamma.

Haml. Är det möjligt?

Gyld. Ack, många hjernor hafva blifvit bråkade der
vid lag!

Haml. Bär det sig då för pojkarne?

Ros. Ja, min prins, så bra, att de till och med draga
af med Hercules och hans börda.

Haml. Det är ej stort att undra på, ty min farbror är
kung af Danmark och just de, som, så länge min fader
lefde, grinade åt honom, gifva nu tjugo, fyratio, femtio till
hundrade dukater för hans porträtt i miniatur. Guds död!
det ligger något öfvernaturligt i den saken, bara filosofien
kunde hitta på, hvad det är. (Trumpetstöt bakom scenen).

Gyld. Nu komma skådespelarne.

Haml. Välkomna till Helsingör, mina herrar! Gif mig
edra händer. Se så! Ceremonier och komplimenter äro en
välkomsthelsnings tillbehör. Låt mig komplimentera er på
det här viset, på det att icke mitt uppförande emot 
komedianterna, som, det säger jag er, utvärtes måste se vackert
ut, måtte befinnas förbindligare än mitt uppförande mot
er. Välkomna! Men min farbror-fader och faster-moder, de
hafva orätt.

Gyld. Hvaruti, min dyre prins?

Haml. Jag är bara galen i nordnordvest; då vinden
är sydlig, kan jag skilja en ko från en väderqvarn.

(Polonius kommer).

Pol. Gånge er allting väl, mine herrar!

Haml. Hör, Gyldenstern och du också, Rosenkranz, --
en hörare vid hvardera örat -- det der stora dibarnet der
har ännu icke kommit ur lindan.

Ros. Kanhända har han för andra gången kommit in
den, ty man säger, att gammal man är barn på nytt.

Haml. Jag profeterar, att han kommer för att anmäla
skådespelarne, märk det! -- Alldeles rätt, min herre, i måndags
morse, då var det.Hamlet säger dessa ord till Rosenkranz för att inbilla Polonius, att man talat om andra föremål än om honom.

Pol. Nådige herre, jag har nytt att berätta er.

Haml. Nådige herre, jag har nytt att berätta er. --
Då Roscius var skådespelare i Rom -

Pol. Skådespelarne hafva anländt hit, min prins.

Haml. Trallerara!

Pol. På min ära, --

Haml. "På hvar sin åsna ridandes"Troligen ett lån ur någon gammal visa likasom de öfriga verserna om Jephta, dem Hamlet citerar. Läsaren fäste uppmärksamhet vid den åsyftade jemförelsen emellan Ophelia och Jephtas dotter.

Pol. De bästa skådespelare i verlden, vare sig för tragedi,
komedi, historia, pastoral, pastoral-komedi, historiko-pastoral, 
tragiko-historia, tragiko-komiko-historiko-pastoral,
i odelbar dramatisk föreställning eller obegränsad poesi.
För dem är Seneca icke för tung, och Plautus icke för lätt.
Så väl i uppläsning af roller som i extemporeradt föredrag
äro de i sitt slag makalösa.

Haml. "O Jephta, domare i Israel," -- hvad hade du
icke för en skatt!

Pol. Hvad hade han för en skatt, min prins?

Haml. Jo:
"En vacker dotter och dermed väl;
 Han älskade henne af hela sin själ."

Pol. (Afsides). Jemt min dotter!

Haml. Har jag icke rätt, gamle Jepbta?

Pol. Om ni kallar mig Jephta, min prins, så har jag
en dotter, som jag älskar af hela min själ.

Haml. Nej, det följer inte.

Pol. Hvad följer det då, min prins?

Haml. Jo:
"En hvar sin lott
 Af vår herre fått,"
eller, som ni vet:
"Det gick ju så,
 Som det skulle gå." --

Den första versen i julvisan förklarar saken närmare. --
Se, der komma mina tidsfördrifvare.
(Fyra eller fem skådespelare komma).
Välkomna, mina herrar! Välkomna allesamman! Det fägnar
mig att se dig vid helsan. -- Välkomna, goda vänner!
-- Nå se, du gamle vän, hvad du har blifvit lurfvig i 
ansigtet, sedan jag såg dig sist! Du kommer väl inte för att
lufvas med mig här i Danmark? -- Ah, min unga fröken
och herrskarinna!Jmfr. noten till M. N. D. p. 10. Vid vår fru, ers välborenhet har, sedan
jag såg henne sist, kommit himlen en hel skoklack närmare.
Gifve Gud, att er stämma icke, som ett underhaltigt
guld-mynt, måtte hafva förlorat klangen! -- Mina herrar, ni är
allesamman välkomna. Vi vilja som fransyska falkenerare
flux till verket och flyga på allt, som vi se. -- På ögonblicket
deklamation! Vi vilja hafva en försmak af er konst.
Välan, ett hjertrörande tal!

1 Skåd. Hvad för ett tal, min prins?

Haml. Jag hörde dig en gång deklamera ett tal, men
det blef aldrig uppfördt, eller, om det blef uppfördt, på sin
höjd en enda gång, ty stycket, efter hvad jag kan erinra
mig, behagade icke den stora hopen; det var som kaviar
för bönder. Men det var i mitt tycke och andras, för hvilkas
omdömen i sådant afseende jag har stor respekt, ett
förträffligt stycke, väl affattadt i scener och uppsatt med
lika mycken enkelhet som sakkännedom. Jag erinrar mig,
att det var någon, som yttrade, att det icke var nog peppar
och salt i versen för att göra innehållet smakligt, ej heller
något innehåll i stilen, som kunde förråda att författaren
hade känsla. Men jag ansåg det vara ett anständigt arbete,Öfvers. läser med Johnson But I called it, en läsart, som tyckes gifva bättre sammanhang än den vanliga.
lika helsosamt som ljufligt och vida mera skönt än utsiradt.
Ett tal i denna pjes behagade mig särdeles; det var Æneas'
berättelse för Dido och företrädesvis det ställe, der han talar
om Priami mord. Om ni ännu har det i minne, så
börja vid den raden: -- låt mig se, låt mig se -
"Den bistre Pyrrhus, lik hyrcaniskt lejon" --
Nej, så var det icke, -- det begynner med Pyrrhus, --
"Den bistre Pyrrhus, han, hvars dystra rustning,

Svart som hans själ, den natten liknade,
 Då han låg gömd i den fördömda hästen,
 Har nu sin svarta skräckgestalt bemålat
 Med gräslig heraldik. Nu är han röd
 Från topp till tå och fasansvärdt beprydd
 Med fäders, mödrars, döttrars, söners blod,
 Som torkat in vid heta gators glöd,
 Som lånade ett hemskt, tyranniskt sken
 Åt kungens mord. Af eld och ilska glödgad
 Och så bestruken tjockt med lefrad blod,
 Med ögon som karbunklar gnistrande,
 Den djefvuln Pyrrhus går att söka upp
 Den gamle ättefadren Priamus."

Pol. Vid Gud, min prins, väl deklameradt, med god
accent och mycken smak.

1 Skåd. "Han finner honom straxt
 Vanmäktigt huggande mot Grekerna.
 Hans gamla svärd, upproriskt mot hans arm,
 Ej lyder mer, men ligger der det faller.
 Mot Priamus den öfverlägsne Pyrrhus
 I raseri framrusar, hugger vildt
 Och blott för suset af hans grymma svärd
 Den gamle faller. Liflöst Ilium
 Tycks känna detta hugg och sänker ned
 Sin eldtopp till sin fot med gräsligt brak,
 Som fängslar Pyrrhi öra. -- Se, hans svärd,
 Som redan sänker sig mot gamle Priams
 Mjölkhvita hufvud, häftar fast i luften.
 Så Pyrrhus stod der som en målad skräckbild
 Förutan vilja och förutan kraft
 Och gjorde ingenting. --
 Men som vi ofta se, då stormen nalkas,
 I himlen tystnad, molnens bäddar stilla,
 Vind-draget mållöst och den vida jorden
 Sona döden stum -- flux bryter thordönsbrak
 I rymden ut; -- så väcker hämden Pyrrhus
 Utur sin dvala upp till nya dåd.
Och aldrig föll cyklopens hammare
 Mer känslolös på Martis vapenskrud,
 Hvars stål var härdadt för en evighet,
 Än Pyrrhi klinga rykande af blod
 På Priams hufvud föll. --
 Fortuna, fy, du sköka! O, J gudar
 Församlen er och krossen hennes välde
 Och bryten hvarje löt från hennes hjul
 Och rullen nafvet från Olympens branter,
 Ja, ända ned till helvetet!" --

Pol. Det är för långt!

Haml. Det skall till barberaren på samma gång som
ert skägg. Jag ber dig, fortfar. -- Han skall ha putslustiga
visor eller liderliga historier, annars somnar han. Fortfar,
kom till Hecuba.

1 Skåd. "Men hvem,
 O ve! har sett, har slamsig drottningen" --

Haml. En slamsig drottning?

Pol. Det är bra; slamsig drottning, det är bra. --

1 Skåd. "Barfotad springer, flamman trotsande
 Med tårars flod; ett huckle på det hufvud,
 Der fordom kronan satt; i klädnings ställe
 Kring hennes magra, barnsängstärda höfter
 Ett lakan svept, i vilda ångestyran
 I hast tillgripet. Den som detta skådat,
 Med giftig tunga visst Fortuna hädat
 Och gjort sig skyldig till ett högmålsbrott.
 Om sjelfva gudarne då skådat henne,
 När hon den grymme Pyrrhus såg på lek
 Med svärd finhacka hennes makes lemmar,
 Så hade hennes gälla ångestskri
 -- Såvida gudar sig om oss bekymra --
 Väckt tårekällor uti himlens ögon,
 De brinnande, och gudars hjertan smält".

Pol. Nej, se bara, om han icke har skiftat färg och har
tårar i ögonen! -- Jag ber dig, sluta!

Haml. Det är bra; du skall en annan gång få
deklamera det öfriga. -- Min bästa Polonius, se skådespelarne
väl tillgodo! Hör ni, pläga dem väl, ty de äro samtidens
krönika i sammandrag. Det vore bättre för er att efter
döden få en dålig grafskrift, än vara illa anskrifven hos
dem, medan ni lefver.

Pol. Min prins, jag vill behandla dem efter förtjenst.

Haml. Guds död, karl, mycket bättre! Skulle en och
hvar plägas efter förtjenst, hvem skulle då slippa att slita
spö? Bemöt dem efter er egen heder och värdighet; ju
mindre deras förtjenst är, desto större förtjenst har ni af
er godhet. -- För dem in med er.

Pol. Kom, mina herrar.

Haml. Följ honom, mina vänner. I morgon skall det
spelas. -- Hör, gamle vän, kan ni spela Gonzagos mord?

1 Skåd. Ja, min prins.

Haml. Det skall spelas i morgon qväll. Ni kan väl
för tillfället lära in ett tolf till sexton raders tal, som jag
vill skrifva och flicka in i pjesen? kan ni det?

1 Skåd. Ja, ers höghet.

Haml. Godt; följ nu den här herrn, men akta er att
göra narr af honom. (Polonius och skådespelarne gå).
Gode vänner, vi råkas i afton; välkomna till Helsingör.

Ros. och Gyld. Min nådige prins!

(Rosenkranz och Gyldenstern gå).

Haml. Gud vare med er! -- Nu jag är allena. --
 O, hvilken skurk och usel slaf jag är!
 Hur oerhördt, att denna gycklarn kunde
 Blott i en dikt, en dröm om lidelse,
 Sin själ så tvinga efter eget tycke,
 Att vid dess kamp hans anlet bleknade!
 Hans öga tåradt, vildhet i hans blickar,
 Hans stämma bruten och hans hela väsen
 I diktad smärta klädt! Och detta allt
 För ingenting, för Hecuba!
 Hvad är väl hon för honom, han för henne,
 Att för en Hecuba han skulle gråta?
 Hvad skulle han väl göra, om han hade
Den grund och väckelse till qval som jag?
 Han skulle dränka scenen uti tårar,
 Med gräsligt tal hvartenda öra spränga,
 Förbrytarn göra galen, skrämma oskuld,
 Förfära den ovetande och jaga
 I ögon och i öron fasan in.
 Och jag!
 En slö, eländig usling, famlar här
 Och pratar som en dummer-Jöns i sömnen,
 Men säger intet, intet för en konung,
 Uppå hvars egendom och dyra lif
 Ett gudlöst våld blef gjordt. -- Är jag pultron?
 Hvem kallar mig för vekling? ger mig stryk?
 Afrycker mig mitt skägg och blåser det
 I synen på mig? nyper mig i näsan
 Och kör en lögn tillbaka i min hals,
 Ja, djupt i lungan ned? Hvem gör mig detta?
 Ha!
 Jag höll det nog tillgodo, ty jag är
 En dufvohjertad mes och saknar galla
 Att göra min förnedring bitter med;
 Ty annars hade jag väl långt för detta
 Med aset utaf denne niding gödt
 Hvarenda korp i landet. Fräcka blodhund!
 Gemena, grymma, liderliga best!
 Ack, hvilken åsna är jag ej? Hur tappert,
 Att jag, en mördad faders käre son,
 Till hämd af helvete och himmel manad,
 Skall som ett qvinfolk lätta mig med ord
 Och svärja och förbanna som en sköka,
 En köksa! --
 Fy, Hamlet! -- Grip dig an! -- Hm! Jag har hört,
 Att bofvar någongång af scenens trollmakt
 Ha blifvit gripna i sitt innersta
 Och genast sina nidingsverk bekänt,
 Ty mordet, fast det ingen tunga har,
 Dock talar underbart. -- Det spelas skall
En pjes, som liknar mordet på min far,
 Inför min farbror. Jag fixerar honom,
 Jag rycker på hans hjertrot; blinkar han,
 Så känner jag min kosa. Vålnaden,
 Som jag har sett, ju kan en djefvul vara,
 Och satan mäktar fager skepnad taga
 Och frestar kanske mig till någon dödssynd
 På grund utaf mitt svårmod och min svaghet,
 -- Ty satan har med slika lynnen makt --
 Nej, jag behöfver bättre grund än denna;
 Mitt skådespel jag i försåt vill ställa
 Och fånga kungens samvet i en fälla. --
 (Går).



TREDJE AKTEN. FÖRSTA SCENEN.
Ett rum i slottet.

(Konungen, drottningen, Polonius, Ophelia, Rosenkranz
och Gyldenstern).

Kon. Och kan då ingen vändning af ert samtal
 Aflocka honom, hvi han yrar så,
 Förbittrande sin lefnads ro och lugn
 Med stormande och farlig galenskap?

Ros. Han tillstår, att han känner sig förvirrad,
 Men af hvad orsak vill han ej bekänna.

Gyld. Ej heller var han lätt att forka ut;
 Illparigt snodde han med vanvett undan,
 Så snart man ville, att han skulle yppa
 Sitt rätta tillstånd.

Drottn. Tog han väl emot er?

Ros. Ja, högst förbindligt.

Gyld. Likväl tycktes han
 På sina känslor göra mycket våld.

Ros. På frågor gifmild, mycket njugg i svar
 På våra frågor.Öfversättaren har följt den af Warburton föreslagna läsarten:
 Most free of questions, but of our demands
 Niggard of his reply.
 Warburtons gissning att så borde läsas har blifvit bekräftad af en sednare upptäckt qvart-upplaga. Hunter Vol. II. p. 236.

Drottn. Sökte ni att bringa
 För honom något tidsfördrif å bane?


Ros. Vi träffade utaf en slump på vägen
 Med några skådespelare ihop;
 Vi sade honom det, och denna nyhet
 En sorts förnöjelse hos honom väckte.
 De äro nu vid hofvet, och jag tror,
 De redan fått befallning att i qväll
 För honom spela.

Pol. Riktigt. Mig han bedt
 Inbjuda båda deras majestäter
 Att se och höra detta skådespel.

Kon. Af hjertat gerna; och det fägnar mig
 Att höra honom vara så till sinnes.
 J, gode herrar, skärpen ännu mera
 Hans håg och smak för dessa lustbarheter.

Ros. Vi skola göra det, ers majestät.

(Rosenkranz och Gyldenstern gå).

Kon. Min goda Gertrud, lemna oss allena.
 Vi hafva lagat så att Hamlet kommer
 Och råkar likasom utaf en slump
 Ophelia. -- Jag sjelf och hennes far,
 Som båda äro lagliga spioner,
 Så vilja foga att osedda sjelfva
 Vi kunna se och höra allt samt dömma
 Af deras möte och af Hamlets åtbörd,
 Om det är kärleksplåga eller ej,
 Som så han lider af.

Drottn. Som ni befaller.
 Hvad dig beträffar, min Ophelia,
 Så är min önskan, att din hulda skönhet
 Den ljufva grunden vore till hans qval;
 Då skulle dina dygder, hoppas jag,
 På rätta vägen återföra honom
 Till bådas heder.

Oph. Ers majestät, så önskar äfven jag.

(Drottningen går).

Pol. Spatsera här, Ophelia! -- Ers nåd,
 Vi gömma oss. (Till Ophelia).
Tag denna bok och läs.
 Med sådan förevändning du bemantlar
 Din ensamhet. -- Så gör ju menskan ofta,
 Då hon tyvärr med fromhet i sin åtbörd
 Och gudeliga miner öfversockrar
 Hin onde sjelf.

Kon. (Afsides). Ack, endast alltför sant!
 Hvad bittert styng uti mitt samvete!
 Ej skökans kind med konstig färg bemålad
 Är glåmigare under sminkets skorpa,
 Än mina bragder under fagra ord.
 Olideliga börda!

Pol. Han kommer, låt oss gömma oss, min kung.

(Konungen och Polonius gå).

(Hamlet kommer).

Haml. Att vara eller icke vara, det är frågan:Dessa ord hafva nästan öfvergått till ordspråk, och derföre har öfversättaren icke velat gifva dem en annan form, oaktadt versen blir öfvermätig.
 Månn' ädlare att lida och fördraga
 Ett bittert ödes styng och pilar eller
 Att ta till vapen mot ett haf af qval
 Och göra slut på dem med ens. -- Att dö --
 Att sofva -- intet vidare -- och veta
 Att uti sömnen domna hjerteqvalen
 Och alla dessa tusental af marter,
 Som äro köttets arfvedel -- det vore
 En nåd att stilla bedja om. -- Att dö,
 Att sofva; sofva! Kanske också drömma?
 Se, deri ligger knuten! -- Ty i döden --
 Hvad drömmar i den sömnen månde komma,
 När stoftets tunga skrud vi kastat af,
 Det tål att tänka på. Den tanken skapar
 Vårt hela långa lefvernes elände;
 Ty hvem fördroge tidens spe och gissel,
 Förtryckets vrånghet, öfvermodets hån,
 Föraktad kärleks qval, senfärdig lag,
 Närgången embets-högfärd och de sparkar
 Odågan ger den tåliga förtjensten,

Om sjelf man kunde gifva sig qvittens
 Med en tum stål? -- Hvem gick och släpade
 I svett och möda under lefnadsoket,
 Om fasan ej för något efter döden,
 Det oupptäckta landet, hvarifrån
 Man icke återvänder, skrämde viljan
 Att heldre bära våra vanda plågor
 Än fly till andra, dem vi icke känna?
 Så gör oss samvet till pultroner alla,
 Så går beslutsamhetens friska hy
 I eftertankans kranka blekhet öfver,
 Och företag af merg och eftertryck
 Vid denna tanke slinta ur sin bana
 Och mista namnet handling. -- Stilla, stilla!
 Den sköna Ophelia! -- Nymf, i dina böner
 Slut alla mina synder in!

Oph. Min prins,
 Hur har ers höghet mått en tid bortåt?

Haml. Jag tackar er ödmjukeligen, väl.

Oph. Min prins, af er jag skänker fått till hugkomst,
 Dem jag har längtat att er återlemna.
 Jag ber er, tag dem åter.

Haml. Skänker? Jag?
 Jag gaf er aldrig någonting.

Oph. Min prins, det vet ni sjelf, att ni har gjort
 Och det med ord, som andades så ljufligt,
 Att gåfvan mera dyrbar blef; men nu,
 Då all dess doft är borta, tag den åter;
 Ett ädelt sinne ser i rika skänker
 Blott fattigdom, när gifvaren han kränker.
 Se der, min prins.

Haml. Ha, ha! Är ni ärbar?

Oph. Min prins!

Haml. Är ni skön?

Oph. Hvad menar ers höghet?

Haml. Jo, att om ni är ärbar och skön, så borde ni
ej släppa er ärbarhet till tals med er skönhet.

Oph. Kan skönheten hafva bättre umgänge än med
ärbarheten?

Haml. Jo, jo, men; ty skönhetens makt förvandlar förr
ärbarheten från hvad den är till en kopplerska, än 
ärbarhetens kraft förmår omskapa skönheten efter sitt beläte.
Detta lät fordom något paradoxt, men vår tid ger satsen
bekräftelse. -- Jag älskade er fordom.

Oph. I sanning, min prins, ni kom mig att så tro.

Haml. Ni skulle icke hafva trott mig; ty dygden kan
aldrig så inympas i vår gamla stam, att vi ju icke af 
densamma behålla en bismak. -- Jag älskade er ej.

Oph. Jag blef så mycket mera bedragen.

Haml. Gå i kloster. -- Hvarföre skulle du föda syndare
till verlden? Sjelf är jag så der temligen dygdig, dock
kunde jag anklaga mig för sådana ting, att det vore bättre
min moder hade icke födt mig. Jag är mycket högmodig,
hämdgirig, ärelysten; jag har flere förbrytelser att vinka på,
än jag har tankar att gömma dem i, inbillning att gifva
dem gestalt med, eller tid att utföra dem på. Hvarföre
skulle sådana gynnare som jag kräla mellan himmel och
jord? Vi äro erkeskurkar allesamman; tro ingen af oss.
Gå i kloster. -- Hvar är din far?

Oph. Hemma, min prins.

Haml. Läs väl igen dörrarna om honom, så att han
icke spelar narr annorstädes än i sitt eget hus.

Oph. Hjelpen honom, J milda himlar!

Haml. Om du gifter dig, vill jag gifva dig denna 
förbannelse till hemgift: du må vara så kysk som is, så ren
som snö, -- du skall ändock icke undgå förtal. Gå i kloster!
Farväl! -- Eller om du nödvändigt vill gifta dig, så
gift dig med en narr, ty förnuftiga karlar veta mer än väl,
hvilka vidunder ni gör utaf dem. Gå i kloster, säger jag,
och det genast! Farväl!

Oph. Himmelska makter, återställen honom!

Haml. Jag har också, och mer än nog, hört talas om
att ni målar er. Gud har gifvit er ett ansigte och ni gör
er sjelfva ett annat. Ni dansar, ni svansar, ni läspar, ni ger
öknamn åt Guds kreatur och ställer er som oskulder, då ni
är lättfärdiga. Se så! Jag har fått nog, jag; det har gjort
mig galen. Jag säger, vi skola icke hafva flera giftermål.
De som redan äro gifta, skola lefva -- alla utom en: resten
skall blifva som den är. Gå i kloster, gå! (Hamlet går).

Oph. O, hvilken ädel själ här gått förlorad!
 Hofmannens öga och den lärdes tunga
 Och hjeltens svärd!
 Den fagra statens blomma och förhoppning,
 De fina seders spegel, vettets mönster,
 Den eftersöktaste bland eftersökta, --
 Förbi, förbi med allt!
 Och jag, bland qvinnor olycksaligast,
 Som honung sög utaf hans eders välljud,
 Ser nu hans ädla, mäktiga förnuft
 Förstämdt och vidrigt som ett sprucket klockspel,
 Ser herrlig ungdoms makalösa blomster
 Af svärmeri förvissnadt, ve mig, ve!
 Som sett hvad jag har sett och nödgas se.

(Konungen och Polonius komma tillbaka).

Kon. Åh nej, åt kärlek ligger ej hans håg;
 Så står det icke till, ej heller var
 Hans tal, om än i formen något rubbadt,
 Vansinne likt. Han något har i sinnet,
 Som hans melankoli nu rufvar öfver,
 Och jag är rädd, att kläckningen blir farlig.
 Att sådant förekomma har jag nu
 I hast beslutat sända honom af
 Till England för att kräfva ut den skatt
 Som man förhållit oss. Måhända skall
 Omvexlingen af nya föremål
 Och haf och land fördrifva detta något,
 Som slagit rot uti hans sjuka hjerta
 Och uppväckt detta grubbleri, som vållat,
 Att han ej mera är sig lik. -- Hvad tror ni?

Pol. Det torde göra godt, dock tror jag än,
Att början och att grunden till hans qval
 Föraktad kärlek är. -- Ophelia,
 Du ej behöfver repa upp hans ord,
 Vi hörde allt. -- Gör hur ni vill, min kung,
 Men låt dock efter skådespelets slut
 Hans moder drottningen på tu man hand
 Förhöra honom, banna honom dugtigt.
 Jag vill mig ställa så, att jag kan höra,
 Med er tillåtelse, hvartenda ord;
 Och kan hon icke forska honom ut,
 Så skicka honom af till England eller
 Låt stänga honom in, hvarheist er visdom
 Kan finna lämpligt.

Kon. Jag vill göra så;
 Ej vurmig prins bör lös och ledig gå.

(Alla gå).




ANDRA SCENEN.  
En sal i slottet.

(Hamlet och några skådespelare komma).

Haml. Deklamera nu det der talet, så som jag 
deklamerat det för er, lätt och ledigt på tungan; men om ni
tuggar det, som många af våra skådespelare göra, så hörde
jag så gerna mina verser utskrikas af brandvakten. -- Såga
icke luften för mycket med händerna, så der -- utan låt
allt gå hyggligt till. Ty i sjelfva strömmen, stormen och,
så till sägandes, hvirfvelvinden af er lidelse, måste ni 
iakttaga en viss måtta, som gifver ert föredrag ett smidigt 
behag. O, det skär mig in i själen att höra en sådan der
groflemmad perukstock slita sönder en lidelse i stycken, ja
i bara trasor, för att spränga örhinnan på patrasket, som
till större delen icke har känsla för någonting annat än
orimliga pantomimer och buller och bång. -- Jag unnade
just en sådan gynnare ett dugtigt kok stryk för det han 
öfverdrifver sjelfva öfverdriften. Jag ber er, undvik det!

1 Skåd. Jag försäkrar ers höghet.

Haml. Var icke för tam heller, utan låt er egen sunda
urskillning vara er lärare. Lämpa åtbörden efter orden och
orden efter åtbörden med särdeles afseende på att ni ej 
öfverskrider naturens blygsamma lagom. Ty all öfverdrift
strider emot skådespelets art och afsigt, hvars ändamål från
början varit och ännu är att hålla fram likasom en spegel
för naturen, att visa dygden dess egna anletsdrag, lasten
dess egen afbild och det nu lefvande slägtet, som är 
samtidens kropp, ett troget aftryck af dess gestalt. Blir nu
detta antingen för öfverdrifvet eller för platt, så kan det,
ehuruväl det väcker löje hos den oförståndige, icke annat
än väcka harm hos en man med omdöme; och denne endes
tadel bör i edra ögon gälla mer än ett fullt hus af de andra.
Ack, det fins skådespelare, som jag har sett spela och
hört andra prisa, och det högeligen, som -- vare det sagdt
utan smädelse -- hvarken hade uttal som christna eller gång
som christna, hedningar eller menniskor, utan anfäktade sig
så, att jag nära trott, att någon af naturens bönhasar gjort
menniskor och gjort dem på fusk; så otäckt härmade de
menskligheten.

1 Skåd. Jag hoppas, att detta skall vara temligen 
afskaffadt hos oss.

Haml. Ack, afskaffa det helt och hållet! Och låt
dem, som spela narrar icke säga mer, än som står i rollen:
ty bland dem finnas de, som sjelfva skratta, för att narra en
hop dumma åskådare att också skratta? ehuruväl under 
tiden någon hufvudsaklig punkt i skådespelet just då borde
hafva varit föremål för uppmärksamheten. Det är uselt och
utvisar en högst erbarmlig egenkärlek hos den narren, som
så gör. -- Gå, gör er färdiga. (Skådespelarne gå).

(Polonius, Rosenkranz och Gyldenstern komma).

Nå, min herre, vill kungen åhöra detta stycke arbete?

Pol. Ja, och drottningen också, och det genast.

Haml. Säg till skådespelarne, att de skynda sig.

(Polonius går).

Vill ni båda hjelpa till att skynda på dem?

Ros. och Gyld. Ja, min prins. (Båda gå).

Haml. Hör hit, Horatio.

(Horatio kommer).

Hor. Här, till er tjenst, min gode prins.

Haml. Horatio, du den rätte mannen är,
 Den bäste som jag träffat än i lifvet.

Hor. Min dyre prins!

Haml. Nej, tro ej, att jag smickrar:
 Ty hvad befordran kan af dig jag vänta,
 Hvars enda inkomst är ett muntert sinne,
 Som jemt och rätt dig mat och kläder skaffar?
 Hvi skulle man den arma smickra? Nej,
 Låt sockertungan slicka dumhets prakt
 Och kröka sina mjuka knän behändigt,
 Der krypa lönar sig. O, hör! Allt sedan
 Min dyra själ sin egen herre blef
 Och kunde göra skillnad uppå folk,
 Utvalde den sig enkom dig, ty du
 Kan lida allt, som om du lede intet,
 Och taga lyckans gunst och stötar mot
 Med samma glada mod. Lycksalig den,
 Som hufvud har med hjerta i förbund
 Och ingen pipa är åt lyckans finger
 Att qvida som hon spelar till! -- O, gif mig
 En man ej slaf af lidelsen, jag vill
 Uti mitt hjertas kärnhus honom bära,
 I hjertats hjerta så som dig jag bär. --
 Men nog och mer än nog om det. -- I qväll
 Ett skådespel för konungen man gifver,
 En scen uti detsamma liknar mycket
 Hvad om min faders död jag dig berättat.
 Jag ber dig, när den förekommer, märk
 Med all din själs ansträngning på min farbror.
 Om ej hans dolda brott utaf sig sjelf
 Vid samma scen i dagen kryper fram,
 Så är den anden vi ha sett en djefvul,
 Och mina fantasier lika svarta
 Som smedjegudens städ. -- Gif noga akt!
Jag nitar fast mitt öga vid hans anlet,
 Vi pröfva sedan samfäldt hvad vi sett
 Och märkt på honom.

Hor. Godt. Och stjäl han något
 Inunder styckets gång och ej blir upptäckt,
 Vill jag för stölden plikta.

Haml. Nu de komma;
 Jag skall väl vara fånig nu igen.
 Tag plats, Horatio.

(En dansk marsch. Trumpeter).

(Konungen, Drottningen, Polonius, Ophelia, Rosenkranz,
Gyldenstern med flere komma).

Kon. Hur mår min frände Hamlet?

Haml. Förträffligt, min sann; jag spisar vid 
kameleontens taffel. Jag äter luft, späckad med fagra löften; så kan
ni icke göda kapuner.

Kon. Jag har intet med detta svar att skaffa, Hamlet;
dessa orden äro ej mina.

Haml. Ej heller mina nu. (Till Polonius). Min herre,
ni spelte ju en gång vid universitetet,Studenterna i Oxford och Cambridge brukade uppföra latinska skådespel för kungliga och andra förnäma personer. har ni sagt?

Pol. Det gjorde jag, min prins, och ansågs vara en god
skådespelare.

Haml. Och hvad spelte ni då?

Pol. Jag spelte Julius Cæsar. Jag blef mördad på 
Capitolium; Brutus mördade mig.

Haml. Det var brutalt gjordt af honom att slagta en
så kapital kalf. -- Äro skådespelarne färdiga?

Ros. Ja, min prins; de afvakta er befallning.

Drottn. Kom hit, söta Hamlet, sitt hos mig.

Haml. Nej, goda moder, här är en starkare magnet.

Pol. (Till konungen). Åh hå! märkte ni det?

Haml. Min fröken, får jag ligga i ert sköte?

(Sätter sig vid Ophelias fötter).

Oph. Nej, min prins.

Haml. Jag menar med hufvudet i ert sköte.

Oph. Ja, min prins.

Haml. Tänkte ni, att jag menade något oanständigt?


Oph. Jag tänker ingenting, min prins.

Haml. Det är en skön tanke att ligga i jungfrusköt.

Oph. Hvad säger ni, min prins?

Haml. Ingenting.

Oph. Ni är munter, min nådige herre.

Haml. Hvem, jag?

Oph. Ja, ers höghet.

Haml. Åh, jag är er en riktig putsmakare, jag. Hvad
kan en menniska bättre göra än vara lustig? Ty ser ni
bara, hur munter min mor ser ut, och det är knappt två
timmar, sedan min far dog.

Oph. Nej, det är redan två gånger två månader sedan,
min prins.

Haml. Är det så länge sedan? Nå då må fan gå 
svartklädd längre; jag tar på mig min zobelpels.Att få bära zobelfordrade kläder var på Shakspeares tid en utmärkelse, som endast tillhörde förnäma personer. -- O himlar!
Död för två månader sedan och ännu icke glömd! Då kan
man ju hoppas, att en stor mans minne kan öfverlefva honom
ett halft år. Men, vid den heliga jungfrun, då måste
han bygga kyrkor, ty annars tänker man lika litet på 
honom som på käpphästen, hvars grafskrift är:
"Ty ack! Ty ack!
 Vår stackars käpphäst är ju glömd.Käpphästen, the hobbyhorse reds vid majfesterna och skulle föreställa sanct Görans häst. Denna lek afskaffades af puritanerna, och de ofvan anförda orden lära vara en rad ur någon af de många satiriska visor, som, riktade mot de frommas ifver, egnades åt käpphästens minne."

(Trumpeter. Derpå pantomim).

(En konung och en drottning inträda med ömma åtbörder.
Drottningen omfamnar honom och han henne. Hon 
knäfaller och tycks bedyra något. Han upplyfter henne
och hvilar sitt hufvud mot henne. Han lägger sig på
en blomsterbänk och då hon märker honom hafva 
insomnat, går hon bort. Genast kommer en man in, 
tager kronan af konungens hufvud, kysser den, dryper
förgift i konungens öra och går ut. Drottningen 
kommer igen, märker, att konungen är död, och gör 
förtviflade åtbörder. Giftblandaren kommer tillbaka med
två eller tre stumma personer och tyckes deltaga i 
hennes sorg. Liket bäres ut. Giftblandaren friar till 
drottningen med skänker; hon synes i början visa motvilja,
men emottager till slut hans kärlek).



Oph. Hvad betyder detta, min prins?

Haml. Åh, det är bara litet smussel och kanaljeri; det
betyder olycka.

Oph. Förmodligen föreställer detta stumma spel styckets
innehåll?

(Prologen uppträder).

Haml. Det skall vi få veta af den här karlen; 
skådespelare kunna icke hålla munnen; de sladdra om allting.

Oph. Skall han säga oss, hvad detta spelet betydde?

Haml. Ja, eller något annat spel, som ni vill spela med
honom. Skäms ni inte att ge er i spel med honom, så
skäms han inte heller att säga, hvad det betyder.

Oph. Ni är stygg, ni är stygg; jag vill se på pjesen.

Prol. För oss och för vår tragedi
 Om nåd och gunst anrope vi,
 Så framt ert tålamod står bi.

Haml. Är detta en prolog eller en devis på en ring?

Oph. Den var kort, min prins.

Haml. Som qvinnans kärlek.

(En konung och en drottning uppträda).

Teat.-kung. Re'n tretti solhvarf Phoebus kört i rund
 Kring hafvets salta våg och jordens grund,
 Och tretti dussin månar lånat sken
 Åt verlden tretti dussin gånger re'n,
 Se'n kärlek våra hjertan såg i brand
 Och Hymen vid sitt altar hand i hand.

Teat.-drottn. Må sol och måne än i tretti år
 Sin bana gå, vår kärlek den består.
 Men ve, din helsa börjat gå sin kos
 Med munterheten och med kindens ros;
 Hur bitter sorg det än din maka gör,
 Sörj icke sjelf, min dyre kung, derför.
 Med rädslan qvinnans kärlek tvilling är,
 Hon ängslar sig för den hon håller kär;
 Om kärlek eller skräck det är, som våller,
 Hon ej i någondera måtta håller.
Du sett min kärlek utan minsta fläck,
 Och som min kärlek är, så är min skräck.
 Stor kärlek för ett intet rädas plär,
 Är rädslan stor, stor kärleken ock är.

Teat.-kung. Snart, hulda maka, skall jag från dig vika,
 För åldrens börda mina krafter svika.
 Uti Guds sköna verld du stannar qvar
 I kärlek och i ära -- hvad jag var
 En ann skall bli --

Teat.-drottn. Håll upp med dessa ord!
 En sådan falskhet ej hos mig blir spord.
 Guds hämd mig drabbe, om jag tar en ann.
 En omgift enka drap sin första man.

Haml. Det der är malört.

Teat.-drottn. För andra gången gifta mig! O nej!
 Det vinningslystnad vore, kärlek ej.
 För andra gången mördar den sin maka,
 Som vill ånyo brudsängs-fröjder smaka.

Teat.-kung. Jag tror du allvar har med dina ord,
 Men, ack, hur ofta är ej mened gjord!
 All föresats är blott en minnets slaf,
 Till börden häftig, ser den snart sin graf.
 Så sitter karten nog vid grenen qvar,
 Men faller sjelfmant, då den mognat har.
 Ej allt, som glimmar, akte man för guld,
 Man gäldar sällan till sig sjelf sin skuld.
 Den föresats i lidelse vi gjort,
 När hettan svalnat, gäller icke stort.
 I glädje som i sorg ett häftigt mod
 Förspiller sjelf sitt eget hjerteblod.
 Der glädjen jublar högst, blir sorgen svår,
 Och sorg för fröjden, fröjd för sorgen går.
 Förgänglig verlden är, hvi undra då,
 Att kärlek komma kan och åter gå?
 Ty säg mig, hvem den andra leda tör,
 Om lyckan eller kärleken det gör.
 När stor man faller, gunstling flyr; den förr
Som stafkarl gick, ser vänner för sin dörr.
 Så följer kärlek ofta lyckans spår,
 Nog får den vänner, som om mycket rår,
 Men den som pröfvar trolös vän i nöd,
 Han får en fiende på lif och död. --
 Så har vår vilja ingen ro och frid,
 Den är med ödet uti ständig strid.
 Vår föresats ej lyckans stötar tål,
 Ty tanken den är vår, ej tankens mål.
 Tänk nu, du skall ej äkta någon ann,
 Den tanken grafläggs med din första man.

Teat.-drottn. Må jordens föda, himlens ljus mig sky
 Och ljuflig ro så natt som dag mig fly!
 Må all min fröjd gå i förtviflan opp,
 Och fångens bröd och länkar bli mitt hopp!
 Må alla qval, som bleka glädjens kinder,
 För mina fröjder ställa grymt förhinder,
 Må tid och evighet mig vålla nöd,
 Om jag mig gifter, sedan du är död.

Haml. (Till Ophelia). Om hon nu skulle bryta sina eder?

Teat.-kung. Du svurit dyrt. -- O, lemna mig en stund,
 De matta sinnen vill i ljuflig blund
 Jag hvila ut.

Teat.-drottn. Ljuft vagge sömnen dig,
 Ej ofrid komme mellan dig och mig! (Går).

Haml. Min fru, hvad tycker ni om pjesen?

Drottn. Den damen bedyrar för mycket, tycker jag.

Haml. Åh, hon skall nog hålla ord!

Kon. Har du hört innehållet? -- Är deruti ingenting
anstötligt?

Haml. Nej, nej, bara narri! De förgifta hvarann på
narri, inte det minsta anstötligt.

Kon. Hur heter pjesen?

Haml. Råttfällan. -- Jo, liknelsevis. Den föreställer ett
mord i Wien. Gonzago heter hertigen, hans gemål Baptista.
Ni skall straxt få se; det är knäfveln till stycke, den här
pjesen. Men hvad gör det? Oss, ers majestät, oss, som
hafva rena samveten, oss angår det icke. Låt sadelbrutna
kampar skubba sig, våra ryggar äro hela. --

(Lucianus kommer).

Det der är en viss Lucianus, konungens brorson.

Oph. Ni är så god som en chorus, min prins.

Haml. Jag skulle kunna vara tolk mellan er och er
käraste, bara jag finge se smådockorna hoppa.Tolk, interpreter, kallades den som vid marionettspel talade bakom dockteatern. För öfrigt ligger i dessa ord "a wanton sense."

Oph. Ni är spetsig, min prins, ni är spetsig.

Haml. Att få mig slö skulle kosta er vackra suckar.

Oph. Ju bättre dess värre!

Haml. Det är så ni vill ha karlarna. -- Begynn, 
mördare! -- Låt bli dina förbannade grimaser och begynn! --
Gå på: "Den hesa korpen skriar efter hämd."

Luc. Svart tanke, färdig hand och skarpa gifter,
 Och ensam med mig sjelf och mordbedrifter?
 Du dödsdryck, bryggd af midnatts ettersafter,
 Som trefaldt lånt af helvetsdaggen krafter,
 Gå, gjut din trollska must i detta öra
 Att helsokraft och lif med ens förgöra.
 (Han dryper gift i den sofvandes öra).

Haml. Han förgiftar honom i trädgården för att komma
åt hans rike. Hans namn är Gonzago. Historien är allmänt
bekant och författad på ganska god Italienska. Nu skall
ni strax få se, huru mördaren vinner Gonzagos enkas hjerta.

Oph. Kungen stiger upp.

Haml. Hvad? Förskräckt af en falsk brandsignal?

Drottn. Hur mår ni, min gemål?

Pol. Sluta pjesen!

Kon. Gif mig ljus! -- Härifrån!

Pol. Ljus! ljus! ljus!

(Alla gå utom Hamlet och Horatio).

Haml. Der sårad hjort har gråt och nöd,
Der står en ann på språng,
Den enes död den andres bröd,
Så är all verldens gång. --
Om allt hvad jag har öfrigt af lycka skulle gå till

hundturken, skulle icke detta tal, Horatio, en skog af fjädrar i
hatten och provins-rosor i skorna kunna förskaffa mig en
plats vid en teatertrupp?

Hor. En half lott i inkomsterna.

Haml. Nej, en hel skulle jag ha.
Det vet du väl, o Damon kär,
I detta rikes sköt
En Zeus blef död, nu herrskar här
Ett riktigt, riktigt -- spektakel.

Hor. Ni skulle hafva rimmat.Andra raden af den af Hamlet reciterade versen slutar sig i originalet på was. Horatio väntar att få höra rimmet ass (åsna), hvilket också Hamlet menade, men icke uttalade. Den svenska Horatio väntar sig rimmet nöt.

Haml. O, min Horatio, jag håller tusen pund på 
andens ord. -- Märkte du?

Hor. Mycket väl, min prins.

Haml. Då det taltes om förgiftningen. --

Hor. Jag gaf noga akt på honom.

Haml. Ah, ha! -- Musik! Flöjter hit!
Om kungen ej är nöjd med detta stycke,
 Så är det kanske icke i hans tycke.

(Rosenkranz och Gyldenstern komma).

Musik! musik!

Gyld. Min bästa prins, tillåt mig säga er ett ord.

Haml. Herre, en hel historia.

Gyld. Konungen, min prins --

Haml. Ja, hur är det med honom, herre?

Gyld. Har stängt in sig i sina rum och mår mycket illa.

Haml. Af starka drycker?

Gyld. Nej, min prins, af galla.

Haml. Ni vore mycket rikare på visdom, om ni bure
detta bud till läkaren, ty mina purgermedel kunde måhända
sätta hans galla ändå värre i gång.

Gyld. Min gode prins, bringa edra ord i någon sorts
ordning och rusa icke så vildt från ämnet.

Haml. Jag är tam, herre, tala ut!

Gyld. Drottningen er mor är i den största hjertängslan
och har skickat mig till er.

Haml. Ni är välkommen.

Gyld. Nej, min gode prins, denna er artighet är icke af

rätta sorten. Om ni behagar ge mig ett klokt svar, så vill
jag framföra drottningens befallning, hvarom icke, så förlåt,
att jag aflägsnar mig och anser mitt uppdrag för uträttadt.

Haml. Herre, jag kan ej.

Gyld. Hvad, min prins?

Haml. Ge er ett klokt svar. Mitt förstånd är sjukt;
men ett svar, så godt jag kan åstadkomma, står till er tjenst,
eller rättare, som ni säger, till min mors. Derföre utan 
omsvep till saken. Min mor, säger ni --

Ros. Hon säger så här: ert uppförande har slagit henne
med förvåning och bestörtning.

Haml. O hvilken underbar son, som så kan förvåna en
mor! Men följer det ingen slutsats i hälarna på denna en
moders förvåning? Låt höra!

Ros. Hon vill tala med er i sitt kabinett, innan ni går
till sängs.

Haml. Vi skola lyda, vore hon också tio gånger vår
mor. -- Har ni annars något att säga?

Ros. Min prins, ni hyste fordom vänskap för mig.

Haml. Och hyser ännu, vid dessa dyrkar och tjufklor.Hamlet räcker fram sina händer.

Ros. Gode prins, hvad är orsaken till er sjukdom? Ni
stänger verkligen sjelf igen dörren om er frihet, om ni 
förborgar edra bekymmer för en vän.

Haml. Herre, jag saknar befordran.

Ros. Huru är det möjligt? Kungen sjelf har ju utnämnt
er till sin efterträdare i Danmark?

Haml. Det är godt och väl, det; men "medan gräset
gror" -- ordspråket är något mustigt. (Skådespelare komma
med flöjter). Ha, flöjterna! Tag hit en sådan. (Till
Gyldenstern). Ett ord i förtroende:Denna tydning grundar sig på Malones gissning att Hamlet tager Gyldenstern afsides; orden to withdraw with you få annars ingen begriplig mening. Gyldensterns replik: "gode prins" m. m. har öfversättaren återgifvit efter den vanliga läsarten. Den är dunkel, och troligen har det ej varit Shakspeares mening att göra den tydligare, en förmodan som bestyrkes af Hamlets svar. Gyldenstern talar affekteradt, och det är just derpå som Hamlet fäster uppmärksamhet. hvarför går ni så der
ikring mig och vädrar, alldeles som om ni ville jaga mig
i en snara?

Gyld. Gode prins, om mitt nit är för djerft, så är min
vänskap för ohöflig.

Haml. Det der begriper jag icke riktigt. -- Vill ni
spela på denna flöjt?

Gyld. Min prins, jag kan icke.


Haml. Var så god.

Gyld. Tro mig, jag kan icke.

Haml. Jag besvär er.

Gyld. Jag känner icke ett enda grepp, min prins.

Haml. Det är lika lätt som att ljuga. Styr dessa lufthålen
med tumme och fingrar, gif instrumentet andedrägt
med er mun, och det skall tala den mest vältaliga musik.
Ser ni, här äro klaffarne.

Gyld. Men jag förstår mig icke på att tvinga dem till
någon slags harmoni; jag har icke konsten inne.

Haml. Nå, ser ni nu, hvilket ömkligt kräk ni vill göra
af mig. Ni ville spela på mig, ni ville synas känna mina
klaffar, ni ville rycka hjertat ur min hemlighet, ni ville 
utgrunda mig från den lägsta noten till den högsta på min
skala -- och det är så mycken musik, så herrlig röst i
denna lilla pipa, och likväl kan ni icke få den att tala.
Guds död! Menar ni, att det är lättare att spela på mig än
på en pipa? Kalla mig hvad instrument ni vill, förstämma
mig kan ni väl, men spela på mig kan ni icke. (Polonius
kommer). Guds fred, herre!

Pol. Min prins, drottningen vill tala med er och det
genast.

Haml. Ser ni det der molnet der borta? Det har
nästan skapnad af en kamel.

Pol. Ja, min sann, det är riktigt likt en kamel.

Haml. Mig tyckes det är likt en vessla.

Pol. Ja, rygg har det som en vessla.

Haml. Eller som en hvalfisk.

Pol. Ackurat som en hvalfisk.

Haml. Nå, då vill jag komma till min mor på 
ögonblicket. -- De kunna nära nog göra mig spritt galen. --
Jag kommer på ögonblicket.

Pol. Det skall jag säga henne. (Polonius går).

Haml. På ögonblicket är lätt sagdt. -- Lemnen mig,
mina vänner!

(Rosenkranz, Gyldenstern, Horatio och de andre gå).

Nu är den tid på natten, då det spökar.
Då kyrkgård gäspar och då helvetet
 Sin pestluft andas öfver verlden ut.
 Varm blod jag kunde dricka nu och göra
 Hvad bitter dag med bäfvan skulle se.
 Men tyst! Nu till min mor. O, du mitt hjerta,
 Förglöm ej din natur, släpp aldrig in
 En Neros själ i denna fasta barm.
 Grym vill jag vara, icke onaturlig,
 Jag endast talar, icke brukar dolkar;
 Så skola själ och tunga skrymta båda.
 Hur bittert tal än från min tunga går,
 Du själ, -- besegla det du icke får.
 (Går).



TREDJE SCENEN.

Ett rum i slottet.

(Konungen, Rosenkranz och Gyldenstern komma).

Kon. Jag tål ej honom, säker är jag ej.
 Om fritt han rasa får. Er gören redo,
 Er fullmakt vill jag genast färda ut,
 Och han skall resa af med er till England.
 Vårt höga kall tillåter ej, att vi
 Utsätta oss för mycket för hans vanvett,
 Som hvarje stund och timma hotar oss.

Gyld. Vi äro snart i ordning. From och helig
 Er omsorg är att dessa många, många,
 Som lif och kraft af majestätet hafva,
 Behållas må i frid och säkerhet.

Ros. Förpligtadt är ju hvarje enskildt lif
 Att till det yttersta af alla krafter
 Sig värja mot förderf, men ännu mer
 Den ande, på hvars väl och ve beror
 Så mångas lif, ty med en konung dör
 Ej ensamt han. En vattuhvirfvel lik,
 Hvad nära är han drager ned i djupet.
 Han liknar ett ofantligt hjul, befästadt
 På högsta toppen af ett skyhögt berg,
Och i hvars jette-ekrar tusen småting
 Man fogat in. Om hjulet störtar ned,
 Så får det minsta tillbehör och bihang
 Det helas gräseliga splittring lida.
 En kungssuck går ej ensam, i dess spår
 Ett allmänt nödrop öfver landet går.

Kon. Nu rusten er, jag ber, till hastig resa,
 Ty jag vill lägga fjettrar på den fara,
 Som nu på allt för fria fötter går.

Ros. och Gyld. Vi skola skynda oss. -- (Båda gå).

(Polonius kommer).

Pol. Nu går han in uti sin moders rum.
 Jag bakom en tapet vill ställa mig
 Och höra alltihop. Var säker på
 Att hon skall dugtigt lexa honom upp.
 Men, som ni sagt, -- och riktigt var det sagdt --
 En tredje man bör lyss till deras samtal
 Ty lätt naturen gör en moder partisk.
 Farväl min konung, förr'n ni går till sängs,
 Jag säger till hos er och talar om
 Hvad jag förnummit.

Kon. Tack, min gode herre.
 (Polonius går).
 Min synd är svår, den stinker himmelshögt
 Och bär af all förbannelse den äldsta,
 Ett brodermord! -- O, bedja kan jag ej,
 Om lusten ock så skarp som vilja vore.
 Min håg är stark, men starkare mitt brott,
 Och lik en man till tvefaldt värf förpligtad
 Jag står och tvekar, hvar jag skall begynna,
 Och glömmer båda. Hvad? Om denna hand
 Var en gång till så tjock af broderblod,
 Fins ej i ljufva himlar fyllest regn
 Att tvätta den så hvit som snö igen?
 Hvad tjenar nåden till, om ej att skyla
 Förbrytarns anlete? Och hvad är bönen,
Om ej den dubbla kraft från fall att värna
 Och bringa efter syndafall försoning? --
 Jag vill se upp. Mitt brott det är förbi,
 Men, ack, hvad böner passa väl för mig?
 Förlåt mitt stygga mord? -- Det duger ej,
 Då än af samma mord jag njuter frukten,
 Min krona och min drottning och mitt välde.
 Kan den få nåd, som härdar fram i synd?
 I denna snöda verld en brottsling kan
 Med gyldne hand rättvisan skuffa undan
 Och öfverbjuda rätt och lag med mammon.
 Så går icke till deruppe! Nej,
 Der duger intet knep, der ligger gerning
 Uti sin egen dager, och från hjessan
 Till fotabjellet få vi sjelfva stånda
 I våra synder mot oss sjelfve vittnen. --
 Hvad återstår? Försök, hvad ångren kan. --
 Hvad kan den dock, då ej man ångra kan?
 O svåra nöd! O hjerta svart som döden!
 O fångna själ, som stretar att bli fri,
 Men snärjs dess mer! Hjelp, englar, grip er an!
 Ned, styfva knän! -- Du hjerta utaf stål,
 Blif mjukt som senorna på nyfödt barn!
 Ännu kan allt bli godt igen.
 (Aflägsnar sig och knäfaller).

(Hamlet kommer).

Haml. Nu passar det sig just, nu beder han,
 Nu vill jag göra't. -- Och så blir han salig.
 Är jag väl hämnad då? -- Tyst, låt mig tänka:
 En skurk har mördat fader min, och jag,
 Min faders ende son, den skurken sänder
 Till himmelen? --
 Nej, det är tack och lön och icke hämd.
 Han tog min fader mätt af njutningar
 Uti hans synders vidt utslagna majblom
 Och hur hans räkning står det vete Gud,
Men, efter allt hvad menskotanke anar,
 Så står det illa till: är det nu hämd
 Att rycka syndarn bort i bot och bättring,
 Då han som bäst på färden är beredd?
 Nej!
 Tillbaka, svärd, och passa bättre hugg!
 När han är drucken, sofver eller rasar,
 När han i blodskams läger tumlar sig,
 När spel och svordomar och slikt förqväfva
 All tanke på hans salighet, -- hugg till,
 Så hälarna mot himmelen han vänder,
 Och själen blir så svart och så fördömd
 Som sjelfva helvetet, dit resan går!
 Nu till min mor. -- Jag denna gång dig spar,
 Men blott förlänger dina kranka dar.
 (Går).

(Konungen stiger upp och kommer fram).

Kon. Upp flyga orden, tanken stilla står,
 Ord utan tanke aldrig himlen når.
 (Går).



FJERDE SCENEN.

Drottningens rum.

(Drottningen och Polonius komma).

Pol. Han kommer straxt, tag skarpt itu med honom.
 Säg honom, att hans galna upptåg äro
 För grofva till att tålas, och att ni
 Har stått liksom en skärm emellan honom
 Och mycken hetta. Här jag står i tysthet.
 Jag ber er, skona honom ej.

Drottn. Var lugn
 Och lita ni på mig. Han kommer, göm er.

(Polonius gömmer sig).På Shakspeares tid klistrades ej tapeterna vid väggen, utan hängde fritt ner. En person kunde då mycket väl dölja sig emellan tapeten och väggen.

(Hamlet kommer).

Haml. Nå, moder, hvad står på?

Drottn. Hamlet, du djupt din fader förolämpat.


Haml. Moder, ni djupt min fader förolämpat.

Drottn. Hvad nu? -- Du svarar med en dårlig tunga.

Haml. Nå nå, ni frågar med en brottslig tunga.

Drottn. Hvad, Hamlet?

Haml. Nå, hvad står det på igen?

Drottn. Du glömmer, hvem jag är.

Haml. Vid korset, nej!
 Ni drottning är, er makes broders hustru,
 Och -- gifve Gud, att så det icke vore -- 
 Ni är min mor!

Drottn. Godt! Andra skola taga rätt på dig.

Haml. Kom, kom, sitt ned; ni viker ej ur stället,
 Förrän jag hållit fram för er en spegel,
 I hvilken ni kan se ert innersta.

Drottn. Hvad vill du? Vill väl icke mörda mig?
 Hjelp! Hjelp!

Pol.	(Bakom tapeten). Kom hit med hjelp?

Haml. Hvad nu? En råtta?
 Den dör! -- jag håller en dukat! -- den dör!

(Drager värjan. Stöter sin värja genom tapeten).

Pol.	(Bakom tapeten). O, jag är mördad!
(Faller och dör).

Drottn. Ve mig! Hvad har du gjort?

Haml. Det vet jag ej.
 Månn' det är kungen?

(Lyfter upp tapeten och drager fram Polonius).

Drottn. O hvilket öfveriladt, blodigt dåd!

Haml. Ett blodigt dåd och nära nog så styggt,
 Som det en kung att mörda, goda moder,
 Och sedan gifta om sig med hans broder.

Drottn. Som det en kung att mörda?

Haml. Ja väl, så föllo mina ord, min fru.
 (Till Polonius).
 Du usla, efterhängsna narr, farväl!
 Jag tog dig för din förman. Håll till godo,
 Du ser, att fjesk kan stundom vara farligt. --
Vrid icke edra händer. Tyst, sitt ned,
 Jag skall ert hjerta vrida, ja, det skall jag,
 Om det är gjordt af genomträngligt ämne,
 Och ej en långlig och förbannad vana
 Har stålsatt det mot hvarje mensklig känsla.

Drottn. Hvad har jag gjort, att dina läppar våga
 Så högljudt mot mig storma?

Haml. Jo, ett dåd,
 Som sätter fläck på oskulds fina rodnad
 Och kallar dygden skrymtare och bryter
 Ifrån en himmelsk kärleks skära panna
 Dess oskuldsros och ympar bölder dit,
 Ett dåd, som gör all äkta tro så falsk
 Som spelarns eder, och som rifver själen
 Ur kroppen på det heliga förbundet
 Och gör den ljufva religionens röst
 Till lutter ordkram. Himlens anlet rodnar,
 Och hela denna jordens fasta krets,
 Med dystert anlet som till domedag,
 Är tankesjuk utaf den gerningen.

Drottn. O ve mig! hvilken gerning ryter så
 Och dundrar thordönslikt i skuldregistret?

Haml. Se här på denna målning och på denna
 En härmad liknelse af tvenne bröder.
 Se, hvad behag på denna panna throna,
 Apollos lockar, Zeus Chronions hufvud,
 En blick som Mars att hota och befalla,
 En ställning lätt och smidig som en Hermes,
 Nyss stigen ned på berg af himlen kysst,
 Ett sammandrag, en form, der en och hvar
 Af gudarna sin stämpel tryckt att gifva
 Åt verlden sin förskrifning på en man:
 Och denne var er make. -- Se nu hit,
 Se, denne är er make, lik ett brandax,
 Förpestande sin broder. Har ni ögon?
 Ni betade på detta himlaberg
 Och har i detta träsk er gifvit ned
För att er vältra der! Ha, har ni ögon?
 Nej, kärlek är det ej; vid edra år
 Har blodets hetta svalnat, och det bidar
 Uppå förståndet tamt. Men hvad förstånd
 Kan gå från denne och till denne? -- Sinnen
 Det har ni, annars kunde ni ej lefva,
 Men, tro mig, rörda äro de af slag.
 Ej vanvett ens här kunde taga miste
 Och sinnen icke dåras så af yrsel,
 Att de ej hölle qvar en smula sans
 Att göra skillnad här. -- Hvad för en djefvul
 Har narrat er att springa blindbock så?
 Syn utan känsel, känsel utan syn
 Och öra utan hand och öga, lukt
 Af alla sina syskon öfvergifven,
 Ja, blott ett riktigt sinnes sjuka rest
 Ej kunde dröna så. --
 Hvar är din rodnad, blygsel? Vilda helvet,
 Om så du kokar i matronors ben,
 Må eldfängd ungdoms kyskhet bli som vax
 Och smälta ned uti sin egen eld.
 Men säg ej "skäms!", när glödhet brunst vill läskas,
 Ty isen sjelf ju brinner lika häftigt,
 Och viljan har förnuft till kopplare.

Drottn. O Hamlet, tala icke mer! -- Du vänder
 Mitt öga in i djupet af min själ,
 Der ser jag fläckar, svarta, stygga fläckar,
 Som ej gå ur.

Haml. Nå än att lefva då
 Uti ett eckligt lägers dunst och stank
 Och rasa, smekas, kyssas, pläga älskog
 I sådan -- fy!

Drottn. O, tala icke mer!
 Som dolkar dina ord mitt öra stinga,
 Håll, Hamlet, håll!

Haml. En mördare, en slaf,
 Ej tjugondelen utaf tiondelen
Utaf er förra man; en narr, en kortkung,
 Som land och rike snattade i mjugg
 Och stal ifrån en hylla dyra kronan
 Och stoppade i fickan.

Drottn. Hamlet, håll!

(Vålnaden kommer).

Haml. En kung af trasor och af lumpor -- --
 O skylen mig med edra starka vingar,
 J himlens härar! -- Säg, hvad vill du mig,
 Du vördnadsvärda skepnad!

Drottn. Ack, han är tokig!

Haml. Säg, kommer du din tröge son att banna,
 Som tid och ifver spillt och så försummat
 Att föra ut ditt fruktansvärda värf?
 O, tala!

Våln. Förglöm det ej! Jag kommer denna gång
 Blott för att hvässa upp ditt slöa uppsåt.
 Men se, förfäran sitter på din moder,
 Statt henne bi i hennes själavånda,
 Inbillning verkar starkast i de svaga:
 Tilltala henne Hamlet.

Haml. Hur står det till, min fru?

Drottn. Ack, kära Hamlet,
 Hur står det till med dig?
 Du spänner ögat ut åt toma rymden
 Och håller samtal med en kropplös luft,
 Utur ditt öga kikar själen vildt,
 Och likt yrvakna krigsmän vid ett larmrop
 Upprusa dina hår utur sin bädd,
 Som lefde de, och resa sig på ända. --
 Stänk kyligt tålamod, min käre son,
 På glöden i din själ! Hvad ser du på?

Haml. På honom! honom! -- Se, hur blek han stirrar.
 Hans blick och öde kan ju röra stenar.
 O, se ej så på mig, du smälter ju
 Min hårda bragd med dessa sorgens blickar.
Min handling mister all sin färg, jag gjuter,
 Der blod jag borde gjuta, tårar blott.

Drottn. Hvem är det, som du talar detta med?

Haml. Ser ni då intet der?

Drottn. Nej, intet alls, men allt, som fins, jag ser.

Haml. Och hör ej heller något?

Drottn. Blott oss sjelfva.

Haml. Se der, se der! Se, hur han stjäl sig bort!
 Min fader, som han gick och stod i lifvet!
 Se, hur han går just nu igenom dörren!

(Vålnaden försvinner).

Drottn. Det är ett foster af din sjuka hjerna.
 Att skapa spöken utan kött och blod
 Är galenskapen snäll uti.

Haml. Galenskapen!
 Min puls går lika bra i takt som er
 Och musicerar sundt. Det är ej vanvett
 Hvad jag har sagt. Sätt mig på prof, jag vill
 Upprepa ord för ord mitt tal, det låter
 Vansinnet vackert bli. För Guds skull, moder,
 Lägg ej det samvetsplåster på er själ,
 Att ej er synd, men blott mitt vanvett talar!
 Det drager blott en hinna öfver såret,
 I det förruttnelsen derunder smyger
 Sitt gift i löndom. Bikta er för himlen!
 Hvad skett är ångra, synda icke mer
 Och lägg ej gödsel rundt om själens ogräs,
 Att det må frodas. O förlåt min dygd!
 I denna feta, andelösa tid
 Får sjelfva dygden tigga nåd af lasten
 Och kröka rygg och krypa, för att töras
 Åt henne göra godt. --

Drottn. Min Hamlet, ack,
 Du har mitt hjerta klufvit midt itu.

Haml. O kasta då den sämre delen bort
 Och lef dess renare med andra halfvan.
 God natt! -- Men dela ej min farbrors säng;
Tag an en dygd, ifall ni den ej har.
 Vidundret vana, som förhärdar själenOriginalet är utan tvifvel här korrumperadt; ingen grammatikalisk mening kan hemtas ur orden som de nu läsas. De förändringar, som äro föreslagna och som upphäfva antitesen emellan angel och devil, har öfversättaren icke vågat följa, emedan han är fullt öfvertygad om att en sådan antites var åsyftad. Med ledning af denna antites blir meningen den, att vanan både är en ond och en god sak, både djefvul och engel, djefvul, om den ikläder sig syndens drägt och leder till förhärdelse, engel, om den tagen på sig dygdens livre och börjar trifvas i detsamma.
 I djeflars drägt, en engel är likväl,
 Enär åt öfningen i godt och vackert
 Den likaledes ger ett klädesplagg,
 Som sitter väl. -- Betvinga er i natt,
 Och det skall göra återhållsamheten
 Allt lättare och lättare till slut,
 Ty vanan kan naturens stämpel ändra,
 Den tuktar djefvuln eller drifver ut'en
 Med underkraft. -- Ännu en gång god natt!
 Och när ni trängtar till välsignelse,
 Så vill af er välsignelse jag tigga.
 Det gör mig ondt om denne herrn, men himlen
 Har så beslutat för att straffa mig
 Igenom honom, honom genom mig
 Och gjort mig till sitt redskap och sitt gissel.
 Jag skaffar honom bort och svarar nog
 För döden, som jag honom gaf. -- God natt!
 Af idel kärlek grym jag vara får;
 Så börjas ondt, och värre återstår.
 Men än ett ord, min mor!

Drottn. Hvad skall jag göra?

Haml. Gör allt, blott icke det hvarom jag bad.
 Låt nu den däste kungen locka er
 Till sängs igen och pipa er på kinden
 Och locka er med sina fräcka kyssar
 Och sina satans fingrar kring er hals
 Att sqvallra om, att ej jag är förryckt
 I verklighet, men endast af förställning.
 Det vore väl, om han fick veta det,
 Ty hvilken drottning, skön och kysk och klok,
 Förteg så dyra saker för en padda,
 En flädermus, ett as, hvem gjorde det?
 Nej, tysthetslöfte och förnuft till trots,
 Sätt buren upp på taket, öppna luckan,
 Låt foglarne få flyga! Gör som apan,

Som kröp i fällan på försök, och bryt
 Så nacken af er.

Drottn. Tro mig, -- om orden äro andedrägt
 Och andedrägt är lif -- jag har ej lif
 Att andas ut hvad du har sagt till mig.

Haml. Jag skall till England, vet ni icke det?

Drottn. Ack, jag har glömt det. Jo, det är beslutadt.

Haml. Man bref förseglat; mina skolkamrater,
 Dem jemt och rätt jag tror som etterormar,
 Bestyra värfvet, sopa vägen åt mig
 Och ställa till kanaljeri. -- Får gå.
 Det är ett puts att få artilleristen
 I vädret skjutsad med sitt eget krut.
 Hårdt skall det stå, om jag ej gräfver mig
 En smula djupare än deras minor
 Och spränger dem till månen. Det är visst,
 Att det är skönt att möta list med list. --
 Med denna karlen får jag draga af;
 Jag släpar kroppen in i nästa rum.
 God natt! -- Min mor, det här geheime-rådet
 Är nu så tyst, så allvarsam, min sann,
 Men kunde sladdra förr som ingen ann.
 Kom, herre, följ mig nu till ort och ställe. -- 
 God natt, min mor!

(De gå åt olika håll bort. Hamlet släpar Polonius ut).



FJERDE AKTEN. FÖRSTA SCENEN.

Ett rum i slottet.

(Konungen, drottningen, Rosenkranz och Gyldenstern).

Kon. I dessa djupa suckar är en mening;
 Uttolka dessa tunga andedrag,
 Jag måste dem förstå. Hvar är er son?

Drottn. (Till Rosenkranz och Gyldenstern).
 Ett ögonblick man lemne oss allena. (Båda gå).
 O, min gemål! Hvad såg jag ej i natt!

Kon. Hvad, Gertrud? Huru står det till med Hamlet?

Drottn. Han rasar, såsom haf och stormar rasa,
 När de om väldet kämpa. -- Då han hörde,
 Att något rörde sig bakom tapeten,
 Drog han sitt svärd och ropade: "en råtta,"
 Och dödade uti sitt vilda vanvett
 Den gode, gamle mannen.

Kon. Grymma gerning!
 Så hade oss det gått, om der vi varit.
 Hans frihet hotar en och kvar med fara,
 Er sjelf så väl som mig och alla andra.
 Men ack, hvem skall för detta mordet svara?
 Det skylls på oss, som borde hafva hållit
 I trångt förvar och stängd från menskors sällskap
 Den unga dåren; men vi höllo honom
 Så kär, att ej vi sågo hvad vi borde.
 Liksom en man, som döljer skamlig sjukdom,
 Vi låtit honom hafva fritt sin gång
 Och tära lifvets merg. -- Hvar är han nu?

Drottn. Han släpar bort den mördades lekamen;
 Dock glänser än hans vanvett som ett guldkorn
 Uti en malm af mindre ädel art:
 Han gråter öfver hvad han har föröfvat.

Kon. O Gertrud, kom!
 Ej solen förr skall bergen röra vid,
 Än han är bragt om bord, och detta brott
 Med allt vårt majestät och fyndighet
 Vi måste skyla öfver. -- Gyldenstern!
 (Rosenkranz och Gyldenstern komma).
 God' vänner, gå och skaffa hjelp af flera.
 I vanvett Hamlet dräpt Polonius
 Och från sin moders rum bortsläpat honom.
 Sök rätt på Hamlet, tala vackert, bringa
 Den döda kroppen till kapellet. -- Skynda!
 (Rosenkranz och Gyldenstern gå).
 Min goda Gertrud, kom, vi vilja kalla
De visaste bland våra vänner samman
 Och yppa både hvad vi tänka göra
 Och hvad tyvärr är gjordt. Så skall förtalet,
 Som hviner öfver verldens diameter
 Så skarpt som kulan susande mot pricken,
 Ej träffa med sitt giftbestrukna skott
 Vårt namn, men endast skära toma luften.
 Kom, Gertrud! -- Af bekymmer utan tal
 Min själ är sliten och af bittra qval.

(Båda gå).



ANDRA SCENEN.

Ett annat rum i slottet.

(Hamlet kommer).

Haml. -- I godt förvar --

Ros. och Gyld. (Bakom scenen). Hamlet! Prins Hamlet!

Haml. Men tyst -- hvad buller? Hvem ropar der på
 Hamlet? Ha, der komma de.

(Rosenkranz och Gyldenstern komma).

Ros. Min prins, hvad har ni gjort med liket?

Haml. Gömt det
 I mullen, som dess anförvandt ju är.

Ros. Säg, hvar det fins, att vi må taga det
 Och bära't till kapellet.

Haml. Tro ej det.

Ros. Tro, hvad?

Haml. Att jag kan förtiga er hemlighet, men icke min
egen. Dessutom, när en svamp frågar, hvad skall då en
konungason svara?

Ros. Anser ni mig för en svamp, min prins?

Haml. Ja, herre. En svamp, som suger opp konungens
miner, gunstbevisningar och befallningar. Men sådana 
trotjenare göra kungen den bästa tjensten till slut. Han 
håller dem, liksom apan håller sin föda, i en vrå af sin käft,
tuggar först och sväljer sedan. Då han behöfver hvad ni
sugit i er, så bara kramar han er -- och ni, svamp, är
genast torr igen.

Ros. Jag förstår er ej, min prins.

Haml. Det fägnar mig. Ett klyftigt tal sofver i 
dårens öra.

Ros. Min prins, ni måste säga mig, hvar liket är, och
följa med oss till konungen.

Haml. Liket är hos konungen, men konungen är icke
hos liket. Kungen är ett ting --

Gyld. Ett ting, min prins?

Haml. Af ingenting. För mig till honom. -- "Kurra,
kurra gömma, kurra, kurra gömma."I originalet hide fox and all after. Utan tvifvel alluderar Hamlet på den gömda Polonius, som man nu går och letar efter, och derföre har öfversättaren anbragt det mera fattliga uttrycket kurra gömma.

(Alla gå).



TREDJE SCENEN.

Ett annat rum i slottet.

(Konungen kommer med svit).

Kon. Jag skickat några ut att söka honom
 Och taga rätt på liket. Ack, hur farligt
 Att låta denna menniska gå lös!
 Dock få vi ej tillämpa lagens stränghet,
 Han älskad är utaf den vilda mängden,
 Som dömer blott med ögat, ej med tanken
 Och lägger endast syndarns straff på vågskål,
 Men ej hans brott. -- Att ställa allt till rätta
 Vi vilja ge den färg åt Hamlets resa,
 Som vore långt för detta den beslutad.
 Förtvifiad sjukdom med förtvifladt medel
 Man måste bota, om det finnes bot.
 (Rosenkranz kommer).
 Hvad nu? Hvad har det händt?

Ros. Vi kunna icke locka ut ur honom,
 Hvar han har liket gömt.

Kon. Hvar är han sjelf?

Ros. Han står härutanföre med bevakning
 Och väntar på ers majestäts befallning.

Kon. För honom hit.

Ros. Hör, Gyldenstern, ledsaga prinsen in.


(Hamlet och Gyldenstern komma).

Kon. Nå, Hamlet, hvar är Polonius?

Haml. Vid qvällsvarden.

Kon. Vid qvällsvarden? hvar?

Haml. Ej der han äter, utan der han ätes. En viss
kongress utaf politiska maskar håller just nu på med 
honom. De der maskarna lefva just som riktiga kejsare. Vi
göda alla andra kreatur för att göda oss sjelfva, men oss
sjelfva göda vi för maskarna. En fet kung och en mager
tiggare äro blott olika anrättningar, två rätter, men på
samma bord, det är slutet på visan.

Kon. Ack! ack!

Haml. Man kan meta med den masken, som frätit en
kung, och äta den fisken, som förtärt den masken.

Kon. Hvad menar du med det?

Haml. Intet annat än att visa, att en kung kan gå i
procession genom en tiggares tarmar.

Kon. Hvar är Polonius?

Haml. I himmelen; skicka dit och låt se efter. Om
icke ert sändebud finner honom der, så sök honom sjelf på
det andra stället. Men, tro mig, om ni icke finner honom,
innan denna månad gått till ända, så skall ni vädra opp
honom, då ni går uppföre trappan till galleriet.

Kon. (Till några af sviten). Gå, sök honom der.

Haml. Nej, han väntar tills ni kommer.

(Några af sviten gå).

Kon. Ditt brott och vådan för ditt eget lif,
 Det lika ömt vi skydda, som vi grämas
 För hvad du brutit, fordra, att du genast
 Beger dig härifrån. Gör dig i ordning,
 Ett fartyg färdigt är och vinden gunstig,
 Ditt följe väntar, allt på fötter står
 Till England.

Haml. England?

Kon. Ja, till England.

Haml. Godt.

Kon. Så är det, om mitt sinnelag du kände.

Haml. Jag ser en Cherub, som ser det. -- Nåväl, till
England. -- Farväl, dyra moder!

Kon. Din hulde fader, Hamlet?

Haml. Min moder. -- Fader och moder äro man och
hustru, man och hustru äro ett kött, -- alltså, farväl min
mor. -- Nu till England. (Hamlet går).

Kon. Följ honom, locka honom straxt ombord,
 Dröj icke, innan qvällen skall han hädan.
 Fort! Allt besegladt är och satt i ordning,
 Som detta värfvet rör, jag ber er, skynda.
 (Rosenkranz och Gyldenstern gå).
 Och England, om min vänskap du värderar, --
 Som fyllest dig vår öfvermakt kan lära,
 Då ännu blodigt färska sår du bär
 Af danska svärd och fritt oss hyllning gifver --
 Du får med köld ej möta herrskarbudet,
 Som genom detta bref besvärjer dig
 Att döda Hamlet genast. -- Gör det, England!
 Ty liksom lungsot i mitt blod han rasar.
 Du måste bota mig; förr'n det är gjordt,
 Hvad helst må hända, får jag icke ro.
 (Går).



FJERDE SCENEN.

En slätt i Danmark.

(Fortinbras och krigsfolk under marsch).

Fort. Kapten!
 Gå, helsa Danmarks konung ifrån mig
 Och säg, att med hans urlof Fortinbras
 Fritt genomtåg igenom Danmark äskar
 I kraft af löfte. -- Hvar vi träffas, vet ni.
 Om kungen vill oss något, skola vi
 Pligtskyldigast inställa oss hos honom.
 Låt honom veta det.

Kapt. Skall ske, min prins.

Fort. Ryck långsamt fram.

(Fortinbras och krigsfolket gå).

(Hamlet, Rosenkranz, Gyldenstern med flera komma).

Haml. Hvems truppar äro dessa?

Kapt. Från Norrige, herre.

Haml. Och hvart gäller färden?

Kapt. Emot en del af Pohlen.

Haml. Hvem är höfding?

Kapt. Den gamle Norriges brorson, Fortinbras.

Haml. Säg, gäller tåget hela Pohlen eller
 En gränsort blott?

Kapt. Att säga sanning utan tillägg, herre,
 Så gå vi nu att kämpa om en jordlapp,
 Som icke annat gagn än namnet har.
 Ej fem dukater vill jag ge om året
 För sådan fläck, och högre ränta ger den
 Visst ej åt oss ej heller åt Polacken,
 Om den blef pantad bort.

Haml. Då bryr sig visst
 Polacken icke om att den försvara.

Kapt. Jo, den är re'n med garnison försedd.

Haml. Tvåtusen män, sjutusende dukater
 Förslå ej till ett krig om detta halmstrå.
 Det här det är en böld af frid och välstånd,
 Som fräter innantill, men visar ej
 Utvärtes dödsorsaken. -- Tack, min herre.

Kapt. Gud vare med er! (Kaptenen går).

Ros. Kommer ni, min prins?

Haml. Jag kommer straxt, gå ni förut ett stycke.
 (Rosenkranz och de öfriga gå).
 Så allt, som sker, anklagar mig och sporrar
 Min tröga hämd. -- Hvad är en menniska,
 Om hennes högsta ändamål och goda
 Är mat och sömn? -- Ett kreatur, ej mer.
 Ack, han som gaf oss tankens klara blick
 I hvad som skett och än skall ske, han gaf oss
 Ej detta ljusa himmelska förnuft
 För att onyttjadt ruttna bort i oss.
 Det må nu vara djurisk slöhet eller
En feg betänksamhet, som grufvar sig
 För sakens utgång, -- hvilket grufvande
 Är sammansatt af trenne delar feghet
 Och en del klokhet blott -- jag vet dock ej,
 Hvi ännu här jag lefver för att säga:
 "Se, detta har jag ogjordt," när likväl
 Jag orsak, vilja, kraft och medel har
 Att göra't. -- Föredömen fattas ej
 Så stora som den hela vida jorden;
 Se blott på denna härsmakt stor och väldig,
 Som föres af en späd och spenslig prins,
 Hvars ande, drifven utaf ärans guddom,
 Gör spott och spe af osedd framtids nornor
 Och sätter dödligt lif och blod på spel
 Mot allt hvad öde, död och faror våga,
 Och detta för ett äggskal! -- Stor är den,
 Som icke rör sig utan stort det gäller,
 Men vet att storsint kämpa om ett halmstrå,
 När äran kallar. -- O, hvi står då jag,
 Som har en mördad far, en skändad mor, --
 Uppmaningar af blodsband och förnuft,
 Och drömmer här? Och ser, o blygd, en krigshär
 Af tjugotusen man mot dödens käftar
 Så stilla gå, som ginge de till sängs,
 Och detta blott för ärelystnads griller?
 De gå att fäkta för en fläck, der ej
 De hafva rum för armarna i striden,
 Der ej en gång är plats att gräfva grafvar
 För alla dem, som stupa uti slaget!
 Min själ, från detta nu tag högre färd,
 Var blodig, eller är du intet värd!
 (Går).



FEMTE SCENEN.

(Helsingör. Ett rum i slottet).

(Drottningen och Horatio komma).

Drott. -- Jag vill ej tala med Ophelia.

Hor. Hon envis är och rörd till sina sinnen,
 I sanning ömkansvärdt!

Drottn. Hvad vill hon då?

Hor. Hon talar mycket om sin far, hon säger,
 Att verlden full af falskhet är, och suckar
 Och slår sig för sitt bröst och sparkar halmstrån.
 Hon talar halfva meningar och dunkla,
 Som ingenting betyda, men som locka
 Åhöraren att söka sammanflicka
 De brustna lemmarna af hennes tal
 Och para dem med sina egna tankar.
 En nick, en min, en åtbörd blott af henne
 Ger aning om att något tänks derunder,
 Man vet ej hvad, men anar dock det värsta.

Drottn. Då är det bäst att tala henne till,
 Hon kan ge fart åt ondt i onda sinnen.
 Låt henne komma in. (Horatio går).
 Min själ är sjuk, och så är syndens vana,
 I hvarje småsak plär den ofärd ana,
 Af fruktan att bli spilld den sjelf sig spiller
 Och går så blindt i sina egna giller.

(Horatio kommer med Ophelia).

Oph. Hvar är hennes skönhetsrika majestät af Danmark?

Drottn. Hur står det till, Ophelia?

Oph. (Sjunger). Hur känner jag din hjertans kär
Igen bland mången ann?
Han snäckhatt och sandaler bär
Och pilgrimsstaf i hand.

Drottn. Ack, ljufva flicka, hvarför denna visa?

Oph. Säger ni det? Nej, jag ber er, hör. (Sjunger).
Ack, död han är, stolts jungfru min,
Död är han, död och kall.
En torfva nu hans kudde är,
En sten hans fotapall.
Åh, hå!

Drottn. Men, min Ophelia!

Oph. Jag ber er, hör. (Sjunger).
 Hans svepning hvit som fjellens snö --

(Konungen kommer).

Drottn. Ack, min gemål, se här!

Oph. (Sjunger). Var prydd med blomster rara,
 Som nu i graf hos honom dö
 I regn af tårar klara.

Kon. Hur mår ni, min fröken?

Oph. Rätt bra; Gud löne er! -- De säga ugglan var
en bagares dotter.Christus gick en gång, så förtäljer legenden, förbi en bagarebod och begärde ett stycke bröd. Bagarehustrun lade en stor degklump i ugnen för att grädda, men hennes dotter tyckte att den var för stor och tog utaf den ett stycke. Då svälde degen upp och blef mycket större än förut, och bagarens dotter började ropa hu! hu! och flög ut igenom fönstret förvandlad till en uggla. Denna saga var mycket allmän i Glostershire på Shakspeares tid och berättades för barn för att göra dem barmhertiga mot de fattiga. Herre Gud, nog vet man, hvad man är,
men icke hvad man kan bli! Gud ske lof för mat och dryck!I originalet God be at your table. Öfversättaren förmodar, att Ophelia i sitt vansinne vill läsa upp ett stycke af en bordsbön, hvilket icke än osannolikt, då man påminner sig den nyss anförda legenden. -- -- --

Kon. Hon grubblar på sin far.

Oph. Låt oss inte tala om den saken. Men om man
skulle fråga er, hvad det betyder, så säg ni så här:
(Sjunger).
Guds fred, det är sanct Valentins dag,Detta stycke så väl som flera är ett lån ur gamla ballader, stundom rimmade, stundom försedda blott med assonanser. Öfversättaren har derföre trott sig böra imitera folkvisans ton.
Thy stånde vi upp i tide,
En jungfru vid ditt fönster jag står,
Ditt väna vif att blifva!
Och ungersven drog kläder på
Och gläntade på dörr,
In flickan gick, men gick ej ut
Så god en mö som förr. --

Kon. Ophelia lilla!

Oph. Svära på't vill jag inte, men slut skall det 
sannerligen ha.	(Sjunger).
Vid sanct Cathrina och vår fru,
Det är ju synd och skam!
Och ve den gosse, som är falsk
Och får sin vilja fram.
Hon sad': förrän du kränkte mig,
Du lofvade mig din tro.
Han svarar:
Jag skulle nog ha äktat dig,
Men du är så lätt på fot.

Kon. Hur länge har hon varit så?

Oph. Åh, det skall nog bli bra, bara vi ha tålamod.
Men jag kun inte annat än gråta, då jag tänker på att de
skulle lägga honom i den kalla jorden. Det skall jag tala
om för min bror, och dermed får jag tacka er för edra
goda råd. -- Hvar är min vagn? -- Kör fram! God natt,
mina damer! God natt, sköna damer! God natt, god natt!
(Går).

Kon. Följ henne efter, akta henne noga!
 (Horatio går).
 O, detta är den djupa sorgens gift,
 Allt vålladt utaf hennes faders död.
 O Gertrud, Gertrud, märk! Ej sorger komma,
 Liksom spioner, en och en i sender,
 Men i sqvadron. Först hennes fader mördad;
 Så gick er son sin kos, sjelf våldsam orsak
 Till rättvis landsflykt. Folket, vigladt upp,
 Går mumlande med ond och osund tanke
 Om vår Polonii död. Jag gjorde oklokt,
 Som lät begrafva honom så i smyg.
 Och se'n Ophelia, den arma, söndrad
 Ifrån sig sjelf och från ett klart förstånd,
 Förutan hvilket menskan är ett djur.
 Och sist och värst af allt, Laertes kommen
 I hemlighet från Frankrike tillbaka;
 Han går och grubblar, höljer sig i moln.
 Ej felas de, som tassla i hans öra
 Om fadrens död ett pestförgiftadt tal,
 Hvarvid i brist af skäl man tar sig för
 Att oförsynt anklaga min person
 Från öra och till öra. Ack, min Gertrud!
 Allt detta, som ett skott från en kartesch
 På mången fläck, mångdubbel död mig gifver.

(Buller bakom scenen).

Drottn. Hvad buller? Ack!

(En adelsman kommer).

Kon. Hvar är min Schweizervakt?
 Förvara dörrarna. -- Hvad är på färde?

Ad. Min konung, rädda er! En ocean,
 Som öfver sina stängsel klättrat har,
 Ej slukar slätterna med värre fart,
 Än främst i spetsen för en upprorshop
 Laertes öfvermannar vakten. -- Prins
 Han nämns af pöbeln. Likasom om verlden
 Först skulle till att skapas nu i dag,
 Och häfd och forntid, dessa starka stöd
 För allt som sker och sägs, förgätna vore,
 De ropa: "kungaval! -- Laertes kung!"
 Och hattar, mössor och handklappningar
 Med hurraropen flyga högt i sky.
 "Laertes skall bli kung! Laertes kung!" --

Drottn. Hur öfverljudt på villospår de skälla!
 Ni går på bakslag, falska danska hundar!

(Buller bakom scenen)

Kon. Man spränger dörrarna.

(Laertes kommer in beväpnad. Danskar följa honom in
genom dörren).

Lae. Hvar ha vi den der kungen? -- Stanna der!

Dansk. Nej, alla in!

Lae. Jag ber, gör mig till viljes.

Dansk. Godt, som ni vill. (De gå ut).

Lae. Jag tackar er. Håll dörren. -- Kunga-niding,
 Gif mig min far igen!

Drottn. Var lugn, Laertes.

Lae. Den droppa blod i mig, som nu är lugn,
 Bastard mig kallar, kallar far min hanrej
 Och bränner namnet sköka in i pannan,
 Min rena, kyska, goda moders panna.

Kon. Hvi stormar du som en gigant, Laertes?
 Låt honom vara, Gertrud, frukta icke,
 En konung står i sådant gudahägn,
 Att knappt förrädarn vågar peka till,
 Än mindre slå. -- Laertes, tala, säg,
 Hvi är du så förtörnad? -- Stilla, Gertrud,
 Låt honom vara! -- Tala, unge man!

Lae. Hvar min fader?

Kon. Död.

Drottn. Ej kungen har --

Kon. Låt honom fråga allt hvad honom lyster.

Lae. Hur blef han död? -- Jag låter mig ej huttla.
 Må svarta djeflar tro och pligt anamma!
 Åt helvete med samvete och nåd!
 Fördömelsen jag trotsar, den och den
 Må ryka af med tid och evighet!
 Mig drabbe hvad som helst, jag vill ha hämd,
 Hämd för min far, så det förslår.

Kon. Hvad hindrar?

Lae. Min vilja, annars icke hela verlden.
 Hushålla vill jag så med mina medel,
 Att långt jag går med litet.

Kon. Hör, Laertes,
 Om du vill komma till en säker kunskap
 Om hur din far har dött, så säg mig först,
 Om öfver samma kam din hämd vill skära
 Så vän som ovän och dem sopa bort.

Lae. Nej, hans ovänner blott.

Kon. Vill du dem känna?

Lae. Hans vänner flyge mig i öppna famnen!
 Jag vill som pelikanen mata dem
 Med eget hjerteblod.

Kon. Nu talar du
 Som lydig son och äkta adelsman.
 Att till din faders död jag ej är skyldig,
 Men sörjer på det ömmaste deröfver,
 Det skall för dig så klart och ljusligt blifva,
 Som himlens dager för ditt öga är.

Dansk. (Bakom scenen). Låt henne komma in!

Lae. Hvad nu? -- Hvad buller der?
 (Ophelia kommer, fantastiskt smyckad med halm och blommor).
 Brinn upp, min hjerna! -- Sjufaldt salta tårar,
 Bortfräten ur mitt öga synens kraft!
Vid Gud! ditt vanvett med en vigt skall gäldas,
 Som drager vågens tunga ned till jorden.
 Du majros! dyra flicka! ljufva syster!
 Ophelia! -- O himmel, är det möjligt,
 Att vettet hos en ungmö vara kan
 Så skröpligt som en gammal gubbes lif?
 Fin som ett doft är kärlekens natur,
 Den låter af sin varelse det bästa
 Förflyga för att nå den älskade.

Oph. (Sjunger).
Barhufvad bars han på en bår;
Bing, bång, bing, bång.
Och i hans graf föll mången tår.
Farväl, min dufva!

Lae. Om du vid fullt förstånd till hämd mig kallat,
Det hade ej mig gripit så.

Oph. Ni skall sjunga: "ner och ner och ner med honom,
ner!" -- Ack, det omqvädet låter så bra!Öfversättaren antager med Steevens, att wheel här betyder det samma som burden. Här är icke någon fråga om spinnrocks-hjul som Eschenburg förmenar. Det är
den otrogna gårdsfogden, som stal sin husbondes dotter.

Lae. Detta intet säger mer än mycket.

Oph. Se, här har du rosmarin,Rosmarin ansågs stärka minnet. Smickersötan och kuttergräset ger Ophelia åt kungen. Kuttergräset är Aquilegia, en symbol på lystenhet och otillåtna begär; blomkronans honungsgömmen se ut som horn, och plockar man bort några blad, så få de återstående utseende af två dufvor som kyssas. Ångerörten ger hon åt drottningen; Ophelias qval och drottningens äro af olika art, och derföre skola de bära sina buketter på olika sätt, with a diference, en term lånad från heraldiken, men som icke kunnat begripligt återgifvas med en motsvarande svensk. den stärker minnet; jag
ber dig aldrakärasten min, kom mig ihåg! Och der äro
tankerosor, de äro för tanken.

Lae. En lärdom i vansinne: tanke parad med minne!

Oph. Der är smickersöta åt er och kuttergräs. Der är
ångerört åt er och litet åt mig också; vi kan kalla den
nådeört att hafva om söndagarna. Ni, min fru, måste bära
er bukett annorlunda än jag. -- Här är en blomma, som
heter "akta dig flicka." Jag ville ge er några violer, men
de vissnade alla, då min far dog. -- De säga, han fick en
salig hädanfärd. (Sjunger).
Ty Robin han är min lust och fröjd.

Lae. Sorg, grämelse, ja sjelfva helvetet
 Ikläder hon de ljufvaste behag.

Oph. (Sjunger). 
Och kommer han ej igen?
Och kommer han ej igen?
Nej, nej, han har sett sitt sista,
Gå lägg dig i svartan kista,


Han kommer ej mer igen.
Hans skägg var så hvitt som snö,
Som linet så mjukt hans hår,
Nu är han ryckt från vår sida,
Vi sörja ej mer och qvida.
Gud gifve hans själ sin nåd.
Och alla trogna själar! Det önskar jag till Gud! -- Gud
vare med er! (Ophelia går).

Lae. Ack, ser ni detta? O min Gud!

Kon. Laertes,
 Med dig och med din sorg jag rådslå vill,
 Det får du icke neka mig. -- Försök,
 Låt samla dina bästa vänner kring dig,
 De skola dömma mellan dig och mig.
 Om sjelf, om genom andra jag befinnes
 Till något skyldig, vill jag gifva dig
 Mitt rike, krona, lif och egendom;
 Men om jag icke skyldig är, så haf
 En smula tålamod och var tillfreds;
 Jag vill uti förening med din själ
 På hämd arbeta.

Lae. Det må bli dervid.
 Hans dödssätt, hans begrafning uti tysthet --
 Ej svärd, ej sköldemärke på hans graf,
 Ej adlig ståt, ej formlig procession --
 Allt skriar högt från himlen ned till jorden
 Att jag ej saken släppa bör.

Kon. Rätt så!
 Och genom skyldig hals skall bilan gå. --
 Jag ber er, följ mig.

(Alla gå).



SJETTE SCENEN.

Ett annat rum i slottet.

(Horatio och en tjenare komma).

Hor. Hvem är det, som vill tala med mig?

Tjen. Sjömän;
 De säga, att de hafva bref till er.

Hor. Släpp in dem då. (Tjenaren går). Från hvilken del af verlden
 Kan jag väl helsning få, om ej från Hamlet?

(Sjömän komma).

1 Sjöm. Gud signe er, herre!

Hor. Gud signe dig också.

1 Sjöm. Det gör han nog, om så är hans behag. --
Här är ett bref till er, min herre. Det kommer ifrån sändebudet,
som skulle till England, om ni annars är den Horatio
man visat mig till.

Hor. (Läser). "Horatio, då du genomläst detta, så
skaffa dessa karlar tillträde till kungen, de hafva bref till
honom. Innan vi hunnit bli två dagar gamla på sjön, gjorde
en starkt bevärad kapare jagt på oss. Då vi funno, att vårt
fartyg var en dålig seglare, antogo vi en nödtvungen tapperhet.
Under handgemänget äntrade jag kaparen; på ögonblicket
gjorde han sig klar från vårt fartyg, och jag ensam
blef fången. De hafva behandlat mig som barmhertiga tjufvar,
men de visste nog, hvad de gjorde; jag var dem ett
godt kap. Laga, att kungen får de bref jag skickat honom,
och skynda dig sedan till mig med en hastighet, som flydde
du för döden. Jag har ord att tala i ditt öra, som skola
göra dig stum, och likväl äro de mycket för lätta emot
innehållets kaliber. Dessa beskedliga karlar skola föra dig
till mig. -- Rosenkranz och Gyldenstern hålla kursen till
England; om dem har jag mycket att förtälja dig. -- Farväl.
 -- Han, som du vet vara din"
"Hamlet."
Kom, jag vill bana väg för dessa bref,
 Och med dess större hast på det att ni
 Må föra mig till honom, som dem skrifvit.

(De gå).


SJUNDE SCENEN.

Ett annat rum i slottet.

(Konungen och Laertes komma).

Kon. Nu må du väl frikänna mig för skuld
 Och gömma mig som vän uti ditt hjerta,
 Då du förnummit har med öppna öron,
 Att han, som mördade din ädle fader,
 Mig efter lifvet stod.

Lae. Ja, det är klart.
 Men säg mig, hvi ni ej beifrat har
 Så grofva brott, som gå å lif och blod,
 Då eder säkerhet och makt och visdom,
 Ja, allt i verlden manade dertill?

Kon. Af tvenne skäl förnämligast, dem du
 Måhända finner allt för matta vara;
 För mig de äro starka nog. Hans mor
 Kan icke lefva utan Hamlets blickar
 Och hvad mig sjelf beträffar, är jag ju --
 Det vare sig af svaghet eller dygd --
 Med lif och själ så sammanväxt med henne,
 Att liksom stjernan ur sin ban ej viker,
 Så trifs ej heller jag förutan henne.
 Det andra skälet, hvarföre jag ej
 Har velat draga saken inför rätta,
 Är det att menigheten dyrkar honom.
 Den doppar Hamlets fel uti sin gunst,
 Som, källan lik som träd till sten förvandlar,
 Hans styggelser förbyter till behag.
 Mot sådan stormvind slöjdad allt för lätt
 Min pil till bågen hade återvändt,
 Men icke kommit fram, dit jag den riktat.

Lae. Och så har jag en ädel far förlorat
 Och sett en syster drifven till förtviflan,
 En syster som, om nu hon prisas får,
 Från toppen af sin samtid icke såg
 I dygd sin like. -- Dock, min hämd skall komma.

Kon. Sof du i ro för det. Tro ej, att jag
 Är gjord utaf ett så eländigt ämne,
 Att faran får för roskull nappa mig
 Uti mitt skägg. Du snart skall höra mer.
 Jag höll din fader kär, kärt är mitt lif;
 Af detta allt kan du väl se och finna --
 (En budbärare kommer).
 Hvad nu, hvad nytt?

Budb. Två bref ifrån prins Hamlet,
 Det ena till ers majestät, det andra
 Till drottningen.

Kon. Från Hamlet, säger du?
 Men hvem har burit brefven hit?

Budb. Matroser,
 Så är det sagdt, sjelf har jag icke sett dem.
 Jag brefven fick af Claudio, och han
 Af dem, som buro hit dem.

Kon. Laertes, du skall höra dem. -- Gå ut!

(Budbäraren går).

(Läser). "Stormäktigste konung! Ni skall veta, att jag
blifvit satt naken i land på er kust. I morgon skall jag
bedja om tillstånd att se edra kungliga ögon, och då skall
jag med eder gunst och nåde förtälja orsaken till min hastiga
och högst sällsamma återkomst."
"Hamlet."

Besynnerligt! -- Månn' alla kommit åter?
 Hvad? Eller är det endast svek och konster?

Lae. Är stilen er bekant?

Kon. Ja, den är Hamlets. -- "Naken," säger han, --
 Och här i ett postskriptum: "helt allena" --
 Hvad månde det betyda?

Lae. Det är mig obegripligt. Dock, han komme!
 Den tanken värmer upp mitt sjuka hjerta,
 Att jag får säga honom midt i synen:
 Se, detta har du gjort!

Kon. Om så det är --
Men hvarför skulle det väl vara så?Ett mycket fint poetiskt drag. Konungen vet icke rätt, om han skall våga sig fram med mordförslaget till Laertes; hans tankar grumla sig.
 Och hvarför annorlunda? -- Hör, Laertes,
 Får jag dig råda?

Lae. Ja, ers majestät,
 Blott ni ej råder så att frid blir af.

Kon. Jo, frid för dig. -- Om nu han kommer hem
 Förargad åt sin resa och ej vill
 Åstad igen, så skall jag honom reta
 Till en bedrift nyss mognad i min tanke,
 Hvarvid han icke annat kan än falla.
 Ej om hans död förtalet skall få nys,
 Ej ens hans mor skall ana något svek,
 Men kalla allt en slump.

Lae. Jag lyder er
 Så mycket heldre, om ni så kan foga,
 Att jag ett verktyg blir.

Kon. Så har jag tänkt.
 När du var utomlands, det taltes mycket,
 Så Hamlet hörde det, om din förmåga
 Uti en ädel idrott. Sammanlagda
 Ej alla dina färdigheter väckte
 Hans afund så som denna enda konst;
 Jag sätter den ej främst bland dina gåfvor.

Lae. Och hvilken idrott skulle det väl vara?

Kon. En bandros blott på liflig ungdoms mössa;
 Men dock nödvändig. Lätt och ledig drägt
 Ej kläder mindre ynglingen, som bär den,
 Än zobelpelsen ger åt stadgad ålder
 En värdig prydlighet och helsovärma. --
 För tvenne månar sedan var det här
 En ädling kommen ifrån Normandie.
 Jag sjelf har Fransmän sett och stridt mot dem;
 De rida väl, men denne riddersmannen
 En trollkarl var. I sadeln var han fastgrodd
 Och tumlade sin häst så underbart,
 Som en centaur med springarn införlifvad.
 All min förväntan öfvergick han vida,

Jag hann ej tänka mig ett språng, en sats,
 Förr'n han den utfört till min stora häpnad.

Lae. Han var från Normandie?

Kon. Från Normandie.

Lae. Lamord, så sant jag lefver!

Kon. Just densamme.

Lae. Jag känner honom. Han en prydnad är
 Och en juvel bland alla sina landsmän.

Kon. Han öfver dig sig utlät
 Och gaf dig sådant herrligt vittnesbörd
 Om kraft och öfning i att föra vapen
 Och framför allt floretten, att han utbröt:
 Det vore just en fröjd att se, om någon
 Sig kunde gifva uti färd med dig.
 Han svor att både kraft, parad och öga
 Hans landsmän sveko, då du gaf en stöt,
 Och detta hans beröm förgiftade
 Med sådan bitter afund Hamlets sinne,
 Att han ej önskade, ej bad om annat,
 Än att du måtte komma snart igen
 Och mäta dig med honom. -- Häraf följer --

Lae. Ja, häraf följer, säger ni, men hvad?

Kon. Laertes, var din hulde far dig kär?
 Hvad, eller är du blott en målad sorg,
 Ett anlet utan hjerta?

Lae. Hvilken fråga!

Kon. Jag säger ej, att du din far ej älskat,
 Men kärlek är ett tidens barn, och tiden,
 Det har erfarenhet mig fyllest lärt,
 Kan dämpa samma kärleks brand och flamma.
 I sjelfva kärleks låga bor en veke,
 Som hindrar ljuset till att brinna klart,
 Och ingenting har städse samma kraft,
 Ty kraften, vorden allt för blodfull, dör
 Af eget öfvermått. Men det man vill,
 Det skall man göra straxt, ty viljan ändras
 Och har så många uppskof och förhinder,
Som tungor, händer, skickelser det fins,
 Och då blir detta skall en fåfäng suck,
 Som lisar, men förtär den sjuka lungan.
 Men nu till sjelfva roten af det onda.
 När Hamlet kommit hem, hvad vill du göra
 För att i handling mera än i ord
 Bevisa, att du är din faders son?

Lae. Jag vill i sjelfva kyrkan mörda honom.

Kon. Ja sannerligen!
 Ej ens i kyrkan mördarn bör gå fri,
 Och hämd bör gränslös vara. Dock, Laertes,
 Om du vill detta göra, håll dig hemma.
 Vi säga Hamlet, att du kommit åter,
 Och låta andra prisa högt din fäktkonst
 Och sätta dubbel färg på det beröm
 Lamord dig gaf. Så tubba vi er hop
 Och hålla vad på edra hufvuden.
 Han, sorglös, ädel, utan argan list
 Skall ej floretterna så noga pröfva;
 Så kan du lätt uti en hastig vändning
 En uddhvass klinga taga och behändigt
 Betala honom för din far.

Lae. Det gör jag;
 Men först med smörjelse mitt svärd jag viger.
 Jag af en charlatan har köpt en saft
 Så dödlig, att -- om blott en knif man doppar
 I samma vätska och ett blodsår ger --
 Ej någon salfva, huru dyr som helst
 Och samlad hop af alla läkdomsörter,
 Som månen skiner på, kan rädda lifvet
 På den som blott blir rispad. Jag vill doppa
 I detta gift mitt stål; en liten skråma
 Ger honom döden.

Kon. Tål att tänka på
 Och öfverväga både tid och medel,
 När bäst det passar sig. -- Slår detta fel,
 Och skulle genom ett misslyckadt angrepp
Vår afsigt skina fram, så vore bättre
 Att ej försöka alls, och derför bör man
 I bakhåll hafva annat, som står bi,
 Ifall det första klickar. -- Låt mig se --
 Högtidligt vad vi satt på edra hufvu'n --
 Nu vet jag:
 När under kampens hetta törst er griper --
 Ju häftigare striden är, dess bättre --
 Och han vill dricka, skall jag ha tillreds
 En enkom bägare; låt honom läppja
 På drycken blott, och han har nog, om än
 Han undgått stöten af en giftig värja.
 Hvad buller? (Drottningen kommer). Gertrud, säg, hvad är på färde?

Drottn. En sorg den andra trampar på dess häl;
 Er sköna syster drunknat har, Laertes.

Lae. Har drunknat! Hvar?

Drottn. Det står ett pilträd öfver bäcken lutadt
 Och speglar sina gråa löf i vågen,
 Der band hon sig fantastiska girlander
 Af tusenskönor, nässlor och orkider,
 Dem råa herdar gifva gröfre namn,
 Men blyga jungfrur kalla: dödmäns fingrar.
 Hon klef i trädet för att hänga kransar
 På qvistarna, som svigtade mot strömmen,
 Då brast en trolös gren, och sjelf hon föll
 Med sina kransar ned i gråtögd våg.
 En stund af sina vida kläder buren,
 Hon öfver vågen som en hafsfru gled
 Och sjöng på sina visor, som om ej
 Hon anade sin ofärd eller som
 Hon vore sjelf en infödd vattenande.
 Det räckte icke länge; hennes kläder,
 Af vattnet genomdruckna, drogo ned
 Det arma barnet från melodisk sång
 Till död i gyttjan.

Lae. Ack, hon har då drunkuat?

Drottn. Ja drunknat, drunknat.

Lae. Jag vill ej öka vågen, som dig dränkt,
 Med mina tårar, arma syster. Dock --
 Så är vår art -- naturen tar sin rätt,
 Jag blygs ej för min gråt; när dessa tårar
 Ha strömmat ut, är jag ej qvinna längre. --
 Farväl, min kung. -- Jag har ett tal af eld,
 Som gerna ville slå i flammor ut,
 Men denna dårskap dränker det.
 (Laertes går).

Kon. Kom, låt oss gå. -- Hur mycket har jag ej
 Bemödat mig hans raseri att dämpa!
 Nu fruktar jag, att fart det får igen. --
 Kom, låt oss följa honom.

(Båda gå).



FEMTE AKTEN. FÖRSTA SCENEN.

En kyrkogård.

(Två dödgräfvare komma med spadar m. m.).

1 Dödgr. Skall hon få christelig begrafning, hon som
med berådt mod sökte sin salighet?

2 Dödgr. Ja, säger jag, det skall hon; gräf du bara
hennes graf och det straxt. Domaren har sutit i saken och
tilldömt henne christelig begrafning.

1 Dödgr. Det hänger aldrig rätt ihop, såframt hon icke
dränkt sig i nödvärn?

2 Dödgr. Kort och godt, så har det blifvit befunnet.

1 Dödgr. Det måtte säkert vara se offendendo, det kan
icke vara annorlunda. Ty hufvudpunkten är den: om jag
dränker mig med berådt mod, så är det en handling, och
all handling har tre momenter, nemligen handla, göra
och fullborda; ergum dränkte hon sig med berådt mod.

2 Dödgr. Nej hör bara, hedersman gräfvare!

1 Dödgr. Låt mig tala ut. -- Här ligger vattnet: godt.
Der står menniskan: godt. Om nu menniskan går till det
der vattnet och dränker sig så -- antingen hon vill eller
icke -- går hon. Märk det! Men om vattnet kommer till
henne och dränker henne, så dränker hon icke sig sjelf.
Ergum, den som icke är skyldig till sin egen död, den är
ingen sjelfspilling.

2 Dödgr. Men är det lag på det?

1 Dödgr. Ja visst tusan är det det! mediko-legal besigtning.

2 Dödgr. Vill du veta rena sanningen? Om hon icke
hade varit en adelsdam, så hade hon aldrig fått christelig
begrafning.

1 Dödgr. Ja, der ha vi det! Det är ju riktigt synd
och skam, att förnämt folk skall i den här verlden ha mer
privilegium på att dränka och hänga sig än andra christna
menniskor. Kom, min spade. Det fins ingen så gammal
adel som trädgårdsmästare, dikare och dödgräfvare. De
hålla Adams profession uppe.

2 Dödgr. Var han adelsman?

1 Dödgr. Han var den första, som förde grefvevapen.I originalet är en ordlek med arms vapen och arms armar.

2 Dödgr. Prata du!

1 Dödgr. Hvad, är du en hedning? Hur förstår du
skriften? Skriften säger, att Adam gräfde diken. Hur kunde
han gräfva utan gräfve-vapen? -- Jag vill sätta en annan
fråga på dig. Svarar du inte rätt, så bekänn, att du är --

1 Dödgr. Låt höra!

1 Dödgr. Hvem är det, som bygger starkare än muraren,
skeppsbyggaren och timmermannen?

2 Dödgr. Galgmakaren, ty hans byggnad öfverlefver
många tusende invånare.

1 Dödgr. Det var minsann inte så dumt sagdt. Galgen
gör godt, den, men huru gör den godt? Den gör godt
åt dem, som illa göra. Nu gör du illa uti att säga, att
galgen är starkare byggd än kyrkan, ergum skulle galgen
göra dig godt. Gissa på en gång till.

2 Dödgr. Hvem som bygger starkare än muraren, skeppsbyggaren
och timmermannen?

1 Dödgr. Ja, säg mig det, så skall du få fri måndag.

2 Dödgr. Strunt, det kan jag nog.


1 Dödgr. Friskt då!

2 Dödgr. Nej tusan, jag kan icke.

(Hamlet och Horatio komma på afstånd).

1 Dödgr. Bråka inte din hjerna med den saken mer:
den dumma åsnan ökar inte skridten för stryk. Men när
någon härnäst gör dig samma fråga, så svara: en
dödgräfvare; de hus han bygger vara till domedag. Gå du
på krogen och hemta mig ett halfstop bränvin.

(Andra Dödgräfvaren går).

(Han gräfver och sjunger).

Som ung jag var så kär, så kär,
Det var en fast ljuflig ro.
Jag hade då intet så kärt besvär
Som det att älska, må tro.

Haml. Har då denna karlen ingen känsla af hvad han
gör? Han gräfver grafvar och sjunger.

Hor. Vanan har gjort honom förtrolig med sin syssla.

Haml. Ja, så är det. Den hand, som litet arbetar, har
finaste skinnet.

1 Dödgr. (Sjunger).
Men åldren stal sig på mig snart
Och högg i mig sin klo
Och drog mig af till annat land,
Der blef en annan ro.

(Kastar en hufvudskalle upp ur grafven).

Haml. Denna skalle hade också en gång en tunga och
kunde qväda. Se, hur den lymmeln vräker den mot marken,
likasom det vore Cains käftben, den förste mördarens.
Denna skalle kan hafva tillhört en politikus, hvilken nu
denna åsnan öfverlistar, en politikus som skulle hafva velat
lura vår Herre sjelf, kan den icke det?

Hor. Väl möjligt.

Haml. Eller en hofman, som kunde säga: "God morgon,
huld prins! Hur står det till, nådigaste herre?" Den
kan hafva tillhört hans nåd den och den, som prisade hans
nåd den och dens häst i spekulation på att tigga den af
honom, kan den icke det?

Hor. Jo, min prins.

Haml. Alldeles, alldeles! Och nu är han fru von Matk
hemfallen, är utan kull och får på käften af en dödgräfvares
spade. -- Här föregår en hygglig revolution, blott vi
hade förmågan att se den. Har det icke kostat mera att
föda och fostra dessa ben, än att man så der skall spela
käglor med dem? Det värker i mina, då jag tänker derpå.

1 Dödgr. (Sjunger). 
En hacka och en spade blott
Och lakanet till skrud,
En grop i mull, det är din lott,
Du menska, stoftets brud.
(Kastar ännu en hufvudskalle upp ur grafven).

Haml. Se, der är ännu en. Hvarför kunde icke denna
skalle hafva tillhört en jurist? Hvar äro nu hans spetsfundigheter,
hans chikaner, hans omständigheter, hans prejudikater
och hans knep? Hvi lider han nu, att denna råa bengeln
knackar honom i skallen med en smutsig skofvel, och
tar icke stämning på honom för hugg och slag? Hm! --
Denna karlen var måhända på sin tid en stor fastighetsköpare
med sina inteckningar, sina hypoteker, sina köpebref,
sina dubbla säkerheter, sin laga fasta. Ar detta slutet på
köpet och fastan på fastigheterna, att han på köpet fått sin
klipska skalle full med stoft? Vilja icke nu hans löftesmän,
en för båda och båda för en, gå i borgen för större 
landsträcka, än längden och bredden af ett par af hans kontrakter?
Alla hans köpebref skulle knappast få rum i denna
låda, och skall då godsegaren sjelf icke hafva större
utrymme? Hvad?

Hor. Icke en hårsmån mera, min prins.

Haml. Göres icke pergament af fårskinn?

Hor. Jo, min prins, och utaf kalfskinn också.

Haml. Får och kalfvar äro de, som söka sin säkerhet
i sådant. Jag vill tala med denna karlen. -- Hvems graf
är detta, min gosse?

1 Dödgr. Min graf, herre.

(Sjunger).
En grop i mull, det är din lott,
Du menska, stoftets brud.

Haml. Är den din, så ljuger du på egen botten.Öfversättaren har följt Foersoms lyckliga behandling af detta annars oöfversättliga ställe.

1 Dödgr. Det är mer, än ni gör, herre, och derföre är den
icke er. Hvad mig beträffar, så ljuger jag icke. Den är min.

Haml. Grafven är för de döda och icke för de
lefvande, derföre ljuger du, då du säger, att den är din.

1 Dödgr. Det var en lefvande lögn, herre; den vill
tillbaka från mig till er.

Haml. Åt hvilken man gräfver du denna grafven?

1 Dödgr. Åt ingen man, herre.

Haml. Åt hvilken qvinna då?

1 Dödgr. Åt ingen qvinna heller.

Haml. Hvem skall då begrafvas i den?

1 Dödgr. En som var en qvinna, herre; men Gud fröjde
själen, nu är hon död.

Haml. Hvilken inpiskad klippare! Vi måste tala med
honom efter linealen, annars gör han utaf med oss med sitt
ordrytteri. -- Vid Gud! Horatio, jag har märkt, att verlden
på de tre sista åren blifvit så spetsig,En allusion på bruket att bära skor, som voro mycket tillspetsade framtill. att bondens tå kommer
så nära hofmnnnens häl, att den rifver upp hans kylsår.
-- Huru länge har du varit dödgräfvare?

1 Dödgr. Af alla dar i året kom jag till den sysslan
den dagen, då vår förre kung Hamlet slog Fortinbras.

Haml. Huru länge sedan är det?

1 Dödgr. Vet ni icke det? Hvar man kan säga er det.
Det var samma dag, som den unge Hamlet blef född, han
som nu är tokig och skickad till England.

Haml. Åh kors! Hvarför blef han skickad till England?

1 Dödgr. Jo, för det han var tokig. Der skall han få
sitt förstånd igen, och får han icke det, så stor sak i'et der.

Haml. Huru då?

1 Dödgr. Der skall det icke synas på honom, ty der
äro alla lika tokiga som han.

Haml. Hur blef han tokig?

1 Dödgr. På ett högst besynnerligt vis, sägs det.

Haml. Besynnerligt? Hur då?

1 Dödgr. Jo just på det viset, att han förlorade sitt
förstånd.


Haml. På hvad grund?

1 Dödgr. Här, på dansk grund, vet jag. Jag har varit
dödgräfvare här som man och gosse i trettio år,

Haml. Hur länge kan en menniska ligga i jorden, innan
hon ruttnar?

1 Dödgr. Hå, om hon icke är rutten, innan hon dör,
som vi nu för tiden ha många liderliga as, som knappt hålla
att lägga in, så kan hon stå emot en åtta eller nio år
bortåt. En garfvare ligger sina nio år.

Haml. Hvarföre han mer än andra?

1 Dödgr. Jo, herre, hans hud är så genombarkad af
hans handtverk, att han håller vattnet ute en god tid; och
den der vätan är en knäfla förstörare af de der lik-kanaljerna.
Se, här är en skalle, som redan legat sina fulla tre och tjugo
år i jorden.

Haml. Hvems har den varit?

1 Dödgr. En sakramenskade lustig kurres. Hvems tror
ni den har varit?

Haml. Ja, det kan jag icke veta.

1 Dödgr. Knäfveln regera honom, så tokig han var
den kanaljen! En gång hällde han en hel flaska rhenskt
öfver hufvudet på mig. Den här skallen, herre, var Yoricks
skalle, hofnarrens.

Haml. Den här?
(Tar upp skallen).

1 Dödgr. Just den.

Haml. Ack, stackars Yorick! -- Jag kände honom, Horatio,
en oändeligt lustig, utomordentligt humoristisk karl.
Han har väl tusende gånger burit mig på sin rygg, och nu,
hvilken fasa för min inbillning! Jag vämjes deråt. Här
suto dessa läppar, som jag kysst oräkneliga gånger. Hvar
äro nu dina stickord, dina krumsprång, dina visor, dina
blixtrande infall, som satte hela bordsällskapet i gapskratt?
Har du icke ett enda qvar till att göra dig lustig öfver
huru fult du nu grinar? Alldeles handfallen nu? Gå in i
hennes nåds sängkammare och säg henne, att om hon också
sminkar sig tumstjockt, så får hon dock till slut denna
fysionomi. Narra henne till att skratta med det. -- Jag ber
dig, Horatio, säg mig en sak.

Hor. Hvad då, min prins?

Haml. Tror du, att Alexander såg ut på detta sätt i
jorden?

Hor. Just så.

Haml. Och luktade så? -- Fy!
(Kastar bort skallen).

Hor. Just så, min prins.

Haml. Till hvilka låga ändamål kunna vi icke blifva
använda, Horatio! Kan icke inbillningen följa Alexanders
ädla stoft till dess hon finner det som täppning i ett sprund?

Hor. Att betrakta saken så, vore att betrakta den allt
för närgånget.

Haml. Nej, sannerligen, icke det ringaste! Det vore
endast att i all beskedlighet följa honom åt det håll, dit
sannolikheten visar vägen. Så här ungefär! Alexander dog,
Alexander blef begrafven, Alexander återvände till stoft, stoft
är jord, af jord göra vi ler, och hvarföre kunde man ej med
det ler, till hvilket han blifvit förvandlad, täppa ett ölfat?
Den store Caesar dog och blef till mull
 Och täpper nu ett hål för dragets skull,
 O att det stoft, som verldens rund förskräckt,
 Nu är en stoppning blott mot nordans flägt!
 (Prester m. fl. komma i procession med Ophelias lik; Laertes och sörjande följa henne. Konungen, drottningen, deras svit m. fl.).
 Men tyst! Der kommer kungen, drottningen
 Och hela hofvet! Hvilken följa de
 Med sådan stympad ståt? Det tycks beteckna,
 Att med förtviflad hand den döde sjelf
 Sitt lif förkortat. Utaf stånd han var.
 Kom, låt oss dölja oss en stund och lyssna.
 (Drager sig tillbaka med Horatio).

Lae. Och hvilka fler ceremonier annars?

Haml. Det der Laertes är, en ädel ungdom;
 Gif akt.

Lae. Och hvilka fler ceremonier annars?

1 Prest. Så vidt som lofligt hennes jordafärd
 Vi gjort högtidlig. Hennes död var misstänkt,
 Och hämmade ej kungsord lagens gång,
 Så skulle hon i ovigd jord fått bida
 På domedag. I fromma böners ställe,
 Man skulle sten och grus på henne vräkt;
 Nu har hon fått sin jungfrukrans på kistan,
 Sin väg med blommor strödd samt själaringning
 Och ärlig jordafärd.

Lae. Men intet vidare?

Prest. Nej, intet mer!
 Vanhelga skulle man jordfästningen,
 Om requiem man söng till ljuflig ro,
 Som egnas dem, som farit uti frid.

Lae. Lägg henne ned i jorden!
 Ur hennes skära, jungfruliga sköte,
 Violer spire opp! Du ilskna prest,
 För lammets thron min syster står, då du
 I tandagnisslan ligger.

Haml. Hvad ser jag? Ha! Ophelia, den sköna!

Drottn. (Strör blommor på kistan).
Ljuft åt den ljufva! O, farväl, farväl!
 Min Hamlets maka skulle du ha blifvit,
 Din brudsäng skulle jag dig hafva bäddat,
 Men ej din graf bestrött, du ljufva flicka.

Lae. O trefaldt ve må trefaldt tio gånger
 På det fördömda hufvud drabba ned,
 Hvars nidingsdåd din ljusa tanke grumlat.
 Håll upp att kasta mull, tills än en gång
 Jag henne hunnit trycka i min famn.
 (Springer ned i grafven).
 Nu kasten stoft på lefvande och död,
 Tills grafven tornat upp sig till ett fjell,
 Som högre är än gamla Pelion
 Och blå Olymp umed hufvudet i skyn.

Haml. (Träder fram).
Säg, hvem är han, hvars qval sig välta fram
 I slika kraftord? Hvem är han, hvars sorg
 Besvärjer stjernors här, så de stå still
 Och lyssna bäfvande? Se, här är jag,
 Hamlet af Danmark. (Springer ned i grafven).

Lae. Djeflar dig anamme!
(Brottas med honom).

Haml. Du beder icke vackert.
 Hör, bort med dina fingrar från min strupe!
 Ty om jag ock ej vild och häftig är,
 Så har jag dock en smula farligt i mig,
 Som klokast är att sky för. Bort med handen!

Kon. Gå, slit dem från hvarandra.

Drottn. Hamlet! Hamlet!

Alla. J ädle herrar!

Hor. Dyre prins, var lugn!

(Några af sviten skilja dem åt; de stiga upp ur grafven).

Haml. Om denna sak jag fäkta vill med honom,
 Så länge jag kan röra ögonlocken.

Drottn. Om hvilken sak, min son?

Haml. Jag älskade
 Ophelia! Ej fyrtitusen bröder
 Sin kärleks rikedom summera kunde
 Så högt som jag. -- Hvad gör du väl för henne?

Kon. Han är ej klok, Laertes.

Drottn. För Guds skull haf fördrag med honom!

Haml. Guds död! Hvad vill du göra? Visa mig!
 Månn' gråta, fasta, kämpa, slita dig
 I stycken? Vill du dricka ättikaFörmodligen en allusion på Christi dryck på korset. Hunter.
 Och äta krokodiler? Jag är med.
 Säg, är du kommen hit att qvida här?
 Att trotsa mig med dina språng i grafven?
 Vill du med henne lefvande bli jordad?
 Det vill jag ock -- Hvad pratar du om berg?
 Låt vräka millioner tunnland jord
 Tillsamman öfver oss, tills marken sveder

Mot glödgad zon sin panna, så att Ossa
 En vårta blir! Ja, har du lust att skryta,
 Så skräflar jag så bra som nånsin du.

Drottn. Han är ju rubbad! Hvarje anfall räcker
 En liten stund, men straxt han slokar vingen
 Så from och tålig som en dufvohona,
 Som kläcker under mjuka vingars dun
 Guldgula ungar.

Haml. Hör mig, bästa herre,
 Hvad orsak har ni att mig så bemöta?
 Jag alltid älskat er. Dock, det får vara;
 Må sjelfva Hercules sitt bästa göra,
 En katta spinner, hunden klår sitt öra.Detta dunkla ställe har varit underkastadt många tydningar. Öfversättaren har nödgats återgifva det något fritt för att antyda den mening han tror ligga deri, nemligen att Hamlet icke vill gifva sig i vidare handgemäng med Laertes, huru mycket denne än måtte reta honom, utan förblifver likgiltig som ett djur för allt, som säges och sker. Han går också genast sin väg.
 (Går).

Kon. Horatio, se åt, hvart han tar vägen.
 (Horatio går).
 (Till Laertes).
 Laertes, låt vårt gårdagssamtal stärka
 Ditt tålamod! Vi gripa verket an.
 Min goda Gertrud, låt din son bevaka.
 Ett monument, och detta lefvande,
 Skall denna grafven ha. --
 En hvilotimmas ljufva ro är nära,
 Låt allt till dess med tålamod oss bära.

(Alla gå).


 
ANDRA SCENEN.

En sal i slottet.

(Hamlet och Horatio komma).

Haml. Men nog om detta. Till det andra nu:
 Du drager väl förloppet dig till minnes?

Horatio. Hur skulle jag väl glömma det, min prins?

Haml. Uti mitt hjerta liksom stridde det,
 Jag fick ej sofva; värre tycktes mig
 Jag låg, än en rebell i fotblack. -- Raskt --
 Pris vare raskt beslut, ty djerfva tilltag
 Slå ofta bättre ut än djupa planer,

Och detta borde lära oss att inse,
 Att våra öden ledas af försynen,
 Hur groft vi än tillyxa dem --

Hor. Så är det.

Haml. -- Jag for ur kojen oppDessa ord stå i sammanhang med ordet Raskt på föregående sida.
 I kappan svept och famlade i mörkret
 Att leta rätt på dem. Jag fann dem riktigt
 Och stal paketet, smög mig åter sakta
 I kojen in. Af faran dristig vorden
 Och trotts grannlagenheten, bröt jag brefvet
 Från konglig majestät. Hvad fann jag? Ha!
 Ett kungligt nidingsstreck, en sträng befallning,
 Med alla sorters skäl och grunder späckad,
 Om Danmarks bästa och om Englands bästa --
 Samt, hu! så djefligt jag afmålad var, --
 Befallningen att genast efter sigt,
 Man tid ej ens bestod att slipa yxan,
 Mitt hufvud skulle falla!

Hor. Är det möjligt?

Haml. Se, här är brefvet, läs, då du får tid.
 Men vill du höra hvad jag sedan gjorde?

Hor. Ack ja, jag ber.

Haml. Kringspunnen så från alla håll af skurkstreck
 Och förr'n min hjerna hunnit till prologen,
 Jag började mitt spel. Jag satte mig
 Och tänkte ut en splitter ny befallning
 och skref den sirligt rent. Som andra statsmän
 Jag tyckte fordom, att det simpelt var
 Att skrifva skönt, och gjorde ock mitt bästa
 Att glömma konsten; nu den gjorde mig
 En dugtig tjenst. Säg, vill du innehållet
 Af brefvet veta.

Hor. Ja, min gode prins.

Haml. Det var en trägen maning ifrån kungen:
 "Så visst som England var vasall åt Danmark,
 Så visst som kärlek skulle blomstra upp
 Ett palmträd likt emellan begges riken,

Så visst som fred med krans af hveteax
 Som bindetecken skulle dem förena," --
 Och flera slika åsnelass "så visst" --
 Så skulle Englands konung utan skoning,
 Så snart af skrifvelsen han undfått del
 Och utan vidare omständigheter,
 Ta hufvudet af dem, som brefvet förde,
 Och det förutan bikt och sakrament.

Hor. Men huru fick ni skrifvelsen förseglad?

Haml. Just detta var beredt utaf försynen.
 Jag hade i min börs min fars signet
 Med danska vapnet i. Jag vek ihop
 Mitt bref till samma storlek med det andra,
 Skref under och förseglade och bytte.
 Bortbytingen gick fri. På andra dagen
 Kom kaparen, och resten känner du.

Hor. Men Rosenkranz och Gyldenstern gå åt.

Haml. Hör, karl! de friade till detta värf.
 De ligga icke på mitt samvete,
 De gräfde grop och föllo sjelfva i.
 Det farligt är för svagare naturer
 Att mellan ilskna värjestötar gå,
 När stora krafter fäkta.

Hor. Usle konung!

Haml. Månntro ej turen nu till mig är kommen?
 Min far han mördat, gjort min mor till sköka
 Och vräkt mig undan hoppet om en krona,
 Lagt sina krokar för mitt eget lif
 Och det så lömskt. Är det ej rätt och billigt
 Att honom ge sin lön med denna arm?
 Och är det inte rent utaf förbannadt
 Att låta sådan kräfta fräta kring sig?

Hor. Från England får han väl ett budskap snart
 Om hvilken utgång ambassaden tagit.

Haml. Rätt snart. Dock, mellantiden tillhör mig,
 Och menskans lif är räknadt i ett nu.
 Det smärtar mig likväl, Horatio,
Att jag emot Laertes mig förgått,
 Ty jag i bilden af min egen sak
 En afbild ser af hans. Jag ville gerna
 Försona honom, men hans smärtas skryt
 Dref upp min lidelse i himmelshöjd.

Hor. Men tyst, hvem kommer der?

(Osrick kommer).

Osr. Ers höghet är mycket välkommen tillbaka till
Danmark!

Haml. Jag tackar ödmjukast. -- Känner du den der
vattenmyggan, Horatio?d. v. s. den der ytliga dagdrifvaren. Vattenmyggan glider fram och tillbaka på vattenytan.

Hor. Nej, min prins.

Haml. Så mycket hederligare för dig; det är ingen
dygd att känna honom. Han äger mycken jord och bördig
jord. Bara ett nöt är herre öfver många nöt, så får hans
krubba stå vid konungens taffel. Det är en kaja, ser du,
men som sagdt är, han är herre till bastanta gödselhögar.

Osr. Nådige herre, om det fölle ers höghet lägligt, så
hade jag något att säga er från hans majestät.

Haml. Min herre, jag skall åhöra det med den spändaste
uppmärksamhet. Nyttja er hatt, som sig vederbör:
den hör till hufvudet.

Osr. Jag tackar ers höghet, det är mycket varmt.

Haml. Nej, tro mig, det är riktigt kallt, vinden är
nordlig.

Osr. Det är temligen kallt, ja det är det verkligen.

Haml. Men jag tycker ändå, att det är riktigt qvaft
och hett, eller också är mitt temperament --

Osr. I högsta måtto, min prins! det är riktigt qvaft,
just som om -- jag kan icke säga huru. -- Min prins,
hans majestät har befallt mig att för er tillkännagifva, att
han satt ett stort vad på ert hufvud. Saken är den --

Haml. Var så god och kom ihåg --

(Hamlet nödgar honom att sätta hatten på sig).

Osr. Jag ber ödmjukast, jag nyttjar bara min kommoditet.
-- Laertes har nyligen kommit hit till hofvet. Tro
mig, en fulländad kavaljer och utrustad med de utmärktaste

egenskaper, fin i lefnadsvett och ståtlig i sin hållning. Om
man skall beskrifva honom riktigt fint, så är han en ledstjerna
och en kompass för allt ridderskap, ty ni skall få
se, att han är summa summarum af alla adeliga dygder.

Haml. Han förlorar ingenting på att blifva beskrifven
af er, ehuruväl jag vet, att om man stycke för stycke skulle
göra bouppteckning öfver hans pund, så skulle sjelfva minnets
aritmetik svindla. Det vore endast ett omoget försök,
då det gäller en sådan snällseglare. Dock, -- för att tala
i det höga loftalets anda -- jag anser honom vara en rikt
begåfvad själ och hans invertes så dyrt och så sällsynt, att
han -- det är ju den riktiga frasen -- endast ser sin like
i spegeln. Att försöka att följa honom i spåren, vore endast
att vara hans skugga, intet vidare.I detta samtal parodierar Hamlet Osricks affekterade sätt att uttrycka sig och bringar honom derigenom ur fattning. Ett sådant affekteradt tal var modernt på Shakspeares tid och fann sitt högsta uttryck i Lillys Euphues. En Euphuist är lifligt målad i Walter Scotts roman Klostret.

Osr. Ers höghet talar högst ofelbart om honom.

Haml. Till saken, herre. Hvad tjenar det till, att vi
omtöckna den ädla herrn med vår råa andedrägt?

Osr. Hvad befalles?

Hor. Är det er icke möjligt att fatta detta språk i annor
mans mun? Det måtte ni väl kunna, min herre?

Haml. Hvad är meningen med att ni talar om denna
herrn?

Osr. Om Laertes?

Hor. Nu är hans kassa tom, han har spenderat bort
alla sina gyldene ord.

Haml. Ja, om Laertes.

Osr. Jag vet, ni är icke okunnig --

Haml. Det vore väl, om ni visste det, min herre. Dock,
rent ut sagdt, om ni också visste det, så skulle det icke rekommendera
mig stort. Nå väl, min herre!

Osr. Ni är icke okunnig om Laertes' ojemförliga skicklighet --

Haml. Jag dristar ej medgifva det, för att ej påstå
mig vara jemförlig med honom, ty för att riktigt känna
en annan måste man först känna sig sjelf.

Osr. Jag menar i fäktkonst. Efter hvad man tillerkänner
honom, skall han icke hafva sin like i denna sin idrott.


Haml. Hvilket är hans vapen?

Osr. Pallasch och värja.

Haml. Det är två vapen det; nå väl?

Osr. Konungen har slagit vad med honom om sex hästar
från Barbariet. Deremot har Laertes, om jag mins rätt,
satt upp sex franska värjor och dolkar med tillbehör, såsom
bälte, gehäng och så vidare. Tre utaf de der anspannen
voro verkligen smakfulla, mycket passande till fästena,
mycket nätta anspann och mycket elegant utfunderade.

Haml. Hvad är det ni kallar anspann?

Horatio. Jag visste nog, att ni skulle behöfva kommentarier
att uppbygga er med, innan ni gaf er till freds.

Osr. Med anspann menar jag gehängen.

Haml. Ordet skulle hafva passat bättre till saken, ifall
vi kunde bära kanoner vid sidan; till dess kan det ju få
heta gehäng. Men vidare: sex hästar från Barbariet emot
sex franska värjor med tillbehör och tre elegant utfunderade
anspann, det är ett franskt vad emot ett danskt. --
Hvarföre är detta "satt upp," som ni kallar det?

Osr. Konungen har slagit vad om att Laertes icke i
ett dussin stötar mellan er och honom skall öfverträffa er
med tre. Laertes deremot har hållit på tolf emot nio, och
det skulle kunna komma till omedelbart afgörande, så framt
ers höghet täcktes åtaga sig svaromålet.

Haml. Men om jag svarar nej?

Osr. Jag menar, så framt ers höghet i egen hög person
täcktes inställa sig för att afgöra saken.

Haml. Jag vill gå och spatsera här i salen; om det
behagar hans majestät, så är det just nu min tid att hemta
frisk luft. Skaffa hit floretter. Om den unga herrn har
lust och kungen står vid sin föresats, så vill jag vinna åt
honom, om jag kan; hvarom icke blir min hela vinst skammen
och de flesta stötarna.

Osr. Skall jag svara så?

Haml. Ja, så ungefär, min herre; broderierna kan ni
göra efter egen smak.

Osr. Jag rekommenderar mig underdånigst.

Haml. Jag ber ödmjukast. -- (Osrick går). Han gör
rätt uti att rekommendera sig sjelf, den tjensten torde ingen
ann göra honom.

Hor. Nu springer den vipan sin väg med äggskalet på
hufvudet.Horatio säger, att Osrick är så nykläckt, att äggskalet ännu sitter fast vid hufvudet på honom.

Haml. Han gjorde sin kompliment för sin moders spenar,
innan han diade dem. Så har han och många fler af
samma kull, som vår eländiga tid är så förtjust i, endast
lärt sig den så kallade goda tonen och en ytlig konversation,
en sorts fräsande sammelsurium, som hjelper dem
till vägs tvers igenom de aldraplattaste och aldraklyftigaste
diskurser. Men försök bara att blåsa på dem, så skall du
få se, att bubblorna spricka.

(En hofman kommer).

Hofm. Min prins, hans majestät helsade er genom unge
Osrick, som hos honom anmält, att ni afvaktar hans majestäts
ankomst här i salen. Han skickar mig för att fråga,
om ni ännu är hågad att fäkta med Laertes, eller om ni
vill ha uppskof.

Haml. Jag står vid mina föresatser; de följa hans majestäts
välbehag. Är det honom lägligt, så är det mig lägligt
-- nu eller framdeles, förutsatt, att jag är så flink och
färdig som nu.

Hofm. Nu komma konungen, drottningen och allesamman.

Haml. Godt!

Hofm. Drottningen önskar, att ni måtte säga Laertes
ett vänligt ord, innan fäktningen börjas.

Haml. En god lärdom. (Hofmannen går).

Hor. Ni kommer att förlora detta vad, min prins.

Haml. Det tror jag icke. Jag har varit i jemn öfning,
allt sedan han reste till Frankrike; jag skall vinna det
ojemna partiet. Men du kan icke tro, huru pinsamma känningar
jag har ikring hjertat. Men det betyder ingenting.

Hor. Jo, min dyre prins.

Haml. Åh, lappri! Men det är en sådan der ond aning,
som kanske skulle kunna skrämma ett qvinfolk.


Hor. Anar ni något ondt, min prins, så lyd den aningen.
Jag skall skicka återbud och säga, att ni ej har lust.

Haml. Nej, nej! Vi trotsa skrocket. Det faller icke en
sparf till marken utan försynens särskilda skickelse. Sker
det nu, så sker det icke framdeles, sker det icke framdeles,
så sker det nu, och sker det icke nu, så sker det väl en
annan gång. Att vara beredd är hufvudsaken. Då ingen
menniska vet, hvilken framtid hon undgår, hvarföre skulle
det kosta på att gå bort i förtid? -- Får gå!

(Konungen, drottningen Laertes, hofherrar, Osrick m. fl.
komma. Tjenare bära fram floretter).

Kon. Kom, Hamlet, kom, tag denna hand af mig!

(Konungen lägger Laertes' hand i Hamlets).

Haml. Förlåt mig, herre, jag har gjort er orätt,
 Förlåt, så sant som ni en ädling är.
 Här vet enhvar, och ni har kanske hört,
 Hur jag är straffad med ett bittert svårmod.
 Hvad jag har gjort,
 Som sårat er som son, som bror, som ädling,
 Var vanvett, jag förklarar det högtidligt.
 Har Hamlet kränkt Laertes? Aldrig Hamlet;
 Om Hamlet, söndrad från sig sjelf och ej
 Sin yra mäktig, en Laertes kränker,
 Så gör ej Hamlet det, det nekar Hamlet.
 Hvem gör det då? Hans vanvett: är det så,
 Så var ju Hamlet sjelf den kränkta parten,
 Den stackars Hamlets vanvett är hans ovän.
 Låt här i vittnens rund förklaringen,
 Att jag ej kränkt med afsigt, fria mig
 I edra ädla tankar så till vida,
 Att jag har skjutit af en pil i luften
 Och sårat så min bror.

Lae. Naturens röst,
 Som annars mest till hämd mig borde mana,
 Är tillfredsställd, ej så min hederskänsla;
 Den tager icke förr emot försoning,
Än gamla domare i hederssaker
 Förklarat mig, att jag kan sluta fred
 Med fläckfritt namn. Jag vill emellertid
 Som vänskap taga mot er bjudna vänskap
 Och icke kränka den.

Haml. Då är jag nöjd
 Och kämpar fritt och öppet broderkampen. --
 Tag hit floretterna!

Lae. Gif en åt mig.

Haml. Så blankt som klingan speglar jag er konst.
 Den skall, en stjerna lik i mörka natten,
 Skarpt sticka af mot min okunnighet.

Lae. Min prins, ni gäckas.

Haml. Nej, vid denna hand!

Kon. Osrick! floretterna! -- Min frände Hamlet,
 Ni känner vadet?

Haml. Ja, ers majestät;
 Ni åt den svagare förtrott er lycka.

Kon. Det tror jag ej, jag har ju sett er båda;
 Visst har han öfvat opp sig, men han ger
 Sin motpart försprång.

Lae. Denna är för tung,
 Tag hit en annan.

Haml. Denna passar mig.
De ä' väl lika långa båda två?

(De bereda sig till fäktningen).

Osr. Ja, gode prins.

Kon. Sätt dessa bägare
 På bordet der. Om Hamlet stöter träff
 Den första eller andra gången, ja
 Om tredje gången han på stöten svarar,
 Så ge salut från alla vallarna.
 För Hamlets välgång dricker kungen då
 Och lägger ned i bägaren en perla
 Mer dyr, än den fem konungar i rad
 I Danmarks krona burit. Gif mig bägarn
 Och låt så pukan säga till trumpeten,
Trumpeten till styckjunkaren derute,
 Kanonerna till himlarna och himlen
 Till jorden: "kungen dricker Hamlets skål."
 Begynnen nu! -- Gen akt, J domare!

Haml. Se så, min herre!

Lae. Välan, min prins.

(De fäkta).

Haml. En stöt.

Lae. Nej!

Haml. Dömen, god' herrar.

Osr. Träff, påtaglig träff!

Lae. Nå väl, ännu en gång!

Kon. Håll! gif mig vin.
 Se, denna perla tillhör dig, min frände;
 Nu dricker jag din skål. -- Gif honom bägarn.

(Trumpeter och kanonskott bakom scenen).

Haml. Ännu ett utfall till, sätt undan vinet.
 (De fäkta).
 Se så, ännu en träff; hvad tycks om den?

Lae. Det snuddade, det medger jag.

Kon. Vår son
 Blir segrare.

Drottn. Han fet och andtäppt är.
 Här, Hamlet, tag min näsduk, torka pannan.
 Nu dricker drottningen din skål, min Hamlet.

Haml. Min nådigaste moder --

Kon. Drick ej, Gertrud!

Drottn. Åh jo, min kung, -- jag ber, ursäkta mig!

Kon. (Afsides). Det var förgiftet! -- Nu är det för sent.

Haml. Jag vågar icke dricka än; -- på stund.

Drottn. Kom, låt mig torka svetten af din panna.

Lae. Min kung, nu skall jag träffa honom.

Kon. Knappast!

Lae. (Afsides). Dock är det nästan mot mitt samvete.

Haml. För tredje gången nu! Ni leker bara,
 Jag finner det, fall ut af alla krafter,
 Jag fruktar, att ni drifver gäck med mig.

Lae. Ni säger det? Nå väl!

(De fäkta).

Osr. Å ingendera sidan någon träff.

Lae. Håll åt er nu!

(Laertes sårar Hamlet; i hettan byta de floretter, Hamlet sårar Laertes).

Kon. De äro heta; skilj dem.

Haml. Nej, än en gång!

(Drottningen segnar ned).

Osr. Hjelp drottningen der borta!

Hor. De blöda begge två. -- Min prins, hur mår ni?

Osr. Hur står det till, Laertes?

Lae. Jag har uti min egen snara fastnat,
 Mitt eget nidingsverk mig rättvist dödat.

Haml. Hvad fattas drottningen?

Kon. Hon svimmade, när deras blod hon såg.

Drottn. Nej, vinet! vinet! -- O, min dyre Hamlet,
 Jag är förgiftad! -- Vinet, vinet, -- (Hon dör).

Haml. O, nidingsverk! -- Ha! Stängen dörrarna!
Förräderi! Sök rätt på det.

(Laertes faller).

Lae. Här är det, Hamlet. Hamlet, du är mördad;
 Det fins ej bot för dig i hela verlden,
 Du har ej qvar i dig en timmas lif.
 Mordvapnet har du i din hand, förgiftadt,
 Med spetsig udd; min egen nedrighet
 Har drabbat mig. Se hit, jag ligger här
 Och reser mig ej mer. Din mor fått gift,
 Jag mäktar icke -- kungens, kungens skuld.

Haml. Ha, spetsen ock förgiftad? --
 Gack i ditt kall förgift!
 (Sticker konungen).

Osr. och Hofh. Förräderi!

Kon. Hjelp, hjelp, J vänner! jag är endast rispad.

Haml. Du lömska, liderliga Danakung,
 Drick bägarn ut! -- Månn' perlan ligger qvar?
 Följ nu min mor!

(Konungen dör).

Lae. Han rättvist fått sin del:
 Han blandat giftet sjelf. -- Förlåtelse
 Vi byta med hvarannan, ädle Hamlet!
 Mitt och min faders blod på dig ej falle,
 Ej heller ditt på mig!
 (Han dör).

Haml. Dig Gud förlåte!
 Jag följer dig. -- Jag dör, Horatio. --
 Farväl, elända drottning! -- J, som bleka
 Och darrande på detta sorgspel skåden,
 Som stumma vittnen och åhörare,
 Om tid jag hade, -- men fiskalen döden
 Gör kort process -- nog kunde jag er säga -- 
 Men, lika godt -- jag dör, Horatio. --
 Du lefver qvar, förtälj mitt ödes skick,
 Rättfärdiga mitt minne.

Hor. Tro ej det.
 Jag är en gammal Romare, ej Dansk;
 Här något vin är qvar.

Haml. Är du en man,
 Så gif mig bägaren, tag hit den genast!
 O Gud, Horatio, hvad skändadt namn
 Jag lemnar qvar, om du ej gåtan tyder.
 Om nånsin du mig burit i ditt hjerta,
 Så fjerma dig från himlars fröjd en stund
 Och andas tungt i denna jemmerdalen --
 Förtälj min saga -- (Marsch på afstånd. Skott bakom scenen). Hör, hvad krigiskt buller!

Osr. Den unge Fortinbras, som segersäll
 Från Pohlen kommit åter, ger salut
 För sändebuden ifrån Englands konung.

Haml. Jag dör, Horatio. Det starka giftet
 Förqväfver skoningslöst min andedrägt.
 Jag hinner icke höra sändebuden.
 Men Fortinbras, det spår jag, väljs till kung,
 Jag ger åt honom döende min röst.
 Säg honom det så väl som mycket annat,
 Det största med det minsta, som har vållat -
 Hvad öfrigt är, är tystnad --
 (Han dör).

Hor. O, der brast
 Ett ädelt hjerta! -- Dyre prins, god natt!
Må englaskaror sjunga dig till ro! --
 Hvi nalkas trumman hitåt?

(Marsch bakom scenen).

(Fortinbras, engelska ambassadörerna och andra komma).

Fort. Hvar är då denna syn?

Hor. Hvad vill ni se?
 Om skräck och ve det är, så sök ej mer!

Fort. Här ropar blod af jorden. -- Stolta död,
 Hvad firar du för fest i afgrundskulan,
 Att med ett enda skott så många prinsar
 Du blodigt träffat har?

1 Amb. En gräslig syn!
 Vårt bud från England kommer nu för sent.
 Det öra är nu döft, som skulle höra
 Vår redogörelse för utfördt värf,
 Att Rosenkranz och Gyldenstern ä' döda. --
 Hvem ger oss nu vår tack?

Hor. Hans läppar ej,
 Om ock de kunde röra sig och tacka.
 Han aldrig gaf befallning att dem döda.
 Men då ni midt i detta blodbad kommit,
 Från polska kriget ni, och ni från England,
 Så gen befallning om att dessa lik
 Må läggas på paradsäng ut till skådning,
 Och låten mig om dessa dunkla öden
 Ge verlden kunskap. Så J skolen spörja
 Om otukt, blodiga och vildra bragder,
 Om slumpens domar, dråp af vållande,
 Om mord med list och våld samt lömskt försåt,
 Som slagit fel och drabbat upphofsmannen:
 Allt detta kan jag troget er berätta.

Fort. Ja, låt oss höra genast. Kalla samman
 De ädlaste att också höra på.
 Min lycka tager jag med sorg i famn;
 Af gammalt har jag rätt till detta rike,
 Det nu min fördel bjuder mig att börda.

Hor. Ja, äfven derom och i kraft af uppdrag,
Som rycker röster med sig, vill jag tala.
 Men låt det ske på stund, på det att ej
 De vilda sinnen måtte rådrum få
 Till mera ränker, ofärd och förvirring.

Fort. Låt fyra höfdingar prins Hamlet bära,
 Som det en krigsman egnar, till paradsäng.
 Ty, om han blifvit konung, som en konung
 Han säkert fört sig upp. Låt fältmusik
 Och krigiskt sorgedån ledsaga tåget
 Och tala högt för honom!
 För liken bort! -- En syn som denna är
 På valplats vanlig, men förfärlig här.
 Låt trupperna ge salfvor.

(Alla följa liken ut under sorgmarsch; en artilleri-salfva lossas).


ANMÄRKNINGAR.

EN MIDSOMMARNATTSDRÖM.

Sid. 6.   En morgon arla uti festlig Maj. Under Henrik den åttondes, Elisabeths och Jacobs regering var det en allmän plägsed att fira Maj månads ingång med kransars bindande, majstängers resande, dans och musik. Festen började straxt efter midnatt. Shakspeare alluderar flere gånger på denna plägsed. Jmfr Henrik VIII (V, 3). Puritanerna, som ansågo sådana fester för ogudaktiga, gjorde slut på dem.

Sid. 9.   En högst ömkelig komedi m. m. Shakspeare parodierar här sin tids besynnerliga titlar på skådespel. Steevens tror, att satiren gäller Thomas Preston som skrifvit ett skådespel under titel: "A lamentable tragedie mixed full of pleasant mirth, contamining the life of Cambises king of Pereia."  

--  En älskare eller en tyrann? Stående roller i de gamla skådespelen.

--  Stenklippors ras. Äfvenledes parodi på något den tidens bombastiska skaldestycke.

Sid. 10.   Låt mig inte spela fruntimmer. På Shakspeares tid spelades fruntimmersrollerna af gossar. Jmfr Coriolanus sid. 39.

Sid. 11.   De der franska kronorna m. m. Allusion på den sjukdom, som af läkare kallas Corona Veneris.

Sid. 16.   Skarpt måttande uppå en skön vestal. En artighet åt drottning Elisabeth. Warburton påstår att Shakspeare med den ett par verser ofvanföre nämnda hafsfrun menar Maria af Skottland.

Sid. 17.   Kärleks tidsfördrif, Love in idleness, styfmorsblomman. 

Sid. 28.   Och kucku, sångarn trög. Originalets cuckou betecknar a cuckold, på fransyska cocu.



Sid. 48.   Sanct Valentin är firad. Ynglingar och flickor brukade antingen på aftonen före sanct Valentins dag lotta om hvem som skulle bli den andres Valentin för året, eller ockå tidigt på morgonen sanct Valentins dag gå ut för att möta sin utkorade. Jmfr. Hamlet (IV, 5). Sanct Valentins dag inföll d. 14 Febr. och ansågs vara rätta tiden för foglarnas bröllop.

Sid. 52.   En plåt om dagen. Återigen, enligt Steevens, ett gäckeri öfver Thomas Preston, som hugnades med pension af drottning Elisabeth, för det att han till hennes nöje spelat en roll i skådespelet Dido. 

Sid. 54.   Tre gånger trenne musers sorgeqväde,
 Då lärdom nyss vid tiggarstafven dog. 
En allusion på Spensers poem: The tears of the Muses on the neglect and contempt of learning.

Sid. 57.   Då drar han blodigt barsk barbarisk klinga m. m. 
Originalets alliteration är bibehållen i öfversättningen. Shakspeare parodierar sin samtids lust för dylika ordlekar. 

Sid. 58.   Med Limander, Skefalus och Procrus menas Leander, Cefalus och Procris.

Sid. 63.   Bergomasco-dans, en Italiensk national-dans, som var mycket omtyckt i England på Shakspeares tid.



CORIOLANUS.

Sid. 17.   Du var en krigsman i Catos anda. Detta är en af de många anakronismer, till hvilka Shakspeare gör sig skyldig.

Sid. 18.   Paltor, dem en bödel m. m. Skarprättaren fick annars behålla deras kläder, som han afrättade. 

Sid. 22.   Och fyra välje genast ut de män m. m. Dessa fyra skulle vara elektorer, som ur hela den öfriga skaran skulle utvälja de villigaste.

Sid. 25.   Må man smida pansar m. m. Öfversättaren läser med Tyrwhitt coverture, icke overture, som är den vanliga läsarten.

Sid. 29.   Ack, om ni bara kunde titta litet i den påsen m. m. Allusion på en gammal saga, som berättar, att menniskan bär på två påsar; den ena bär hon på bröstet, den andra på ryggen, i den förra har hon sin nästas fel, i den sednare sina egna.

--  Om ni nu ser detta på kartan öfver min mikrokosmos. Det vill säga ansigtet, uttrycket af hela menniskans rörelse.

Sid. 32.   Ett på halsen och två på låret. Menenius vill särskildt uppräkna alla de blessurer, som Coriolanus fått, men kommer af sig och adderar genast till de två, dem Volumnia omtalat.

Sid. 33.   Wildaplar fins det ännu qvar här hemma. Menenius menar tribunerna.

Sid. 35.   Då någon gång hans högfärds fräcka flygt m. m. Öfvers. läser reach the people, icke teach.

Sid. 36.   Fruar sina handskar. På detta ställe så väl som på många andra lämpar Shakspeare sin tids plägsed på Romarne. Så låter han t. ex. folket kasta mössorna i luften, rättstjenare lägga fram kuddar åt senatorerna, bref stoppas i fickan o. s. v. Trots alla dessa fel emot kostymen har Shakspeare måhända uppfattat och återgifvit den romerska statens sanna historiska betydelse bättre än mången, som kände eller ville känna till dess antiquiteter bättre än han.


Sid. 36.   Läsaren gifve akt på, med hvilken finhet denna scen är uttänkt. I de båda betjenternas samtal nedläggs slutligen en vink om hela styckets betydelse. Isynnerhet i orden "att så der göra min af" m. m.

Sid. 49.   Af samma ätt var Publius samt Quintus. Dessa lefde långt efter Coriolanus. På Coriolani tid var icke heller den ambitus bruklig, hvilken Shakspeare låter honom verkställa.

Sid. 52.   Ni röjer allt för mycket utaf det,
 Som retat folket upp. 
Sincinus menar högfärd. 

Sid. 73.   Att, fast jag ensam vandrar, lik en drake. En allusion på sagan om lind-ormen.

Sid. 55.   Och hade han haft kannibaliskt humör m. m. Resandes berättelser väckte på Shakspeares tid stor uppmärksamhet. I synnerhet voro bland folket vidunderliga föreställningar och berättelser i gång om den nya verldens vilda inbyggare dem man alltid föreställde sig som mennisko-ätare.

Sid. 86.   Tacka vill jag krig. Den storartade humor, som ligger i slutet af detta samtal, bör icke lemnas utan uppmärksamhet.

Sid. 90.   Lik Hercules, som skakar äppleträd. En allusion på Hesperidernas äpplen. 

Sid. 102.   Månn’ denna fru du känner? Ett drag af Shakspeares fina menniskokännedom. Volumnias hjerta är för fullt. Hon kan icke genast andraga sitt ärende.

Sid. 114. Som nånsin något ädelt lik, det härold
 Till grafven följt.
På Shakspeares tid brukade en härold vid förnäma personers likbegängelse utropa den dödes namn och titel.


HAMLET.

Sid. 1. Lefve vår kung! Detta var parollen för qvällen.

Sid. 8. Mer än din frände, mindre än din son.
Originalets ordlek A little more than kin and less than
kind kunde visserligen öfversättas ordagrannare, om
öfversättaren vågade återge originalets ena vers med två svenska.
Men det energiska i Hamlets uttryck torde mera böra afses
än ordleken.

Sid. 9. Jag står ju midt i solen. I am too much i' the
sun. Detta svåra ställe har varit underkastadt mångfaldiga
tydningar. Möjligen är en ordlek emellan sun och son
åsyftad; denna kan icke återgifvas på svenska; men den 
dubbelmening, i hvilken Hamlet svarar konungen, kan antydas.
Att Hamlet står midt i solen betyder på en gång, att han
är husvill och utan huld och skyld, och att han befinner sig
i majestätets närvaro och dess solsken. Det är således en
dubbel sarkasm. Denna förklaring är grundad på ett 
parallelställe i Much ado about nothing, der Beatrice säger
sig vara sun-burned. Den som närmare interesserar sig för
tydningen så väl af Hamlets ord som af Beatrices,
hänvisas till Joseph Hunters New illustrations of the life,
studies and writings of Shakspeare. London 1845. Vol.
I. p. 250.

Sid. 10. Skolan uti Wittenberg. En anakronism
föranledd af det stora rykte, som detta läroverk hade på 
Shakspeares tid.

Sid. 12. Min far, -- mig tyckes just jag ser min
far. Läsaren gifve akt på, huru mästerligt Shakspeare här
både inleder Horatios berättelse och Hamlets derpå följande syn.

Sid. 16. I bogen på ditt segel sitter vinden. The
wind sits in the shoulder of your sail. -- This is a 
common sea phrase, säger Steevens. Öfversättaren känner
ingen motsvarande på svenska, men han tror, att kännare af
Shakspeare ej skola förkasta den gissning, att skalden här
föreställer sig seglen som skeppets dragare och vinden som
deras inneboende styrka. Shoulder betyder både skuldra
och bog.

Sid. 20. Englar och nådens budskap oss bevare!
Angels and ministers of grace defend us! Öfversättaren
hade först återgifvit dessa ord så här: Englar och nådens
budskap skydden oss! men ändrade sig vid närmare 
eftersinnande, emedan dessa Hamlets ord icke böra anses som ett
utrop af förskräckelse, utan som ett utrop af 
öfverraskning. Jmfr Hunter vol. II. p. 222.

Sid. 24. Med saft af djefvulsk bolmört. I 
originalet står hebenon, ebenholtz, som ansågs för att vara 
särdeles giftigt.

-- O gräsligt, gräsligt, öfvermåttan gräsligt!
Dessa ord tilläggas vanligen vålnaden. Öfversättaren följer
Johnson, som tillerkänner dem åt Hamlet.

Sid. 25. Kom, fogel, kom. I originalet Hillo, ho, ho,
m. m. det vanliga jagtropet, med hvilket man lockade falkar
tillbaka.

Sid. 26. Uppå mitt svärd. Man brukade aflägga ed
på svärdfästet, emedan det var bildadt som ett kors.

Sid. 35. Förskönade Ophelia. Hamlet skrifver 
förskönad (beautified) i stället för skön antingen af affektion
eller för att tillkännagifva ett rubbadt sinnestillstånd. 
Polonius fattar detta ord så, som om Hamlet alluderade på att
Ophelia sminkar sig, och kallar det derföre en gemen fras.
Den humor, med hvilken Shakspeare framställt Polonii
karakter, torde icke undgå läsaren.

Sid. 37. Ni är en fiskmånglare. Till upplysande af
detta uttryck och hela denna scen må Tiecks sinnrika 
anmärkning tjena: "Polonius wusste längst um Hamlets Liebe,
die schon zu des vorigen Königs Zeit entstanden, und, in
Hoffung seine Tochter einst als Königin zu sehn, begünstigte
er dieselbe. Nun aber, da Hamlet eine so unbedeutende Rolle
spielt, da er selbst sich an den regerenden König halten
muss, ist er in Sorgen wie der König diese Liebe aufnehmen
werde und darauf bedacht, sein Missfallen von sich 
abznwenden. Daher die Eile und die Weise, worin Polonius dem
Könige das Geheimniss entdeckt. Hamlet hat wohl erkannt,
wie der alte Hofmann im Anfang seiner Liebe nichts in den
Weg gelegt, ja sie gerne gesehn, und demzufolge sagt er:
Ich wollte, ihr wäret ein so ehrsamer Mann als ein 
Fischhändler (fishmonger) ist; aber ihr seid schlechter, ihr seid
ein Kuppler (fleshmonger)."

Sid. 38. Hvad står det på? What is the matter? är
den vanliga frågan, då någon vill veta, hvarföre ett gräl eller
slagsmål uppkommit. På denna omständighet syftar 
Hamlets replik.

-- Den satiriska skurken. Hamlet antages läsa 
Juvenalis tionde satir.

Sid. 40. Jag är högst infamt påpassad. I am most
dreadfully attended. Öfversättaren förmodar, att Hamlet här
i förtäckta ord säger, att han är ett föremål för sin farbrors
misstankar och kanhända förföljelse. Den rättframma 
meningen är att han har en högst usel betjening.

Sid. 42. Huru kommer det till, att de resa ikring?
Kringresande skådespelare (travellers, strollers, itinerant
players) voro på Shakspeares tid illa ansedda, då deremot
de som spelte i staden på en stadigvarande teater (licensed
peformers) stodo i ett visst anseende.

-- Ett näste af barn, små nykläckta ungar. Dessa
ungar voro sanct Paulus chorgossar, "the children of S:t
Paul's", som uppförde flere stycken af Marston och Lilly
och lågo i täflan och fejd med den Shakspeareska truppen,
som spelade på the globe-theatre. Denna teater hade på
sin skylt en Hercules, som bar jord-globen. På denna 
omständighet alluderas p. 43 i orden "de till och med draga
af med Hercules och hans börda", d. v. s. taga lofven af
the globe-theatre.

Sid. 44. Alldeles rätt min herre, i måndags 
morse, då var det. Hamlet säger dessa ord till Rosenkranz
för att inbilla Polonius, att man talat om andra föremål än
om honom.

-- På hvar sin åsna ridandes. Troligen ett lån ur
någon gammal visa likasom de öfriga verserna om Jephta,
dem Hamlet citerar. Läsaren fäste uppmärksamhet vid den
åsyftade jemförelsen emellan Ophelia och Jephtas dotter.

Sid. 45. Ah, min unga fröken m. m. Jmfr. noten
till M. N. D. p. 10.


Sid. 45. Men jag ansåg det vara ett anständigt
arbete m. m. Öfvers. läser med Johnson But I called it,
en läsart, som tyckes gifva bättre sammanhang än den vanliga.

Sid. 50. På frågor gifmild m. m. Öfversättaren har
följt den af Warburton föreslagna läsarten:
Most free of questions, but of our demands
 Niggard of his reply.
Warburtons gissning att så borde läsas har blifvit 
bekräftad af en sednare upptäckt qvart-upplaga. Hunter Vol. II.
p. 236.

Sid. 52. Att vara eller icke vara, det är frågan.
Dessa ord hafva nästan öfvergått till ordspråk, och derföre
har öfversättaren icke velat gifva dem en annan form, 
oaktadt versen blir öfvermätig.

Sid. 59. Ni spelte ju en gång vid universitetet.
Studenterna i Oxford och Cambridge brukade uppföra latinska
skådespel för kungliga och andra förnäma personer.

Sid. 60. Jag tar på mig min zobelpels. Att få bära
zobelfordrade kläder var på Shakspeares tid en utmärkelse,
som endast tillhörde förnäma personer.

-- Vår stackars käpphäst är ju glömd. 
Käpphästen, the hobbyhorse reds vid majfesterna och skulle 
föreställa sanct Görans häst. Denna lek afskaffades af 
puritanerna, och de ofvan anförda orden lära vara en rad ur någon
af de många satiriska visor, som, riktade mot de frommas
ifver, egnades åt käpphästens minne.

Sid. 64. Jag skulle kunna vara tolk m. m. Tolk,
interpreter, kallades den som vid marionettspel talade bakom
dockteatern. För öfrigt ligger i dessa ord "a wanton sense."

Sid. 65. Ni skulle hafva rimmat. Andra raden af
den af Hamlet reciterade versen slutar sig i originalet på
was. Horatio väntar att få höra rimmet ass (åsna), hvilket
också Hamlet menade, men icke uttalade. Den svenska 
Horatio väntar sig rimmet nöt.

Sid. 66. Dessa dyrkar och tjufklor. Hamlet räcker
fram sina händer.

-- Ett ord i förtroende. Denna tydning grundar sig
på Malones gissning att Hamlet tager Gyldenstern afsides;
orden to withdraw with you få annars ingen begriplig 
mening. Gyldensterns replik: "gode prins" m. m. har

öfversättaren återgifvit efter den vanliga läsarten. Den är dunkel,
och troligen har det ej varit Shakspeares mening att göra
den tydligare, en förmodan som bestyrkes af Hamlets svar.
Gyldenstern talar affekteradt, och det är just derpå som Hamlet
fäster uppmärksamhet.

Sid. 71. Polonius gömmer sig. På Shakspeares tid
klistrades ej tapeterna vid väggen, utan hängde fritt ner.
En person kunde då mycket väl dölja sig emellan tapeten
och väggen.

Sid. 77. Vidundret vana, som förhärdar själen.
Originalet är utan tvifvel här korrumperadt; ingen 
grammatikalisk mening kan hemtas ur orden som de nu läsas. De
förändringar, som äro föreslagna och som upphäfva antitesen
emellan angel och devil, har öfversättaren icke vågat följa,
emedan han är fullt öfvertygad om att en sådan antites var
åsyftad. Med ledning af denna antites blir meningen den,
att vanan både är en ond och en god sak, både djefvul
och engel, djefvul, om den ikläder sig syndens drägt och
leder till förhärdelse, engel, om den tagen på sig dygdens
livre och börjar trifvas i detsamma.

Sid. 81. Kurra, kurra gömma. I originalet hide fox
and all after. Utan tvifvel alluderar Hamlet på den gömda
Polonius, som man nu går och letar efter, och derföre har
öfversättaren anbragt det mera fattliga uttrycket kurra gömma.

Sid. 87. De säga ugglan var en bagares dotter.
Christus gick en gång, så förtäljer legenden, förbi en 
bagarebod och begärde ett stycke bröd. Bagarehustrun lade en
stor degklump i ugnen för att grädda, men hennes dotter
tyckte att den var för stor och tog utaf den ett stycke. Då
svälde degen upp och blef mycket större än förut, och 
bagarens dotter började ropa hu! hu! och flög ut igenom fönstret
förvandlad till en uggla. Denna saga var mycket allmän i
Glostershire på Shakspeares tid och berättades för barn för
att göra dem barmhertiga mot de fattiga.

-- Gud ske lof för mat och dryck! -- I originalet
God be at your table. Öfversättaren förmodar, att Ophelia
i sitt vansinne vill läsa upp ett stycke af en bordsbön,
hvilket icke än osannolikt, då man påminner sig den nyss 
anförda legenden.

-- Guds fred, det är sanct Valentins dag. Detta
stycke så väl som flera är ett lån ur gamla ballader, 
stundom rimmade, stundom försedda blott med assonanser. 
Öfversättaren har derföre trott sig böra imitera folkvisans ton.

Sid. 91.  Ack, det omqvädet låter så bra! 
Öfversättaren antager med Steevens, att wheel här betyder det
samma som burden. Här är icke någon fråga om 
spinnrocks-hjul som Eschenburg förmenar.

-- Rosmarin ansågs stärka minnet. Smickersötan och
kuttergräset ger Ophelia åt kungen. Kuttergräset är 
Aquilegia, en symbol på lystenhet och otillåtna begär; 
blomkronans honungsgömmen se ut som horn, och plockar man
bort några blad, så få de återstående utseende af två dufvor
som kyssas. Ångerörten ger hon åt drottningen; Ophelias
qval och drottningens äro af olika art, och derföre skola de
bära sina buketter på olika sätt, with a difference, en term
lånad från heraldiken, men som icke kunnat begripligt 
återgifvas med en motsvarande svensk.

Sid. 96.  Och hvarföre skulle det väl vara så? m. m. 
Ett mycket fint poetiskt drag. Konungen vet icke rätt,
om han skall våga sig fram med mordförslaget till Laertes;
hans tankar grumla sig.

Sid. 101.  Grefvevapen. I originalet är en ordlek med
arms vapen och arms armar.

Sid. 104. Är den din, så ljuger du på egen botten.
Öfversättaren har följt Foersoms lyckliga behandling af
detta annars oöfversättliga ställe.

-- Verlden har på de tre sista åren blifvit så
spetsig m. m. En allusion på bruket att bära skor, som
voro mycket tillspetsade framtill.

Sid. 108. Dricka ättika. Förmodligen en allusion på
Christi dryck på korset. Hunter.

Sid. 109. Må sjelfva Hercules sitt bästa göra,
 En katta spinner, hunden klår sitt öra.
Detta dunkla ställe har varit underkastadt många tydningar.
Öfversättaren har nödgats återgifva det något fritt för att
antyda den mening han tror ligga deri, nemligen att Hamlet
icke vill gifva sig i vidare handgemäng med Laertes, huru
mycket denne än måtte reta honom, utan förblifver likgiltig 
som ett djur för allt, som säges och sker. Han går också
genast sin väg.

Sid. 110.  -- Jag for ur kojen opp. Dessa ord stå i
sammanhang med ordet Raskt på föregående sida.

Sid. 112.  Känner du den der vattenmyggan? d. v.
s. den der ytliga dagdrifvaren. Vattenmyggan glider fram
och tillbaka på vattenytan.

Sid. 113.  I detta samtal parodierar Hamlet Osricks 
affekterade sätt att uttrycka sig och bringar honom derigenom ur
fattning. Ett sådant affekteradt tal var modernt på Shakspeares 
tid och fann sitt högsta uttryck i Lillys Euphues. En
Euphuist är lifligt målad i Walter Scotts roman Klostret.

Sid. 115.  Nu springer den vipan m. m. Horatio 
säger, att Osrick är så nykläckt, att äggskalet ännu sitter fast
vid hufvudet på honom.

*



