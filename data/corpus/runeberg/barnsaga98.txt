
BARNBIBLIOTEKET SAGA : 98

—

Det Gyllene Skinnet

Grekiska
sagor

Berättade av
N. H. Hawthorne


Teckningar av E. O. Strandman



STOCKHOLM, SVENSK LÄRARETIDNINGS FÖRLAG

Pris: 2 Kr.






BARNBIBLIOTEKET SAGA

98

LÄSEBOK I HEM OCH SKOLA

DET GYLLENE SKINNET

GREKISKA SAGOR

BERÄTTADE AV

N. H. Hawthorne

översatta av

Ebba Nordenadler

TECKNINGAR AV

Erik O. Strandman  m. fl.


RED.: A. HAMMARLUND

STOCKHOLM

SVENSK LÄRARETIDNINGS FÖRLAG




(Eftertryck förbjudes!)

STOCKHOLM  1924

KUNGL. HOVBOKTRYCKERIET IDUNS TRYCKERI A.-B.

245261



FÖRETAL.

Sagorna i denna bok äro hämtade ur en fri
bearbetning, som den framstående amerikanske
författaren Hawthorne på sin tid gjorde för att roa
sina egna barn. Det vill säga, den fantasirike
diktaren följde ju i huvudsak de grekiska förebilderna. 
Men han tillät sig små utvikningar från
ämnet och reflexioner, som framkallats av vår tid
och dess tänkesätt.

Han framhåller visserligen i sin inledning
skillnaden mellan de gamla grekernas tänkesätt och
den moderna mänsklighetens, vars ideal äro
byggda på kristen grund. Men han underskattar
därför ej den sunda kärna, som ligger bakom dessa
fabler från vårt släktes ungdomstid.

Ty i sina sagor om hjältar och andra stora män
ha grekerna lagt in så mycket sant och gott, som
aldrig kan bli föråldrat, och under alla tider står
efterföljansvärt. Även i den mest fantastiska
förklädnad framträder här modet och självuppoffringen 
som det mest eftersträvansvärda för en
människa.


Sådana typer som Jason, Herkules och Teseus, 
för att endast nämna dessa tre, visa hän på en
ädel livsuppfattning. Deras strider mot jättar och
andra odjur äro visserligen sagolika och nästan
otroliga. Men de ha sin mening i alla fall. De
tala, i sagans språk, om mänsklighetens strid för
sina ideal mot livets råa och mörka makter.

Någonting enkelt, stort och friskt som saltskummet 
från Medelhavet vilar över den gamla grekiska 
sägnen. Dess gestalter ha därför aldrig kunnat
dö. Under århundraden ha de fångat människornas 
fantasi, särskilt barnens.

När Saga-biblioteket upptagit denna lilla
samling grekiska sägner, har det därför skett i full
visshet om, att de ha en plats att fylla och att
de vackra och fantasirika gestalterna från det
gamla Grekland ännu förmå fängsla barnasinnen även
här uppe i det kyliga Norden.

———





Det Gyllene Skinnet.

Jason, den avsatte kungens av Jolkos
son, skickades redan som liten gosse
bort från föräldrahemmet för att
uppfostras av den underligaste skollärare ni väl
någonsin hört talas om. Denne man tillhörde
nämligen det folkslag, som kallas centaurer.
Han bodde i en grotta, hade en mans huvud
och överkropp samt i övrigt en vit hästkropp.
Han hette Kiron, och fast han såg så
besynnerlig ut, var han en mycket erfaren och
skicklig lärare och hade många lärjungar, som
efteråt gjorde honom heder genom att bli 
ryktbara män. Herkules, som ni alla hört
talas om, var en bland dem, likaså Akillevs,
Filoktetes samt Eskulapius, som blivit vida
ryktbar som läkare. Den gode Kiron lärde
sina elever i stället för att skriva, läsa och
räkna att spela på harpa, bota sjukdomar,
nyttja svärd och sköld samt andra saker, som
på den tiden ingingo i en god uppfostran.

Jag har emellanåt misstänkt, att Kiron, när
allt kom omkring, inte var skapad på annat
sätt än vanligt folk. Men eftersom han var
en snäll och glad gammal själ, hade han för
vana att leka häst och skumpa omkring i
skolrummet på alla fyra och låta de små skolgossarna 
rida på sin rygg. Och så, när lärjungarna 
i sin tur blivit gamla och gungade sina
små barnbarn på knäet, berättade de för dem
om sin egen barndoms alla lekar, och då
inbillade sig småttingarna, att deras farfar fått
sin uppfostran av en man, som var till hälften 
människa och till hälften häst. Små barn
förstå inte alltid, vad som berättas för dem,
och få ofta, som ni nog veta, så konstiga
idéer i huvudet.


Hur det nu är med den saken, har sagan
alltid berättat, att Kiron hade en människas
huvud och överkropp men för övrigt
var skapad som en häst. Tänk er bara hur den
gamle allvarlige herrn skumpade omkring i
skolrummet och kanske trampade någon av
småttingarna på tårna och viftade med svansen 
i stället för pekpinnen! Jag kan just
undra hur mycket smeden tog betalt för en
omgång skor åt honom!

Jason bodde alltså i grottan hos den
fyrfotade Kiron från det han var ett helt litet
barn till dess han vuxit upp till yngling.
Jag tvivlar inte på, att han blev en mycket
skicklig harpspelare, kunnig i vapnens bruk
och tämligen hemmastadd i läkekonsten och
framför allt en duktig ryttare. Ty när det
gällde att lära ungdomar att rida, måste
Kiron ha varit överlägsen alla andra lärare.

Så gingo åren, och när Jason vuxit upp
till en storväxt, kraftig yngling, beslöt han
att söka sin lycka ute i vida världen utan att
först fråga Kiron till råds eller ens tala om
saken med honom. Detta var nog mycket 
oförståndigt, och jag hoppas, att ingen av er,
mina små vänner, någonsin kommer att följa
Jasons exempel. Men ser ni, det var på det
sättet, att han under tiden fått reda på, att
han var en kunglig prins, och att hans far,
kung Eson, blivit störtad från sin tron av en
viss Pelias, som nog också skulle ha mördat
Jason, om inte gossen blivit gömd i centaurens 
grotta. Och nu, då han var stor, beslöt
han att ta saken i egen hand och straffa den
ondskefulle Pelias, som störtat hans gode
fader från tronen och gjort sig själv till kung.

Han tog ett spjut i vardera handen, kastade 
en leopardhud över axlarna för att skydda
sig mot regnet och började sin vandring.
Han var mycket stolt över sina sandaler, som
en gång varit hans faders. De voro vackert
broderade och fastgjordes vid fötterna med
guldband. Han väckte uppseende, var han
drog fram, och kvinnor och barn rusade ut,
då han gick förbi, och undrade, vart den
vackre ynglingen med leopardhuden och de fina
sandalerna tänkte bege sig, och vilka hjältedåd 
han ämnade utföra med sina båda spjut.

Efter någon tids vandring kom Jason till
en brusande flod, som tycktes vara för djup
att vada över och för strid att simma över.
Någon bro syntes inte till, och om det också
funnits en båt, hade den inom ett ögonblick
krossats mot de vassa klippspetsar, som
överallt stucko upp ur vattnet.

— Stackars lille gosse! kraxade en röst tätt
bredvid honom. Han måtte ha fått en klen
uppfostran, eftersom han inte vet, hur han
skall komma över en sådan här liten ström.
Eller är han kanske rädd för att blöta sina
fina sandaler? Det är verkligen synd, att
hans fyrbente lärare inte är här och bär
honom över på sin rygg!

Jason såg sig förvånad omkring, för han
hade inte haft en aning om, att någon fanns i
närheten. Bredvid honom stod en gammal
gumma med en trasig mantel över huvudet
och axlarna. Hon stödde sig mot en stav,
vars ena ände var utskuren i form av en gök.
Hon såg förskräckligt gammal och rynkig ut,
men hennes bruna ögon voro så stora och
underbart vackra, att Jason inte fäste sig vid 
någonting annat än dem. Gumman höll ett
granatäpple i handen, ehuru frukttiden för
längesedan var förbi.

— Vart skall du gå, Jason? frågade
gumman.

Hon tycktes känna hans namn. Nå, de där
stora ögonen sågo för resten ut, som om
ingenting var fördolt för dem, varken det
förflutna eller det tillkommande. Medan Jason
stirrade på henne, struttade en påfågel fram
och ställde sig bredvid henne.

— Jag är på väg till Jolkos, svarade den
unge mannen, för att uppmana den elake
kung Pelias att stiga ned från min faders
tron och låta mig regera i hans ställe.

— Jaså, sade gumman. Nå, om så är,
behöver du ju inte ha så förskräckligt
bråttom. Tag mig på ryggen och bär mig över
vattnet, så är du en snäll gosse. Jag och min
påfågel har något att bestyra på andra sidan
floden, alldeles som du själv.

— Kära mor, svarade Jason, du kan knappt
ha ett så viktigt ärende som att störta en
kung från hans tron. Och för resten ser du 
väl själv, hur strid floden är. Om jag skulle
råka snava, skulle strömmen sopa bort oss
båda två mycket lättare än det där uppryckta
trädet. Jag ville gärna hjälpa dig, om jag
bara kunde, men jag tvivlar på, att jag är nog
stark att föra dig över floden.

— Ja, då är du inte heller tillräckligt stark
att störta kung Pelias från tronen, sade
gumman hånfullt. Och för resten, om du inte vill
hjälpa en fattig gumma i hennes nöd, passar
du inte till kung. Ty varför skola kungar
finnas om inte för att hjälpa de svaga och
förtryckta? Men gör som du behagar!
Antingen tar du mig på ryggen eller också skall
jag, gammal och skröplig som jag är, bjuda
till att själv vada över floden.

Gumman stötte vid dessa ord med sin stav
i floden liksom att söka fotfäste i dess
steniga bädd. Men Jason blygdes redan över sin
vägran att hjälpa henne. Han kände, att han
aldrig skulle förlåta sig själv, om den
stackars gumman drunknade i floden. Den gode
Kiron — vare sig han nu var till hälften häst
eller inte — hade lärt honom, att det 
vackraste sättet att använda sin styrka var att
hjälpa de svaga, och likaså, att han borde
behandla varje ung kvinna som sin syster och
varje gammal som sin mor. Och när nu
Jason drog sig dessa lärdomar till minnes,
böjde han knä och bjöd gumman sätta sig
upp på hans rygg.

— Eftersom du tycks ha så brått att komma 
över till andra stranden, skall jag försöka
bära dig dit, sade han. Men nog tror jag det
blir svårt. Om floden är för strid för mina
krafter, så rycker den oss båda med sig.

— Det har ingen fara, svarade gumman.

Hon slog armarna kring Jasons hals, han rätade upp sig 
och gick modigt ut i det skummande vattnet. Påfågeln flög 
upp på gummans ena axel. De båda spjuten voro Jason till 
god hjälp, när det gällde att leta sig fram
mellan klipporna.

Men då han hunnit halvvägs ut i den kalla
floden, klämdes hans ena fot så fast mellan
ett par stora stenar, att han under sina
försök att komma loss förlorade den ena av sina
vackra sandaler.

Jason, kunde inte undertrycka ett förargat
utrop.

— Vad har hänt? Är det något på tok,
Jason? frågade, gumman.

— Ja, det är just vad det är, svarade han.
Jag har tappat en sandal här mellan
stenarna. Hur skall jag nu ta mig ut vid kung
Pelias hov med blott en broderad sandal!

— Ta det inte så hårt, sade gumman glättigt. 
Du har aldrig haft bättre tur än då du
tappade den där sandalen. Det övertygar
mig om, att du just är den person, som Talande 
eken har berättat om.

Tillfället var just inte lämpligt för Jason
att fråga vad Talande eken sagt. Men
gummans muntra röst livade upp honom, och för
resten hade han aldrig förr i sitt liv känt sig 
så stark och kraftfull, som sedan han tagit
denna gamla kvinna på sin rygg. Snart
nådde han den andra stranden och satte ned
gumman och hennes påfågel oskadda i gräset.
Men när detta var gjort, kunde han ändå inte
låta bli att helt nedslagen titta på sin nakna
fot.

— Du får så småningom ett par ändå vackrare 
sandaler, sade gumman med en vänlig
blick ur sina vackra bruna ögon. Låt bara
kung Pelias få se en skymt av den där nakna
foten, så lovar jag dig, att han blir askgrå i
ansiktet. Där går din väg, Jason, och min
välsignelse följer dig. Och när du sitter på
din tron, så tänk på gumman, som du hjälpte.

Vid dessa ord smålog hon mot honom och
linkade bort. Om det nu var skimret i hennes
vackra bruna ögon, som spred en strålglans
kring henne, hur som helst, Jason inbillade
sig, att det trots allt låg någonting mycket
majestätiskt i hela hennes hållning. Ehuru
hon linkade, som om hon varit ansatt av
svår reumatism, föreföll det honom, som om
hon rört sig med en drottnings behag och 
värdighet. Påfågeln, som flugit ner från hennes
axel, struttade bakom henne med stolt
utbredd stjärt som för att låta Jason beundra
dess skönhet.

När gumman och påfågeln voro ur sikte,
fortsatte Jason sin färd. Slutligen kom han
till en stad, som låg vid foten av ett berg inte
långt från havet. Utanför staden vimlade
det av högtidsklädda män, kvinnor och barn,
som synbarligen firade en fest. Folkskaran
var tätast nere vid stranden, och Jason såg
en rökstrimma ovanför deras huvuden,
vilken ringlade sig upp mot den blå himlen.
Han frågade en av åskådarna, vad staden
hette och varför så många människor voro
samlade.

— Detta är kungariket Jolkos, svarade
mannen, och vi äro kung Pelias undersåtar.
Vår härskare har kallat oss tillsamman för
att se honom offra en svart tjur till
Neptunus, som påstås vara hans far. Kungen står
därborta, där röken stiger upp från altaret.

Medan mannen talade, betraktade han
Jason med stor nyfikenhet. Ty dennes 
klädedräkt var helt olika alla de andras. Jason
märkte, att mannen i synnerhet stirrade på
hans fötter, varav den ena ju var naken och
den andra prydd av hans faders broderade
sandal.

— Titta på honom! Titta på honom! sade
mannen till sin granne. Ser du? Han har
bara en sandal på sig!

Då började först grannen och sedan den
ena efter den andra att häpna stirra på
Jason, i all synnerhet på hans fötter, och han
hörde, hur de viskade till varandra:

— En sandal! Bara en sandal! mumlade
de. Mannen med bara en sandal. Här har vi
honom äntligen! Varifrån kommer han? Vad
tänker han göra? Vad skall kungen säga till
mannen, som har bara en sandal!

Stackars Jason var mycket förlägen på
samma gång som han tyckte, att människorna 
i Jolkos voro mycket illa uppfostrade, då
de kunde göra så mycket väsen av en tillfällig 
brist i hans klädsel. Under tiden knuffades 
Jason framåt — eller kanske var det
så, att han själv banade sig väg — så att han 
inom kort stod tätt bredvid altaret, på vilket
kung Pelias offrade den svarta tjuren.

Folkets häpna mummel vid åsynen av
Jason med hans ena nakna fot övergick
snart till ett högt sorl, som störde ceremonierna. 
Kungen, som höll den stora offerkniven
högt lyftad för att stöta den i tjurens strupe,
vände sig vredgad om och spände ögonen i
Jason. Folket hade nu dragit sig litet
tillbaka, så att Jason stod ensam på en öppen
plats mittemot den uppretade kungen.

— Vem är du? röt konungen och rynkade
hotfullt ögonbrynen. Och hur vågar du störa
tystnaden, då jag offrar en svart tjur åt min
fader Neptunus?

— Det är inte mitt fel, svarade Jason. Ers
majestät må i stället klandra de ohyfsade
undersåtar, som ställt till allt detta väsen,
därför att jag råkat tappa den ena av mina
sandaler.

Då Jason sade detta, kastade kungen en
uppskrämd blick på hans fötter.

— Åhå, mumlade han, här har vi 
sannerligen mannen med bara en sandal! Vad skall
jag ta mig till med honom?

Och han slöt handen ännu hårdare om den
stora kniven, som om han haft stor lust att
hellre döda Jason än tjuren. De, som stodo
närmast, hörde kungens ord, fast han talat
så lågt. Ett sakta sorl
hördes på nytt, som
inom kort övergick till
höga rop:

— Mannen med bara
en sandal har kommit!
Profetian har gått i
fullbordan!

För många år sedan
hade nämligen Talande
eken i Dodona sagt
Pelias, att en man, som
bar sandal på ena
foten, skulle störta honom
från tronen. För den
skull hade han gett
sträng befallning,
att ingen man som 
inte bar sandaler på båda fötterna, någonsin
skulle få träda inför hans ansikte. En av
hans officerare, som ständigt uppehöll sig i
palatset, hade intet annat att göra än att
undersöka folks sandaler och
på den kungliga
skattkammarens bekostnad
förse dem med nya, så
snart de gamla började
se utslitna ut.

Kung Pelias hade
under hela sin regering
aldrig blivit så upprörd
och skrämd som vid åsynen 
av stackars Jasons
ena nakna fot. Men som
han av naturen var en
oförvägen och 
hårdhjärtad man, fattade han snart mod och
började fundera på hur han skulle kunna
göra sig kvitt den där förskräcklige
främlingen, som hade bara en sandal.

— Min käre unge man, sade kung Pelias
med så vänlig röst som möjligt, på det Jason
inte skulle fatta några misstankar, du är
hjärtligt välkommen till mitt kungarike. Att
döma av din klädsel måtte du ha färdats en
lång väg. Ty i denna trakt är det inte
modernt att använda leopardhud till mantel.
Jag vore tacksam, om du ville säga mig ditt
namn och var du blivit uppfostrad.

— Jag heter Jason, svarade den unge
främlingen, och alltsedan jag var mycket liten har
jag bott i centauren Kirons grotta. Han var
min lärare och har lärt mig musik och att
rida och att läka sår men också att tillfoga
sår med mina vapen.

— Jag har hört talas om Kiron, skolläraren, 
sade kungen, och att det ryms mycken
visdom och lärdom i hans huvud, fast det
råkar sitta på en hästkropp. Det gläder mig
storligen att få hälsa en av hans lärjungar 
välkommen till mitt hov. Men för att pröva
hur mycket vishet du lärt av en så skicklig
lärare, skulle jag gärna vilja göra dig en
fråga, om du tillåter det?

— Jag ger mig inte ut för att vara vidare
vis, svarade Jason. Men fråga vad du behagar, 
så skall jag svara så gott jag kan.

Det var kung Pelias mening att snärja in
den unge mannen och narra honom att säga
någonting, som skulle störta honom i fördärvet. 
Med ett listigt leende sade han därför:

— Vad skulle du göra, tappre Jason, ifall
det fanns en man, om vilken du hade goda
skäl att tro, att han beslutat att krossa och
dräpa dig — vad skulle du göra, säger jag,
om denne man stod inför dig och var i ditt
våld?

När Jason lade märke till den ondskefulla
blicken i kung Pelias ögon, anade han, att
kungen upptäckt i vilket ärende han kommit
och ämnade vända hans egen dom mot honom
själv. Men ärlig och redbar, som unge Jason
var, beslöt han att i alla händelser öppet säga
hur han skulle handla, om han hade en 
dödsfiende i sitt våld. Efter ett kort övervägande
svarade han därför med fast och manlig röst:

— Jag skulle skicka en sådan man att
hämta det Gyllene Skinnet.

Detta företag var det allra svåraste och
farligaste av alla företag i världen. Ty för
det första måste man göra en lång resa över
okända farvatten. Det
fanns knappt något hopp,
att en ung man, som företog denna färd, skulle lyckas hämta det 
Gyllene Skinnet eller komma med livet tillbaka hem för att berätta 
om de faror han utstått. Kung Pelias ögon lyste därför av glädje, 
då han hörde Jasons svar.

— Väl sagt, du man med bara en sandal!
sade han. Drag alltså bort och hämta, med
fara för ditt liv, det Gyllene Skinnet åt mig.

— Jag går, svarade Jason lugnt, och om
jag misslyckas, behöver du inte oroa dig för,
att jag någonsin skall återkomma. Men om
jag vänder åter till Jolkos med det Gyllene
Skinnet, då, kung Pelias, måste du stiga ner
från din tron och räcka mig din krona och
spira.

— Hjärtans gärna! svarade kungen med ett
hånskratt. Till dess skall jag ha dem i gott
förvar åt dig.

Det första Jason gjorde, då han lämnat
kungen, var att bege sig till Dodona och
bedja Talande eken om ett gott råd. Detta
underbara träd stod mitt i en gammal skog. Dess
ståtliga stam höjde sig hundra fot i luften,
och då Jason såg upp på dess täta lövverk,
sade han högt, som om han tilltalat någon
varelse, som var gömd där uppe:

— Vad skall jag göra för att få det Gyllene
Skinnet?                                                        

Till att börja med rådde en djup 
tystnad, inte bara i eken men också i hela den
ödsliga skogen. Men så småningom började
eklöven susa och prassla, som om en stilla
vind dragit genom dem, fast skogens alla
andra träd stodo alldeles orörliga. Ljudet blev
starkare, som om en våldsam storm brusat
fram, och snart inbillade Jason sig, att han
kunde urskilja ord. Men de voro nästan
obegripliga, ty varje löv tycktes vara en tunga,
och de otaliga tungorna talade på en gång.
Men bruset blev allt starkare och starkare, och
nu urskildes tydligt en djup basröst, som så
tydligt, som man kan begära att ett träd skall
tala, sade dessa ord:

— Gå till Argus, skeppsbyggaren, och bed
honom bygga en galär med femtio åror.

Så blandade sig rösten åter bland de andra
lövens otydliga mummel och dog till slut bort.
Jason började tvivla på, att han verkligen
hört orden; kanske alltsamman bara var
inbillning?

Men när han frågade sig för bland folket
i Jolkos, erfor han, att det verkligen fanns
en man i staden, som hette Argus, som var en 
mycket skicklig båtbyggare. Detta visade ju,
att eken inte saknade förstånd. På Jasons
begäran erbjöd sig Argus villigt att bygga en
så stor galär, att det behövdes femtio starka
män för att ro den, och det ehuru ett så
stort roddarskepp aldrig förr byggts i
världen.
Skeppet blev äntligen färdigt och fick
namnet Argo, och eftersom Talande eken
redan gett Jason ett så gott råd, tyckte han, att
det inte kunde skada att be om ett till. Han
gick därför tillbaka till trädet och frågade,
vad han nu skulle göra.
Denna gång mumlade inte alla löven i
munnen på varandra som förra gången. Men
efter en stund märkte Jason, att en stor gren,
som sträckte sig över hans huvud, började
vaja för vinden och prassla, medan alla de
andra voro orörliga.
— Hugg av mig! sade grenen till sist
med tydlig röst, hugg av mig och snida mig
till en galjonsbild på ditt skepp?
Jason lydde rådet och högg av grenen. En
träsnidare åtog sig att göra bilden.   Han var
ganska skicklig och hade redan snidat flera
galjonsbilder, som föreställde kvinnofigurer.
Men denna gång tycktes hans hand underligt
nog föras av någon osynlig makt. Ty med en
skicklighet, som förbluffade honom själv,
snidade han en bild, vars make han aldrig drömt
om. Den föreställde en vacker kvinna med
en hjälm på huvudet, under vilken det långa
håret ringlade sig i lockar ned över axlarna.
På vänstra armen bar hon en sköld och mitt
i den syntes en levande avbild av Medusas
huvud med ormlockarna. Högra armen var
utsträckt, som om den pekade framåt. Denna
underbara gestalts ansikte var så allvarligt
och majestätiskt, att ni kanske hade kallat
det strängt, men munnen var mild och såg ut,
som om den stod i begrepp att öppnas för
att uttala de  djupaste visdomsord.
Jason var hänryckt över träbilden och
unnade träsnidaren ingen ro, förrän den blivit
fästad vid skeppets förstäv som det brukades
då för tiden och ofta nog än i dag.
— Och nu, utbrast han, medan han
betraktade bildens lugna, majestätiska ansikte, mås-
te jag gå till Talande eken och fråga, vad jag
härnäst skall göra.
—  Det behövs inte, Jason, sade en röst.
Ehuru mycket dovare påminde den honom
dock om den gamla ekens mäktiga stämma.
—  När du önskar ett gott råd, kan du
begära det av mig.
Jason hade sett bilden rätt i ansiktet, då
dessa ord yttrades. Men han kunde knappt
tro varken sina ögon eller öron. Ty
ek-läpparna hade rört sig, och av allt att döma hade
rösten kommit från bildens mun.
När Jason hämtat sig från sin häpnad,
påminde han sig, att kvinnogestalten snidats av
virke från Talande eken och att det därför
var helt naturligt, att den skulle äga
talförmåga. Men det var verkligen en stor lycka,
att han skulle föra ett så klokt stycke trä med
sig på sin farliga resa.
— Säg mig då, underbara bild, ropade
Jason, eftersom du ärvt din faders, Talande
ekens visdom, säg mig då, varifrån jag skall
få femtio djärva ynglingar, som vilja sköta
mina femtio åror?  De måste ha starka armar
och modiga hjärtan, annars kunna vi aldrig
erövra det Gyllene Skinnet.
— Gå, manade bildstoden, gå och
sammankalla Greklands alla unga hjältar!
Kunde ett råd vara klokare än detta?
Jason skyndade att skicka budbärare till
Greklands alla städer för att göra veterligt, att
prins Jason, kung Esons son, ämnade hämta
det Gyllene Skinnet, och att han begärde hjälp
av fyrtionio av de starkaste och tappraste
unga män att ro hans fartyg och dela hans
faror.   Jason själv skulle bli den femtionde.
Detta budskap satte liv i landets alla
äventyrslystna ungdomar. Några av dem hade
redan kämpat med jättar och dräpt drakar, och
de yngre, som ännu ej haft sådan tur, tyckte
att det var en skam att ha levat så länge utan
att åtminstone ha fått sticka ned högra armen
i ett lejons svalg. Det fanns här stora utsikter
att få vara med om många äventyr under
sökandet efter det Gyllene Skinnet.
Så snart de hunnit fullt rusta sig med
hjälm, sköld och svärd, skyndade de till
Jolkos och gingo ombord på galären.  Där tryck-
te de Jasons hand och försäkrade honom, att
de inte fruktade döden utan voro villiga att
följa honom till världens ända, och ändå
mycket längre, om han så önskade. Många av
dessa käcka ungdomar hade blivit
uppfostrade av Kiron och voro därför gamla
skolkamrater till Jason.
Den kraftfulle Herkules, som en gång skulle
bära himlavalvet på sina skuldror, var en av
dem. Och där voro Kastor och Pollux, de
modiga tvillingarna, och Teseus, som. vunnit
rykte genom ätt döda odjuret Minotaurus. Där
var Lynkeus, som med sina underbart skarpa
ögon kunde se tvärsigenom en kvarnsten eller
djupt in i jordens innandöme och upptäcka
skatter, som voro gömda där, och Orfeus, den
förnämste av alla spelmän, som sjöng och
spelade så vackert på sin lyra, att de vilda
djuren reste sig på bakbenen och dansade
lustigt om efter hans musik.
En av roddarna var en vacker ung kvinna,
som hette Atalanta och hade uppammats av
en björninna uppe i bergen. Hennes gång
var så lätt, att hon kunde gå från den ena


vågtoppen till den andra utan att väta mer än
sandalsulorna. Hon hade vuxit upp i otämd
vildhet och talade mycket om kvinnans
rättigheter och älskade jakt och krig långt mer
än sömnad.
Men efter mitt förmenande voro två livliga
och ganska bångstyriga söner till
Nordanvinden de mest häpnadsväckande i detta
förnämliga sällskap. De hade vingar på axlarna,
och i händelse det blev vindstilla, kunde de
spänna ut kinderna och blåsa upp en nästan
lika kraftig bris, som deras far.
Jag får inte heller glömma bort att bland
besättningen funnos åtskilliga siare och
trollkarlar, som väl kunde förutsäga vad som
skulle hända i morgon eller om hundra år.
men som i allmänhet inte visste vad som
hände just för ögonblicket.
Jason utvalde Tifys till rorgängare,
därför att denne förstod sig på stjärnornas gång.
Den skarpsynte Lynkeus sattes till utkik i
fören. Ty han såg en hel dagsresas färd
framför sig, om han ock stundom förbisåg,
vad han hade mitt för näsan.  Men om vattnet
var riktigt klart, kunde han noga beskriva allt
som fanns på havets botten. Han ropade ofta
till kamraterna, att han såg massor av sjunk
na skatter — men det blevo de ju inte just
rikare av. Uppriktigt sagt var det för resten
inte många, som trodde honom.
När nu argonauterna, som de femtio
våghalsarna kallade sig, hade allting klart till
avresan, upptäckte de ett oförutsett hinder,
som hotade att avbryta färden, innan den ens
börjat. Skeppet var nämligen så långt och
brett och tungt, att alla de femtios förenade
styrka inte förmådde skjuta ut det i vattnet.
Alla försök voro fruktlösa, och slutligen satte
de sig utmattade och tröstlösa ner på
stranden. Det tycktes inte vara någon annan råd
an att lämna skeppet att ruttna på stranden
och gå miste om det Gyllene Skinnet.
Då erinrade sig Jason plötsligt den
underbara galjonsbilden.
— O, dotter till Talande eken, ropade han,
hur skall vi bära oss åt för att få skeppet ut i
vattnet?
- Tag plats vid årorna allesamman, svara-
de bildstoden, och låt så Orfeus spela på sin
lyra.
De femtio hjältarna gingo ögonblickligen
ombord och de fyrtionio lyfte årorna högt i
luften, under det Orfeus, som tyckte mer om
att spela än att ro, lät fingrarna glida över
lyrans strängar. Redan vid första tonen
kände de, hur skeppet sakta rörde sig. Orfeus
spelade glatt vidare, och galären gled nu
snabbt ner i vattnet med fören.
Galjonsbilden försvann ett ögonblick och dök upp pä
nytt lik en svan.
Roddarna sänkte årorna, det vita skummet
fräste kring fören, och Orfeus spelade en så
rask och munter melodi, att fartyget tycktes
dansa på vågorna i takt efter den. Och
sålunda gled Argo triumferande ut ur hamnen,
följd av allas leverop och välönskningar utom
den elake gamle Pelias, som stod för sig själv
och önskade, att han kunde blåsa ut den storm
av raseri, som fyllde hans hjärta, och på det
sättet sänka galären och alla roddarna i
havets djup.
För att fördriva tiden och liva upp färden
samtalade hjältarna om det Gyllene Skinnet.
Detta tycks enligt sagan från början ha suttit
på en boeotisk bagge. Denna bagge hade på
sin rygg tagit två barn, som svävade i
livsfara, och flytt med dem över land och hav
ända till det fjärran Kolkis. Det ena av barnen,
en flicka, som hette Helle, föll i havet och
drunknade.* Men det andra, en liten gosse,
som hette Phrixus, fördes i land av den
trogne baggen, som emellertid var så utmattad,
att han strax lade sig ned och dog.
Till minne av hans bragd och goda hjärta
förvandlades hans hud genom ett underverk
till guld och blev en av världens härligaste
skatter. Det hängdes upp i ett träd i en helig
lund och där hade den nu hängt i jag vet inte
hur många år och varit föremål för otaliga
kungars avund, som inte hade en sådan
dyrbarhet i sina palats.
Om jag skulle berätta argonauternas alla
faror och äventyr under denna färd, finge jag
hålla på ända till kvällen och kanske ett gott
stycke in på natten.   Jag måste därför nöja

* Hellesponten.
mig med att
tala om vad som
hände dem då
de en gång
landstego på en
liten ö. De lågo
just och vilade
sig i gräset, då de plötsligt anföllos av
något, som tycktes vara en skur av vassa
pilar. Några borrade sig ner i marken,
andra träffade sköldarna och somliga
sårade hjältarna. Dessa störtade upp och
sågo sig omkring efter den dolda fienden.
Men de kunde ej upptäcka ett
ställe på den lilla ön, där ens
en enda bågskytt kunde hålla
sig dold.
Pilarna,    som    voro   försedda
med   järnspets,   fortsatte   dock
alltjämt att vissla om öronen
på dem. När de slutligen råkade titta upp
mot himlen, sågo de en stor flock fåglar, som
avsköto sina fjädrar mot dem. Det fanns
ingen möjlighet att försvara sig, och det var nära
att de femtio tappra argonauterna blivit
dödade av en flock fientliga fåglar, innan de
ens fått syn på det Gyllene Skinnet, om inte
Jason kommit på tanken att rådfråga
ekbilden.
Han sprang alltså så fort han kunde bort
till galären.
— O, dotter till Talande eken, ropade han
andlös, vi
behöva mer
än någosin
ditt visa råd!
Vi hotas av
en stor fara
av en flock
fåglar,  som
skjuta på oss med sina spetsade fjädrar.
Vad  skola  vi  göra för ett jaga bort dem?
— Slå på edra sköldar, svarade bildstoden.
Jason skyndade med detta råd tillbaka till
sina kamrater, som aldrig i hela sitt liv blivit
så skrämda som av dessa förfärliga fåglar.
De slogo nu så kraftigt på sina sköldar, att
luften fylldes av dån. Fåglarna fingo då
förskräckligt brått att ge sig av, fast de skjutit
bort bara hälften av sina vingpennor.
Orfeus högtidlighöll segern med att spela en
triumferande hymn på sin lyra och sjöng
därtill så hänförande, att Jason besvor honom
att sluta. Han var rädd för att fåglarna, som
skrämts bort av oljudet, skulle lockas
tillbaka av välljudet.
Medan argonauterna voro kvar på ön, sågo
de en liten farkost närma sig stranden. I
denna sutto två unga män med furstlig hållning
och av underbar skönhet. Vilka tror du väl
de unga männen voro? Jo, inga mindre än
sönerna till just denne Phrixus, som i sin
barndom blivit förd till Kolkis på den trofasta
baggens rygg.  Phrixus gifte sig sedermera med
kungens dotter, och hans två söner hade
vuxit upp i Kolkis och lekt i utkanterna av
den lund, i vars mitt det Gyllene Skinnet
hängde på ett träd. De voro nu på väg till
Grekland i hopp att vinna tillbaka ett
kungarike, som orättrådigt blivit taget ifrån deras
far.
När prinsarna fingo höra, vart
argonauterna ämnade sig, erbjödo de sig att vända om
och ledsaga dem till Kolkis. Men på samma
gång läto de förstå, att det nog var mycket
tvivelaktigt, om Jason skulle lyckas röva det
Gyllene Skinnet. Trädet, i vilket detta var
upphängt, bevakades nämligen av en
fruktansvärd drake, som hittills alltid slukat
varje person, som råkat komma i dess närhet.
— Det finns också andra faror i er väg,
fortsatte de unga prinsarna. Men är inte denna
enda alldeles nog? O, tappre Jason, vänd om
innan det är för sent! Det skulle göra oss
sorg, om du och dina fyrtionio kamrater
blevo slukade av den rysliga draken.
—  Mina unga vänner, svarade Jason lugnt,
det förvånar mig inte alls, att ni tror, att 
draken är fruktansvärd. Ni ha från barndomen
blivit skrämda för honom, och därför frukta
ni honom som ett spöke eller troll. Men för
mig är draken endast ett stort ormliknande
djur, som antagligen har mindre lätt att sluka
mig i en munsbit än jag att hugga av hans
fula huvud och flå honom. I alla händelser står
det vem som vill fritt att vända om, men jag
för min del vill aldrig återse Grekland, om jag
inte för med mig det Gyllene Skinnet!
— Ingen av oss vill vända om! ropade hans
käcka kamrater. Låt oss ögonblickligen gå
ombord på galären! Om draken vill sluka oss till
frukost, kan han ju försöka!
Orfeus, som hade för vana att omsätta allt
i toner, började nu spela och sjunga så käckt
och muntert, att alla hans kamrater liksom
kände, att ingenting i världen kunde vara
ärofullare än att slåss med drakar.
Som argonauterna nu hade de unga
prinsarna till vägvisare, voro de inom kort
framme i Kolkis. När landets kung, som hette
Eetes, blev underrättad om deras ankomst,
lät   han   strax   kalla   Jason   till sitt palats.
Kungen såg barsk och grym ut, och ehuru
han tog på sig en skenbart vänlig och
förbindlig min, tyckte Jason just inte bättre om
honom än om den elake kung Pelias, som
störtat hans fader från tronen.

—  Var välkommen, gode Jason, sade
kungen. Är du på en lustresa eller är det din
mening att upptäcka okända öar? Vad kan väl
vara orsaken till, att jag hittills ej fått äran
att få se dig i mitt palats?

—  Store herre, svarade Jason med en djup
bugning, för Kiron hade lärt honom att
uppföra sig höviskt mot både kungar och tiggare,
jag har kommit hit i ett ärende, och jag utber
mig ditt tillstånd att uträtta det. Kung Pelias,
som orättmätigt sitter på min faders tron, har
lovat att stiga ned därifrån och ge mig sin
krona och spira, om jag överlämnar det
Gyllene Skinnet åt honom. Som du nog vet, store
konung, hänger detta nu i ett träd här i Kolkis,
och jag utber mig vördsamt ditt tillstånd att
få taga det med mig.

Kungen kunde ej längre behärska sig utan
rynkade vredgat ögonbrynen. Det fanns 
ingen på jorden, som han skattade högre än
det Gyllene Skinnet. Det sades till och med,
att han begått en mycket ful och neslig
handling för att göra sig till dess ägare.

När han nu hörde, att den tappre prins
Jason och fyrtionio av Greklands allra
modigaste unga män kommit till Kolkis uteslutande
för att beröva honom hans dyrbaraste skatt,
blev han ursinnig.

—  Vet du vilka villkor du måste uppfylla
för att komma i besittning av det Gyllene
Skinnet? frågade han barskt och kastade en
hotfull blick på Jason.

—  Jag har hört sägas, svarade den unge
mannen, att under trädet, i vilket skatten
hänger, liger en drake, och att var och en,
som nalkas honom, löper fara att slukas i en
munsbit.

—  Mycket riktigt, sade kungen med ett
leende, som just inte kunde kallas vänligt. -Mycket
riktigt, unge man! Men det finns andra saker,
som äro lika farliga eller ännu farligare, som
du måste uträtta, innan du ens kan bli slukad
av draken.    Du måste först tämja mina två
tjurar med kopparfötter och kopparlungor,
som den underbare smeden Vulkanus
förfärdigat åt mig. De ha en ugn i sin mage, och de,
utspy en sådan eld ur sina munnar och
näsborrar, att ingen hittills kommit i deras
närhet utan att ögonblickligen förbrännas till en
handfull aska. Vad säger du om det, min
tappre Jason?

—  Jag måste väl trotsa faran, svarade
Jason lugnt, eftersom den står i vägen för mitt
mål.

—  Sedan du tämt tjurarna, fortsatte kungen,
som ville göra allt för att skrämma Jason,
måste du spänna dem för en plog och sedan
plöja upp den heliga marken invid Mars lund.
Sedan skall du så ut några av de draktänder,
varmed Kadmus uppväckte en skara
beväpnade män. De äro ganska farliga, de där
draktändernas söner, och om du inte behandlar
dem på rätt sätt, komma de att kasta sig över
dig med sina spjut och svärd. Du min käre
Jason och dina fyrtionio argonauter är knappt
tillräckligt starka eller många att hålla stånd
mot en sådan härskara.
—  Min lärare Kiron har för längesedan
berättat Kadmus historia för mig, svarade
Jason. Det är möjligt, att jag kan handskas lika
bra med draktändernas söner, som Kadmus
gjorde.

—  Jag önskar, mumlade kungen för sig
själv, att draken måtte sluka både den där
morske pojkvalpen och hans fyrfotade lärare!
Nå, vi få väl se, vad mina eldsprutande tjurar
kan göra med honom!

Därpå sade han högt i så älskvärd ton han
kunde:

—  Nåväl, prins Jason, roa dig så gott du
kan i dag och pröva din lycka med plogen i
morgon, eftersom du är nog envis att våga ett
försök!

En ung vacker kvinna stod bakom tronen,
medan kungen talade med Jason. Hon
betraktade allvarligt den unge främlingen och
lyssnåde uppmärksamt till varje ord, som sades.
När Jason lämnade kungen, följde hon honom
ut ur rummet.

—  Jag heter Medea och är kungens dotter,
sade hon till honom.  Jag vet mycket,  som
andra unga prinsessor inte ha reda på, och
jag förmår mycket, som de inte ens vågat drömma
om. Om du litar på mig, vill jag lära dig både
hur du skall tämja tjurarna, så draktänderna
och hämta det Gyllene Skinnet.

—  Fagra prinsessa, svarade Jason, om du
vill göra mig den tjänsten, skall jag bli dig
tacksam så länge jag lever.

Då Jason såg in i Medeas vackra ögon, var
det som om han blickat ner i två oerhört
djupa brunnar. Men om han över huvud varit i
stånd att känna fruktan för någonting, hade
han utan tvivel fruktat den unga prinsessan,
ty hur fager hon än var för ögonblicket, hade
man en känsla av, att hon i nästa ögonblick
kunde bli lika fasaväckande som draken,
vilken höll vakt över det Gyllene Skinnet.

—  Prinsessa, utbrast han, du tycks vara
mycket vis och mäktig! Men hur kan du
hjälpa mig med de saker, som du talar om? Är
du då en trollkvinna?

—  Ja, prins Jason, det är jag, svarade
prinsessan småleende. Min faster, Circe, har lärt
mig trolldomens hemlighet.   Om jag så ville,
skulle jag kunna tala om för dig, vem gumman
med påfågeln var, som du bar över floden.
Likaså vet jag vem det är, som talar till dig ur
ekbildens mun. Som du hör, känner jag till
ett par av dina hemligheter. Det är tur för
dig, att jag är gynnsamt stämd. Annars
kunde du knappt undgå att bli uppslukad av
draken.

— Jag bryr mig inte så mycket om draken!
svarade Jason. Om jag bara visste, hur jag
skulle bära mig åt med tjurarna, som ha
fötter och lungor av koppar!

— Om du är så modig, som jag tror och som
din ställning kräver, svarade Medea, skall ditt
eget hjärtelag säga dig, hur du skall handskas
med en ilsken tjur. Det är något, som du själv
får tänka ut i farans ögonblick. Men vad
deras brännheta andedräkt angår, har jag här
en förtrollad salva, som skall rädda dig från
att brännas upp och läka såren om du råkar
bli något bränd.

Med dessa ord lade hon en gulddosa i hans
hand och sade honom, hur han skulle använda
den välluktande salvan. Därpå rådde hon
honom att möta henne vid midnattstid.

—  Var bara modig, tillade hon, så äro
tjurarna tämda före gryningen.

Jason försäkrade, att hans mod ej skulle
svika honom. Sedan gick han tillbaka till sina
kamrater, berättade samtalet med prinsessan
och uppmanade dem att hålla sig vakna i
händelse han behövde deras hjälp.

På utsatt tid mötte Jason den fagra Medea
på palatsets marmortrappa. Hon gav honom
en säck, som innehöll de draktänder, som
Kadmus för många år sedan brutit ut ur en drakes
käftar. Därefter förde hon honom genom
stadens tysta gator till den kungliga beteshagen,
i vars bortersta hörn de två tjurarna lågo
fredligt idisslande.

—  Är du alldeles viss om, sköna Medea, att
din salva förmår motstå dessa odjurs
brinnande andedräkt! frågade Jason betänksam!

—  Om du tvivlar därpå och är det minsta
rädd, var svaret, vore det bättre for dig att
aldrig ha blivit född än gå mot tjurarna ett
enda steg till.


Men Jason stod fast vid sitt beslut att
hämta det Gyllene Skinnet. Han gick därför
dristigt in i beteshagen. Då han gått några steg,
såg han på avstånd fyra glödande rökpelare,
som höjde sig och försvunno efter att svagt ha
lyst upp det omgivande mörkret. Dessa
rökpelare frambragtes, som ni nog förstå, av de
båda tjurarnas andedräkt.

Jason skred vidare i riktning mot det
svaga eldskenet. När detta så framträdde med
ökad styrka, förstod han, att djuren hört hans

steg och rest sig upp. I
nästa ögonblick utstötte
tjurarna ett fruktansvärt
vrål, och deras brinnande
andedräkt upplyste som en
blixt hela betesfältet.
Och så störtade de två
odjuren mot
honom, med
svansarna rätt
upp i 
luften. Deras
andedräkt förbrände
gräset framför
dem och var så
het, att den satte
i brand ett förtorkat träd, bredvid vilket Jason
stannat. Men som Jason smort in sin kropp
med Medeas underbara salva, förmådde
lågorna ej göra honom någon skada, ehuru de
omvärvde honom på alla håll.

Glad över att inte strax ha blivit bränd till
aska inväntade Jason de båda djuren. När
de voro så nära, att de kunde nå honom med
sina horn och slunga upp honom i luften, grep
han den ene i hornet, den andre i den 
upplyftade svansen och höll dem stadigt kvar på
samma ställe.

Man skulle ju kunna tro, att han var
övernaturligt stark i sina armar.

Men saken var helt enkelt den, att djuren
voro förtrollade, och att Jason brutit
förtrollningen och gjort dem oskadliga. Alltsedan
dess har det varit käcka mäns valspråk i
farans stund att gripa »tjuren vid hornen», som
det heter, det vill säga att övervinna faran
genom att trotsa den.

Nu var det en lätt sak att lägga oket på
tjurarna och spänna dem för plogen, som många
år legat och rostat på marken. Jag antar,
att den gode Kiron lärt Jason att plöja, i alla
händelser skötte ynglingen nu plogen lika bra
som en bonde, och innan månen hunnit stort
mer än över trädtopparna, voro
draktänderna redan sådda i de jämna fårorna.

Jason drog sig nu litet åt sidan, bidande på
vad som skulle hända härnäst.

— Måste vi vänta länge på skörden?
viskade han till Medea, som nu stod bredvid
honom.
— Vare sig det dröjer kort eller länge,
svarade Medea, har det aldrig slagit fel, att inte
draktänderna gett en skörd av beväpnade
män.

Månen stod nu högt på himlen och kastade
sitt klara sken över den upplöjda åkern.
Vilken bonde som helst skulle ha sagt Jason, att
det måste dröja veckor, innan de späda
broddarna sköto upp ur myllan, och månader,
innan säden var mogen att skördas.

Men så småningom glittrade över hela
åkern någonting, som i månskenet liknade
daggpärlor. Dessa lysande föremål sköto allt
högre upp och togo form av spjutspetsar. Så
blixtrade det till från kopparhjälmar, och
under dem skönjdes bistra krigaransikten, som
trängde upp ur jorden.

Därpå syntes deras glänsande bröstharnesk.
Var krigare bar i högra handen ett spjut eller
svärd och på vänstra armen en sköld.

När denna underbara skörd av krigare vuxit
halvvägs upp ur jorden, gjorde den en
våldsam ansträngning för att så att säga rycka
sig upp med roten.  Varhelst en draktand 
blivit sådd, stod nu en fullt beväpnad man. De
slogo med sina svärd på sköldarna och
stirrade bistert på varandra. Ty de hade trätt
in i denna värld med dess fridfulla månsken,
sjudande av vrede och stridslystnad. De
voro redo att taga varje mänsklig broders liv
till tack för att de själva fått livets gåva.

Det har funnits många andra härskaror i
denna värld med samma mordlystnad som
den, vilken vuxit upp ur draktänderna. Men
man bör dock mer urskulda de senare, ty de
hade ej haft kvinnor till mödrar.

Efter att en stund slamrat med vapnen
började krigarna ropa:

— Visa oss
fienden! Led oss till
anfall! Död eller seger!
Framåt, tappra
kamrater!


Slutligen fick första ledet syn på Jason,
som dragit sitt svärd inför den beväpnade
skaran. Drakfolket ansåg tydligen, att han
var deras fiende, och med höjda vapen rusade
de mot honom under krigsropet:

—  Vakta det Gyllene Skinnet!

Jason insåg väl att det var otänkbart att
ensam motstå denna blodtörstiga hop. Men han
beslöt, då ingen annan möjlighet fanns, att dö
lika tappert, som om han själv varit en av
draktändernas ättlingar.

Men Medea bad honom ta upp en sten från
marken.

—   Kasta den ibland
dem! ropade hon. Det
är enda sättet att rädda
dig!

De beväpnade männen


voro nu så nära, att Jason kunde urskilja
deras blixtrande ögon. Han slungade stenen.
Den träffade en högväxt krigares hjälm.
Stenen studsade från hjälmen till närmaste
mans sköld och därifrån mitt i ansiktet på
en annan av hans kamrater.

Var och en, som träffats av stenen, tog för
avgjort, att närmaste grannen med avsikt
kastat den på honom, och i stället för att
fortsätta framryckningen mot Jason började de
slåss med varandra. Det slutade med allmän
villervalla, och krigarna stucko och höggo åt
höger och vänster samt utförde sådana
bragder, att Jason fylldes av stor beundran,
ehuru han på samma gång ej kunde låta bli att
skratta åt deras förbittring.

Inom lika kort tid, som det tagit dem att
skjuta upp ur jorden, lågo alla utom en av
draktändernas hjältar döda på marken.
Denne siste, den modigaste och starkaste av dem
alla, svingade sitt rödglänsande svärd och ro
pade triumferande:

— Seger!    Seger!    Odödligt rykte!
Så sjönk också han ned och låg
orörlig bland sina fallna bröder.

Så slutade den krigshär, som vuxit upp ur
draktänderna.

—  Låt dem slumra på ärans fält! sade
prinsessan Medea med ett hånfullt leende till
Jason. Så länge världen står, skall det alltid
finnas sådana dumhuvuden, som kämpa och dö
för ingenting och som inbilla sig, att
eftervärlden skall sätta lagerkransar kring deras
rostiga, krossade hjälmar. Att du kunde
hålla dig för skratt, prins Jason, då du hörde den
siste krigarens egenkära rop i samma
ögonblick han stupade?

—  Det plågade mig i stället, svarade Jason
allvarligt. Och för att säga sanningen,
prinsessa, synes mig det Gyllene Skinnet inte så
åtråvärt, efter vad jag nyss erfarit.

—  Du kommer att tänka annorlunda i
morgon, sade Medea. Det är möjligt, att det
Gyllene Skinnet inte är så dyrbart, som du tänkt
dig. Men det finns i alla fall inte dess make i
hela världen. Låt oss nu gå! I morgon kan du
underrätta kung Eetes om, att första delen av
din uppgift är lyckligt och väl fullbordad.

Jason begav sig tidigt på morgonen till
palatset och trädde med djup bugning fram till
konungens tron.

—  Dina ögonlock äro tunga, prins Jason,
sade kungen. Det ser ut, som om du inte
kunnat sova i natt. Jag hoppas, att du tänkt
litet närmare på saken och beslutat att inte
låta bränna dig till aska under försöket att
tämja mina eldsprutande tjurar.

—  Med ers majestäts tillåtelse är detta
redan gjort, svarade Jason. Tjurarna äro
tämda, fältet upplöjt, draktänderna sådda, och
krigarna uppsprungna ur myllan. De har
dräpt varandra till sista man. Nu utber jag
mig ers majestäts tillstånd att hämta det
Gyllene Skinnet ur trädet och resa härifrån med
mina fyrtionio kamrater.

Kung Eetes bleknade. Ty han hade ju
givit Jason sitt kungliga ord, att denne skulle
få taga skinnet, om hans mod och list kunde
hjälpa honom till det.

Men som den unge mannen lyckats så bra
med tjurarna och draktänderna, var kungen
rädd, att det också skulle lyckas honom att
döda draken. Därför beslöt han att inte
utsätta sig för någon vidare fara att förlora sitt
älskade skinn, hur gärna han än velat se
Jason slukas i en enda munsbit.

— Unge man, sade han, du skulle aldrig ha
lyckats i dessa företag, om inte min
pliktförgätna dotter Medea hjälpt dig med sina
trollkonster. Om det gått ärligt till, hade du i
denna stund varit en handfull aska. Jag
förbjuder dig därför, vid dödsstraff, att göra flera
försök att bemäktiga dig det Gyllene Skinnet.

Jason lämnade kungen med hjärtat fyllt
av sorg och vrede. Det enda han nu hade att
göra, syntes honom vara att sammankalla sina
fyrtionio tappra argonauter, strax marschera
till guden Mars lund, döda draken, rycka till
sig det Gyllene Skinnet, gå ombord på Argo
och segla tillbaka till Jolkos.

Men hur kunde han vara säker på, att inte
draken skulle sluka dem alla?

Då Jason gick ned för marmortrappan,
ropade  prinsessan  Medea   på honom  och bad
honom vända om. Hennes svarta ögon sågo
på honom med ett så listigt uttryck, att han
tyckte det var som om en orm tittat fram
genom dem. Ehuru hon under natten gjort
honom en så stor tjänst, var han inte alls säker
på, att hon inte skulle göra honom en lika stor
otjänst, innan solen gick ned. Vi veta ju alla,
att sådana där trollpackor inte just äro att
lita på.

—  Nå, vad sade kung Eetes, min stolte och
redbare fader? frågade Medea småleende. Vill
han ge dig det Gyllene Skinnet utan vidare
möda och omak!

—  Tvärtom, svarade Jason. Han är mycket
förargad på mig, för att jag tämt tjurarna
och sått draktänderna. Nu förbjuder han mig
att göra några ytterligare försök. Han
vägrar bestämt att ge mig det Gyllene Skinnet,
vare sig jag dräper draken eller inte.

—  Ja, Jason, sade prinsessan, och jag kan
tala om ännu mer för dig. Om du inte lämnat
Kolkis före morgondagens soluppgång,
ämnar kungen låta bränna upp din galär samt
halshugga dig och dina kamrater.   Men var
vid gott mod. Det Gyllene Skinnet skall bli
ditt, om det ligger i min trollmakt att skaffa
dig det. Vänta mig här en timme före
midnatt.

Vid utsatt tid såg man prins Jason och
prinsessan Medea smyga sig genom Kolkis
gator på väg till den heliga lunden, där det
Gyllene Skinnet hängde i ett träd.

Då de gingo över betesmarken, kommo de
två tjurarna fram till Jason och stucko fram
mulen, som kalvar bruka göra för att få en
vänlig smekning. Deras vildsinta lynne var
fullkomligt tamt, och samtidigt hade elden
inom dem slocknat. Hittills hade det varit
förskräckligt obehagligt för de stackars djuren,
att närhelst de ville nappa sig en munfull
gräs, förbrändes det av deras andedräkt,
innan de ens snuddat vid det. Hur de lyckats
hålla sig vid liv, är mer än jag kan förstå.
Men nu, i stället för att spruta ut
svavelluktande ångor och eld, var deras andedräkt mild
och varm som en beskedlig kos.

Jason klappade tjurarna och följde så
Medea in i Mars heliga lund, där de 


månghundraåriga ekarna kastade en så mörk skugga,
att månstrålarna inte kunde tränga genom
den.

De gingo allt längre in i mörkret.
Plötsligt tryckte Medea Jasons hand, som hon
hållit i sin för att vägleda honom.

—  Titta dit bort, viskade hon.   Ser du det?

Ett sken syntes mellan ekarna, ej likt
månens utan snarare likt den nedgående solens
glans. Det kom från ett föremål, som tycktes
vara upphängt litet längre in i lunden på
manshöjd från marken.

—Vad är det? frågade Jason.

—  Har du verkligen färdats så långt för alt
söka det, utbrast Medea, och känner inte igen
belöningen för alla dina vedermödor? Det
glänser ju mitt för dina ögon! Det är det
Gyllene Skinnet,

Jason gick ännu några steg, så stannade
han och stirrade framför sig. O, så härligt
det var! Glänsande av sitt eget underbara
ljus, som så många hjältar längtat att få
skåda men dött antingen under färdens faror
eller för de eldsprutande tjurarnas andedräkt.
- Det måtte i sanning ha doppats i
solnedgångens varmaste glöd! utbrast Jason
hänryckt. Låt mig rycka ned det och trycka det
till mitt hjärta!

— Vänta, sade Medea och höll honom
tillbaka.   Har du glömt vem som vaktar det?

Sanningen att säga hade Jason i första
glädjen över att se sin längtans mål alldeles
glömt bort den fruktansvärda draken. Men
någonting hände inom kort, som påminde
honom om den hotande faran. En antilop, som
troligtvis tog det strålande skenet för
soluppgången, kom med lätta språng ilande genom
lunden. Han rusade rakt mot det Gyllene
Skinnet. Då hördes plötsligt ett hemskt
väsande och drakens ofantliga huvud och halva
fjälliga kropp sköto fram. I nästa ögonblick
försvann den stackars antilopen mellan de
stora käftarna, som slötos med en hård smäll.

Efter denna lilla munsbit tycktes draken
ana, att en annan levande varelse fanns inom
räckhåll. Han sträckte ut sin långa hals än åt
ena, än åt andra sidan och slutligen tätt intill




det ställe, där Jason och
Medea stodo gömda
bakom en ek.

— Nå, Jason, viskade
Medea, ty hon var elak
som alla trollpackor och
ville skrämma den djärve
ynglingen, vad säger du
nu om dina utsikter att
taga det Gyllene
Skinnet?

Jason   svarade   endast
med att draga sitt svärd och gå ett
steg-närmare.

__ Stanna,   dumdristige   yngling!   utbrast

Medea och grep honom i armen. Ser du inte,
att du är förlorad utan min hjälp? I denna
gulddosa har jag ett trollpulver, som gör
större verkan på draken än ditt svärd.

Draken hade förmodligen hört deras röster,
ty hans svarta huvud och kluvna tunga sköto
åter snabbt som blixten fram och tillbaka
mellan träden. I rätta ögonblicket kastade Medea
dosans innehåll i odjurets vidöppna gap. Med
ett ursinnigt väsande piskade draken med sin
stjärt toppen av det högsta trädet, så att
grenarna slungades åt alla håll. Därpå sträckte
han sig ut på marken
i hela sin längd och
låg orörlig.


— Det är bara ett starkt sömnpulver, sade
Medea till Jason. Man har alltid förr eller
senare nytta av de där kräken, och därför ville
jag inte helt och hållet ta livet av honom. Men
raska på! Ta det Gyllene Skinnet och låt oss
skynda härifrån.   Du har vunnit priset!

Jason tog skinnet från trädet och skyndade
genom lunden, vars mörker upplystes av
skattens underbara strålglans. Strax framför sig
såg han den gamla kvinnan med påfågeln,
som han burit över floden. Hon klappade i
händerna av glädje, och i det hon vinkade åt
honom att skynda på, försvann hon mellan
träden.

Jason fick plötsligt syn på Nordanvindens
två söner, som lekte med varandra på en
öppen plats. Han bad dem att så fort som
möjligt säga de andra argonauterna att
ögonblickligen gå ombord. Men den skarpögde
Lyrikens hade redan sett en skymt av Jason med
det Gyllene Skinnet, fastän flera stenmurar,
en backe och lundens mörka skuggor skymde
vägen.





På hans råd hade argonauterna tagit plats
på galärens roddarbänkar och höllo årorna
högt upplyftade, redo att strax sänka dem ner
i vattnet.

Då Jason kom närmare, hörde han den
Talande bilden ropa till honom, ivrigare än
någonsin förr:

— Skynda dig, prins Jason! Skynda dig,
om livet är dig kärt!

Han tog ett språng ombord.  Vid åsynen av


det Gyllene Skinnets härliga strålglans 
uppgåvo de fyrtionio argonauterna ett skallande
jubelrop, och Orfeus spelade och sjöng en
triumferande segersång, vid vars toner
galären flög över vattnet som buren av vingar.

—


Pygméerna.

För länge, länge sedan, då världen var
full av under, levde en jätte, som hette
Anteus, och en miljon mycket små
varelser, som kallades pygméer. Jätten och det
där småfolket, som alla voro barn av samma
moder (det vill säga av vår goda, gamla
moder Jorden), levde såsom syskon och bodde
tillsamman på ett mycket vänskapligt sätt långt,
långt borta inne i det heta Afrika.

Pygméerna voro så små, och det fanns så
många sandöknar och höga berg mellan dem

och det övriga människosläktet, att ingen
kunde få se en skymt av dem oftare än vart
hundrade år. Vad jätten beträffar, var han
så stor, att det var lätt nog att få syn på
honom. Men säkrast var nog att hålla sig utom
synhåll för honom.

Om någon av pygméerna blev sex eller åtta
tum lång, ansågs han för en ovanligt storväxt
män. Deras små städer måtte ha varit bra
näpna, med två eller tre fot breda gator,
stenlagda med de allra minsta kiselstenar och
kantade av bostäder ungefär lika stora som
en ekorrbur. Konungens palats var lika
storslaget och präktigt som ett litet dockskåp, och
stadens tempel likaså.

Alla dessa byggnader voro ej av sten eller
trä. De voro helt nätt hopsatta, snarlikt
fågelbon, av gräs, fjädrar, äggskal och dylikt, som
höllos tillsamman av lera istället för av
murbruk. När solen torkat dem, voro de så nätta
och prydliga, som en pygmé någonsin kunde
önska.

Slätten närmast staden var uppdelad i små
fält inte stort större än en vanlig liten

blomsterrabatt. Här odlade pygméerna vete och
andra sädesslag, som när de växte upp och
mognade överskuggade småfolket på samma
sätt, som ekar och andra träd överskugga
vanliga människor. Och vid skördetiden måste
de med sina små yxor hugga ned sädesstråna
som en timmerhuggare fäller träden i skogen.
När ett vetestånd med sitt tunga ax
råkade falla över någon stackars pygmé, blev det
en mycket bedrövlig historia. Om inte axet
krossade honom, är jag viss på, att det i alla
händelser skaffade honom en förskräcklig
huvudvärk.

Och när nu papporna och mammorna voro
så små, hur skulle då barnen och lindebarnen
vara! En hel familj hade antagligen fått rum
i en sko eller kunnat leka kurra gömma i en
gammal handske. Ni, mina små vänner, skulle
ha kunnat gömma en ettåring under en
fingerborg.

Dessa lustiga små varelser hade, som sagt,
jätten till granne och kamrat. Han var så
lång, att han begagnade en granstam till
promenadkäpp, och jag kan försäkra er, att bara

den mest långsynte pygmé kunde urskilja
hans huvud utan kikare. Ibland, i dimmigt
väder, sågo de inte alls övre delen av hans
kropp, endast benen, som tycktes spatsera
omkring för sig själva. Men mitt på dagen, då
solen sken klart, var jätten Anteus en mycket
ståtlig syn. Hans stora ansikte lyste
godmodigt mot hans små kamrater, och hans enda
öga, som var så stort som ett vagnshjul och
satt mitt i pannan blinkade välvilligt mot
hela den lilla nationen på en gång.

Pygméerna tyckte om att tala med Anteus.
Och femtio gånger om dagen brukade än den
ene, än den andre av dem böja huvudet
tillbaka, sätta händerna som ett talrör för
munnen och skrika så högt han förmådde:

— Hallå, bror Anteus? Hur kan du må,
käre vän?

Och när det avlägsna pipet av deras röster
nådde jättens öra, svarade han:
— Tack, bror pygmé, mycket bra!

Hans röst dånade så fruktansvärt, att den
skulle   ha kastat omkull pygméernas största
byggnader, om den inte slungats ut så högt
uppe i luften.

Det var lycka för småfolket, att Anteus var
deras vän. Ty han hade större styrka i sitt
lillfinger än den, som fanns hos tio miljoner
pygméer. Om han varit lika illasinnad mot
dem som mot alla andra, kunde han ha sopat
bort deras största stad med en spark utan att
ens märka, att han gjort det. Han kunde ha
satt sin ofantliga fot på en stor samling
småfolk, och när han tog bort den igen, skulle
man sett en ömklig syn! Med ett av sina
orkanlika andetag hade han kunnat låta
tusentals pygméer på en gång virvla om i luften.

Men eftersom jätten, liksom pygméerna, var
en son av moder Jorden, skänkte han dem sin
broderliga kärlek. De å sin sida höllo av
Anteus så mycket som deras små hjärtan
förmådde.

Han var alltid villig att göra dem alla de
tjänster, som stodo i hans makt. När de till
exempel ville ha vind åt sina väderkvarnar,
brukade jätten med en liten pust sätta fart i
vingarna.

Och när solen sken för hett, satte han sig
ofta ned och lät sin skugga falla över
kungariket från dess ena gräns till den andra. Men
i riksangelägenheter och allmänna saker var
han nog klok att låta pygméerna sköta sig
själva.

Som jag redan sagt förut, tyckte Anteus
om pygméerna och pygméerna tyckte om
honom. Jättens livslängd var emellertid lika
lång som hans kropp, medan pygméernas
däremot var mycket kort. Detta gjorde, att
denna vänskap fortgått genom oändliga
generationer och tidsåldrar. Det stod skrivet därom
i pygméernas historia och hörde till deras
gamla traditioner. Den mest vördnadsvärde,
gråskäggige pygmé hade aldrig hört talas om
en tid, då inte jätten varit småfolkets
verklige vän. En gång, vilket stod inristat på
en tre fot hög obelisk, rest på olycksplatsen,
satte sig visserligen Anteus ned på omkring
femtusen pygméer, som samlats vid en
militärparad. Men det var ju bara en
olyckshändelse, som ingen rådde för. Småfolket lade den
därför inte hårt på sinnet utan bad bara 
jätten hädanefter närmare undersöka den del av
marken, på vilken han ämnade slå sig ner.

Man riktigt njuter av att föreställa sig
Antens stående bland pygméerna, lik den högsta
tornspira i hela världen, under det de sprungo
kring hans fötter som små myror. Och det
är roligt att tänka på den stora tillgivenhet,
som rådde dem emellan, trots skillnaden i
storlek. Ja, det har stundom förefallit mig,
som om jätten i själva verket lika bra
behövde småfolket som de honom. De voro
egentligen hans enda sällskap och goda vänner.

Ingen, som liknade honom, hade någonsin
skapats. Ingen varelse av hans egen storlek
hade någonsin stått ansikte mot ansikte med
honom och talat med hans tordönsröst. Där
han höjde sig med huvudet uppe bland
molnen var han fullkomligt ensam, och han hade
varit det i hundratals år.

Även om Anteus träffat en annan jätte hade
han antagligen tyckt, att världen var för liten
att rymma två sådana bjässar. Och i stället
för att bli vän med honom hade han troligen
kämpat med honom till dess en av dem eller
kanske båda dödats. Men i sällskap med
pygméerna var han den mest godmodige gamle
jätte, som någonsin tvagit sitt ansikte i ett
regndigert moln.

Hans små vänner hade som allt annat
småfolk en mycket hög tanke om sin egen vikt
och betydelse och brukade ofta visa sig ganska
beskyddande mot jätten.

— Stackars karl! sade de till varandra.
Han har allt bra tråkigt så där för sig själv!
Vi äro tvungna att offra litet av vår dyrbara
tid för att roa honom. Han är inte på långt
när så gladlynt som vi, och därför behöver
han oss för att bli en smula uppiggad. Låt
oss vara vänliga mot den stackars gossen!
Tänk, om inte vår moder Jorden varit
särskilt välvillig mot oss! Då hade vi kanske
alla varit jättar!

Alla helg- och fridagar hade pygméerna
mycket roligt i Anteus sällskap. Han sträckte
ofta ut sig raklång på marken och såg då ut
som en lång bergås. Det tog väl en dryg
timme för en kortbent pygmé att gå från jättens
huvud till hans fot.    Han brukade lägga sin
stora hand i gräset och uppmana de längsta
att försöka klättra upp på den och sätta sig
gränsle över det ena fingret efter det andra.

Ibland, då han lade sig med kinden mot
marken, brukade pygméerna modigt
marschera fram och titta in i hans ofantliga gap. Och
de togo det som ett lustigt skämt, som det
ju också var, när han plötsligt slog ihop
käkarna, som om han ville svälja femtio
stycken på en gång.

Ja, det är omöjligt att närmare beskriva
alla de små parvlarnas lekar med sin store
kamrat. En av de lustigaste var nog, när en
skock pojkar gingo balansgång på hans långa
näsa och sedan togo ett väldigt skutt ner på
hans överläpp.

Uppriktigt sagt voro pygméerna stundom
lika besvärliga för Anteus som en svärm
flugor. I all synnerhet som de voro ena riktiga
odygdspåsar och tyckte om att sticka honom
med sina små svärd och spjut för att känna
efter hur tjockhudad han var. Men Antens
lät dem hållas. Endast någon gång, då han
var   sömnig,   muttrade han med en röst, som
liknade stormens brus, något om att de nu
måste sluta upp med sina dumheter. Men
vanligtvis brukade han tålmodigt iakttaga
deras lekar och upptåg till dess hans stora,
dumma hjärna riktigt uppfattade det komiska
däri. Då skallade hans skratt så våldsamt
högt, att hela kungarikets små invånare måste
hålla för öronen för att inte få trumhinnorna
spräckta.

— Ha! ha! ha! skrattade jätten, vad det
måste vara lustigt att vara så där liten! Om
jag inte vore Anteus, skulle jag vilja vara en
pygmé bara för nöjes skull!

Det fanns endast en sak i världen, som
oroade pygméerna. De lågo i ständig strid
med tranorna.

Så långt den långlivade jätten kunde
minnas, hade det alltid varit så. Då och då
utkämpades fruktansvärda bataljer, i vilka
den ena gången pygméerna och den andra
tranorna segrade. Enligt somliga
historieskrivare plägade pygméerna rida ut till strid
på getter eller baggar. Men som sådana djur
tydligen voro alldeles för stora för småfolket
att rida på, tror jag snarare att de redo på
tama ekorrar, kaniner eller kanske råttor.

Det må nu vara hur det vill med den saken,
så betvivlar jag inte, att pygméerna erbjödo
en skräckinjagande anblick, då de ryckte
fram, beväpnade med svärd och spjut, bågar
och pilar, blåsande i små trumpeter eller
upphävande sina små stridsrop. De glömde aldrig
att egga varandra till tapperhet eller till
erinran om, att hela världens ögon voro fästade på
dem. Ehuru sanningen att säga den enda
åskådaren till striden var jätten Anteus med
sitt stora, dumma öga mitt i pannan.

När de två härarna stötte tillsamman,
rusade tranorna fram, flaxade med vingarna,
sträckte fram halsarna och snappade då och
då till sig några pygméer. När så hände,
måste det ha varit en ömklig syn att se de små
tappra männen sparka och fäkta i luften och
slutligen försvinna i tranans långa, böjda
hals. Men, som ni veta, måste en hjälte vara
beredd på alla slags faror, och vi få väl
hoppas, att även pygméerna voro det.

Om Anteus märkte, att det började se 
hotfullt ut för hans små bundsförvanter, rusade
han med milslånga steg fram till deras hjälp.
Han svängde sin klubba och hojtade åt
tranorna, som då förfärade skreko och togo till
flykten så fort de kunde.

Sedan marscherade pygméhären hem i
triumf och tillskrev segern uteslutande sin
egen tapperhet och den lille mans skicklighet,
som för tillfället råkade vara general. En
lång tid efteråt var det inte tal om annat än
offentliga fester, illuminationer och
vaxdockor i kroppsstorlek, föreställande de mest
framstående officerarna.

Om en pygmé under en dylik strid lyckades
rycka till sig en stjärtfjäder av en trana, blev
han en mäkta berömd man. Om ni tror mig
eller ej, så hände det åtminstone ett par
gånger, att en liten pygmé blev regent av ingen
annan anledning än att han kom hem med
en dylik fjäder.

Men jag har ännu inte sagt nog för att ni
skola inse, hur ridderligt detta småfolk
egentligen var och hur lyckligt de och deras
förfäder levat tillsammans med jätten Anteus 
under oräkneliga tidsåldrar.   I det följande vill
jag berätta för er om en långt underbarare

strid än den som någonsin utkämpats mellan
pygméerna och tranorna.
En dag låg Anteus utsträckt på marken så
lång han var, omgiven av sina små vänner.
Hans promenadkäpp, en jättehög avkvistad
idegran, låg tätt bredvid. Hans kropp låg
tvärsöver hela pygméernas konungarike och
han njöt av vilan så gott han kunde, medan
pygméerna klättrade över honom, tittade in i
hans ofantliga gap och lekte kurra gömma i
hans hår. Då och då slumrade han till några
minuter och snarkade så att det lät som
häftiga stormilar.

Just som jätten hade slumrat in ett slag,
hade en pygmé lyckats kravla sig upp på hans
axel och såg sig omkring som från toppen av
en kulle. Då upptäckte han någonting på
långt avstånd, som kom honom att gnugga
sina små ögon och stirra ännu skarpare än
förut.

Först trodde han, att det var ett berg och
undrade, hur detta så hastigt kunnat skjuta
upp ur jorden. Men snart märkte han, att
berget rörde sig, och då det kom allt närmare
och närmare såg han till sin häpnad, att det
var en man, visserligen inte så storväxt som
Anteus men ändå en kolossal bjässe i 
jämförelse med pygméerna och många gånger
större än de människor vi se nu för tiden.

När han övertygat sig om, att han inte sett
fel, skyndade han så fort han kunde ner till
jättens öra och skrek med full hals in i det:

—  Hallå, broder Anteus! Stig genast upp
och tag din käpp, för här kommer en annan
jätte, som nog vill ta ett nappatag med dig!

—  Lämna mig i fred för dina dumheter,
min gosse lille! muttrade Anteus halvvaken.
Ser du inte, att jag vill sova? Det finns inte
en jätte i hela världen, för vars skull jag vill
besvära mig med att stiga upp.

Men pygméer stirrade på nytt utåt slätten
och fann, att främlingen styrde sina steg
rakt emot Anteus utsträckta gestalt. Inom
kort var han så nära, att man riktigt såg hur
stor och skräckinjagande han var. Han bar ett
svärd vid sidan och en lejonhud över ryggen,
och över högra axeln höll han en klubba, som
såg tjockare och tyngre ut än Anteus käpp.

Nu hade hela pygméfolket fått syn på detta
nya under. Ett rop trängde ur en miljon små
strupar.    Och när alla skreko så där på en
gång, åstadkommo de verkligen ett riktigt
tydligt skrik.

—  Stig upp, Anteus! Rör på benen, din
gamle, late jätte! Här kommer en jätte, lika
stor som du, som vill slåss med dig!

—  Dumheter! mumlade den sömnige
kolossen. Det rör mig inte vem som än kommer,
för nu vill jag ta mig en lur.

Men främlingen kom allt närmare. Och nu
sågo pygméerna, att om han inte var så lång
som Anteus, så var han betydligt axelbredare.
Ja, han måtte i sanning ha haft riktigt
väldiga skuldror! Pygméerna blevo utom sig av
otålighet över Anteus långsamhet och beslöto
att tvinga honom att stiga upp. De fortforo
därför att skrika på honom och stucko honom
till sist med sina små svärd.

— Upp med dig, gamle trögmåns! ropade
de. Den främmande jättens klubba är större
än din. Hans skuldror är bredare än dina,
och han är bestämt den starkaste av er två!

Anteus tålde inte, att man sade, att någon
dödlig ens var hälften så stark som han själv.
Pygméernas  sista anmärkning stack honom
hårdare än deras svärd. Han satte sig upp,
gnuggade sig i ögat och vände slutligen sitt
stora dumma huvud i den riktning, dit hans
små vänner pekade så ivrigt.

Så snart han fick syn på främlingen, grep
han sin käpp, rusade upp och gick emot
honom med ett par jättelånga steg.

— Vad är du för en? vrålade jätten. Och
vad söker du här i mitt rike?

Nu var det någonting besynnerligt med
Anteus, som jag ännu inte talat om. Det förhöll
sig nämligen så, att närhelst denne
fruktansvärde jätte rörde vid marken, vare sig med
händer, fötter eller någon annan del av sin
kropp, blev han dubbelt starkare än förut.
Jorden var, om ni minns rätt, hans moder
och hon älskade honom därför, att han var ett
av hennes allra största barn och när han
berörde henne, vann han därför ny styrka.

Ja, man påstår till och med, att han blev
tio gånger starkare vid varje sådan beröring.
Besinna vad det vill säga!

Vilken annan dödlig man än den Anteus nu
mötte hade blivit till hälften skrämd från 
vettet, då han såg den fruktansvärde jätten och
hörde hans dånande röst. Men främlingen
föreföll inte det minsta rädd. Han lyfte
vårdslöst sin klubba, vägde den i handen,
mätte Anteus med blicken från huvud till fot,
inte som om han häpnade över hans storlek
utan som om han sett en massa jättar förut
och som om denne inte varit den störste bland
dem. Om jätten inte varit större än
pygméerna, som stodo där lyssnande och stirrande,
hade främlingen inte kunnat se mer
obesvärad ut.

— Vem är du, frågar jag? dundrade Anteus
på nytt. Vad heter du? Varför kommer du
hit? Svara, annars skall jag med min käpp
pröva, hur tjock din skalle är!

—  Du är en mycket oartig jätte, svarade
främlingen lugnt, och jag måste antagligen
lära dig litet hövlighet, innan jag går härifrån.
Vad mitt namn beträffar, heter jag Herkules.
Jag har kommit hit, därför att här förbi
går den genaste vägen till Hesperidernas
trädgårdar. Och där skall jag hämta tre av de
gyllene äpplena till kung Euristeus.

Du   skall   inte   gå ett steg längre, din
skälm! skrek Antens och tog på sig en bistrare



min än förut, ty han hade hört talas om den
oerhört starke Herkules och hatade honom
just för hans. rykte om styrka. Och inte 
heller skall du gå tillbaka samma väg, som du
kommit!

— Hur skall du kunna hindra mig att gå
vart jag behagar? frågade Herkules.

— Genom att ge dig ett rapp med den här
granstammen! skrek Anteus med ett vilt grin.
Jag är femtio gånger starkare än du, och nu,
då jag stampar i marken, blir jag ännu
femhundra gånger starkare! Jag riktigt skäms
att döda en sådan ynklig liten dvärg, som du
tycks vara. Jag vill i stället göra dig till min
slav, och du skall också bli slav åt mina
bröder här, pygméerna. Kasta alltså bort din
klubba och dina andra vapen. Och vad den
där lejonhuden angår, ämnar jag göra mig ett
par handskar av den.

—  Kom och tag den då från mina axlar,
svarade Herkules och höjde sin klubba.

Då gick jätten emot honom, skummande av
raseri och tio gånger starkare för varje
steg han tog. Man måttade ett ohyggligt slag mot
Herkules med sin idegran. Men Herkules
parerade slaget med sin klubba. Och som han
var så mycket smidigare och  skickligare i
vapnens bruk än Anteus, svarade han med ett
så hårt slag i huvudet på jätten, att det stora
levande berget föll framstupa på marken.

De stackars små pygméerna, som inte drömt
om att någon i världen var hälften så stark
som deras bror Anteus, blevo mycket
förfärade vid denna syn. Men jätten hade inte
förr vidrört marken än han rusade upp tio
gånger starkare än förut och med en så
fruktansvärd uppsyn, att den kunnat skrämma
vem som helst.

Han måttade ett nytt slag mot Herkules.
Men förblindad av ursinne, som han var, slog
han bara till sin stackars oskyldiga moder
Jorden, som stönade och jämrade sig under
slaget.

Trädstammen borrade sig så djupt ner i
marken, att innan Anteus hann rycka den
loss, hade Herkules låtit sin klubba med kraft
falla över jättens rygg.

Denne uppgav ett tjut av smärta, som
fyllde luften och dånade över halva världen, om
nu sagan berättar sant.

Vad pygméerna angår, så störtade deras 
huvudstad i grus och spillror genom luftens
våldsamma dallring. Och ehuru det var
tillräckligt oväsen utan deras hjälp, upphävde de
alla ett skrik ur tre miljoner små strupar och
inbillade sig, att de därmed överröstat jättens
tjut. Under tiden hade Anteus kravlat sig
upp på nytt och ryckte upp trädstammen ur
jorden. Nästan vanvettig av ursinne rusade
han på Herkules och måttade ett nytt
dråpslag mot honom.

— Den här gången skall du inte slippa
undan så lätt! vrålade han.

Men än en gång avvärjde Herkules slaget
med sin klubba. Och jättens trädstam slogs
i tusen spillror, av vilka de flesta flögo om
öronen på pygméerna och ställde till stor
förödelse bland dem. Innan den klumpige
Anteus hann vika undan, träffades han av ett
nytt slag, som fällde honom till marken. Men
det ökade endast hans styrka. Vad hans raseri
beträffar, kan det helt enkelt inte beskrivas.
Hans enda öga var som en flammande låga.
Som han nu inte hade några andra vapen än
sina händer, knöt han dem, hoppade upp och
ned och slog omkring sig med sina ofantliga
armar, som om han inte bara ville döda
Herkules men krossa hela världen i små smulor.

—  Kom bara hit! vrålade han. Låt mig ge
dig bara en enda örfil, så kommer du aldrig
mer att få huvudvärk!

Herkules insåg nu, att hur stark han än
var skulle han aldrig vinna seger, om han
fortsatte att slå omkull Anteus. Ty denne
skulle med sin moder Jordens tillhjälp så
småningom bli ännu starkare än han själv.
Han kastade därför ifrån sig klubban, med
vilken han redan utkämpat så många
fruktansvärda strider, och stod redo att mottaga
sin fiende utan andra vapen än sina armar
och händer.

— Stig fram! ropade han. Eftersom jag
krossat din furustam, skola vi pröva på vem
av oss två, som är den bäste brottaren.

— Då skall du nog få ditt lystmäte! skrek
jätten.

Ty om det var något han var verkligt stolt
över, så var det sin skicklighet i brottning.
— Jag skall sannerligen slå dig i marken,
så att du aldrig skall resa dig upp igen.

Skummande av ilska rusade han fram och
fick av sin moder Jorden nya krafter för
varje språng han tog. Men Herkules var
slugare än den dumme jätten och hade tänkt ut
ett sätt att besegra honom, trots moder
Jordens hjälp. När jätten kom inom räckhåll,
grep Herkules honom med båda händerna om
livet, lyfte honom högt i luften och höll honom
över sitt huvud.

Så snart Anteus inte var i beröring med
jorden, började han strax förlora den styrka
han fick genom att vidröra den. Herkules
märkte snart, att hans besvärliga fiende blev
svagare, både därpå, att han sparkade allt
mindre våldsamt för var sekund och därpå,
att hans starka röst övergick till ett allt
svagare mummel. Det förhöll sig nämligen så,
att om jätten inte vidrörde jorden minst en
gång var femte minut, vek ej blott hans
oerhörda kroppsstyrka utan även själva
livsanden ifrån honom. Herkules hade anat hans
hemlighet. Det vore kanske väl, om vi alla
lade detta på minnet, i den händelse vi
någonsin måste strida mot fiender, som likna
Antens. Ty dessa jordbundna varelser äro
endast omöjliga att besegra på egen mark. De
kunna övervinnas, om vi lyckas lyfta upp dem
i en högre och renare luft.

När det var fullkomligt slut med jättens
krafter, och när han utandats sin sista suck,
slungade Herkules hans stora kropp en mil
bort. Där föll den ned med ett våldsamt dån
och låg lika orörlig som en sandås. Det var nu
för sent för jättens moder Jorden att hjälpa
honom. Troligen ligga hans ofantliga
benknotor kvar på samma ställe ännu i dag och
man tror, att de ha tillhört en jätteelefant.

Vilka klagorop uppstämde inte de små
pygméerna, då de sågo sin store broder
behandlad på detta rysliga sätt! Men om
Herkules hörde deras klagan, så brydde han sig
åtminstone inte om den. Han trodde för
resten kanske, att han bara hörde kvittret av
småfåglar, som blivit uppskrämda ur sina.
nästen av den våldsamma striden mellan
honom och Anteus,
Sanningen att säga hade han varit så
upptagen av jätten, att han inte så mycket som
tittat åt pygméerna. Han visste inte ens, att
det fanns ett så lustigt litet folk i världen.

Och nu då han vandrat så lång väg och
kände sig en smula trött efter striden, bredde
han ut sin lejonhud på marken, lade sig på
den och somnade strax.

Så snart pygméerna sågo, att Herkules
beredde sig att ta en lur, nickade de till
varandra med sina små huvuden och blinkade med
sina små ögon. Och när hans djupa, lugna
andetag underrättade dem om att han somnat,
skockade de sig tillsamman i en tät klunga.
En av deras största vältalare, som
dessutom var en tapper krigare, fast hans tunga
nog var hans bästa vapen, klättrade upp
på en stor fjällskivling och höll från denna
upphöjda plats ett tal till folkmassan. Det
lydde som följer eller åtminstone något ditåt:

— Store pygméer och mäktiga män! Vi alla
ha bevittnat vilket olycksöde, som inträffat,
och vilken förolämpning, som slungats mot
vår nations ära och majestät. Därborta ligger
En tapper krigare klättrade upp på en fjällskivling.


Anteus, vår store vän och bror, dräpt inom
vårt eget rike av en missdådare, som
överrumplade honom och stred mot honom (om
det kan kallas strid) på ett sätt, som ingen,
varken jätte eller pygmé, förr kunnat drömma
om. Och till råga på den skymf, som drabbat
oss, har missdådaren nu lagt sig att sova, som
om han inte hade något att frukta av vår
rättvisa vrede. Det tillkommer oss, mina
landsmän, att besinna eftervärldens dom över oss,
ifall vi tillåta att denna oerhörda skymf
förblir ohämnad.

Anteus var vår broder, född av samma
älskade moder som vi ha att tacka för våra
muskler och senor såväl som för våra modiga
hjärtan, vilka gjorde honom stolt över vår
släktskap. Han var vår trofaste
bundsförvant och föll, kämpande lika mycket för vår
nations frihet och rättigheter som för sina
egna. Vi och våra förfäder ha levat i
vänskap med honom, en vänskap, som pågått
under oräkneliga släktled. Ni minns nog hur
ofta hela vårt folk vilat i hans stora skugga,
hur våra småttingar lekt kurragömma i hans
yviga hår, och hur hans stora fötter vandrat
fram och åter ibland oss utan att så mycket
som trampa oss på tårna. Och nu ligger han
där, vår käre broder, vår gode och pålitliga
vän, vår modiga bundsförvant, den ädle
jätten, nu ligger han där, död, tyst,
maktlös! Bara ett berg av stoft! Förlåt mina
tårar! Nej, jag ser, att också era tårar flöda!
Om vi dränkte också världen i dem, skulle
man väl kunna klandra oss för det?

Men låt oss fortsätta: skola vi, mina
landsmän, tillåta denne ondskefulle främling att
oskadd avlägsna sig för att i världens
fjärran länder skryta med sin svekfulla seger?
Skola vi inte hellre tvinga honom att lämna
sin kropp kvar här på vår mark vid sidan av
vår dräpte broders? Jag ställer denna fråga
till eder i fullt förtroende på ett svar, som är
värdigt den ära, våra förfäder givit vårt stolta
folk i arv, och som vi själva flera gånger
hävdat i våra strider mot tranorna.

Talaren avbröts här av entusiastiska
bifallsrop. Varenda pygmé skrek, att nationens
ära måste skyddas, kosta vad det ville. 
Talaren bugade sig då, bjöd med en åtbörd
tystnad och avslutade sitt tal på följande ståtliga
sätt:

— Det återstår alltså för oss att avgöra,
huruvida hela nationen skall gå till strid — ett
förenat folk mot en gemensam fiende — eller
om en hjälte, berömd från forna strider, skall
utväljas att utmana vår broder Anteus
mördare till tvekamp. I det senare fallet
erbjuder jag mig att åtaga mig denna plikt, ehuru
medveten om, att det kanske finns värdigare
män bland eder. Och tro mig, mina kära
landsmän, vare sig jag överlever striden eller
stupar skall detta stora lands ära och det
rykte, som vi tagit i arv efter våra
hjältemodiga förfäder, inte förminskas genom mig. Nej,
aldrig så länge jag kan svänga svärdet, som
jag nu drar ur skidan — aldrig, aldrig, även
om den blodiga hand, som dräpte vår store
Anteus, skall fälla också mig död på den
mark, för vars försvar jag offrat mitt liv!

Vid dessa ord drog den tappre pygméen sitt
svärd (som var fruktansvärt att skåda, ty det
var minst lika långt som bladet på en 
pennkniv) och svängde det över sitt huvud. Hans
tal följdes av smattrande applåder, och
hurraropen och handklappningarna hade fortsatt
mycket längre, om de inte överröstats av ett
djupt andetag, som på simpelt språk kallas
snarkning och som kom från den sovande
Herkules.

Det beslöts omsider, att hela den pygméiska
nationen skulle samla sig för att dräpa
Herkules, visst inte för att det betvivlades, att en
enda av deras hjältar kunde genomborra
honom med sitt svärd, men därför att han var
allas fiende och alla därför längtade efter att
få dela äran av att besegra honom.

Det uppstod en rådplägning, om inte
hedern krävde, att en härold skulle blåsa med
sin trumpet rätt i Herkules öra och därpå
högtidligt utmana honom till en strid på liv
och död med hela nationen. Men några
vördnadsvärda och kloka pygméer, som voro väl
förfarna i statsangelägenheter, förklarade, att
krigstillstånd redan hade inträtt och att de
hade full rättighet att överrumpla fienden.

Och för resten, om Herkules vaknade och
hann stiga upp, kunde han kanske hinna
anställa förödelse, innan han besegrades, ty hans
klubba var verkligen ansenligt tung och stor,
och den hade med ett väldigt dån fallit ned
på Anteus hjässa. Pygméerna beslöto alltså
att inte bry sig om några formaliteter utan
omedelbart anfalla fienden.

Följaktligen grepo alla krigarna till vapen
och marscherade fram mot Herkules, som
ännu låg i sin söta sömn, föga anande vilka
mordiska planer pygméerna hade i sinnet mot
honom. Tjugotusen små bågskyttar utgjorde
förtruppen, med pilarna redo på sina små
bågsträngar. Ett lika stort antal fingo order att
klättra upp på Herkules, några försedda med
spadar för att gräva ut hans ögon, andra
försedda med gräs och annat, varmed de skulle
täppa till hans mun och näsborrar för att
kväva honom. De sistnämnda kunde emellertid
på inga villkor fullgöra sin uppgift, ty så
snart den sovande drog ett av sina väldiga
andetag, blåste pygméerna bort lika fort som de
närmade sig. Det blev därför absolut 
nödvändigt att fundera ut ett annat slags
krigföring.

Efter att ha hållit krigsråd kommenderade
kaptenerna sina trupper att samla stickor,
strån och alla brännbara ämnen, de kunde
hitta, och trava upp dem runt kring Herkules
huvud. Emedan många tusen strax skyndade
till verket, dröjde det inte länge, förrän de
staplat upp en så stor hög, att de uppe på
dess topp kommo i jämnhöjd med den
sovandes ansikte. Under tiden ställde
bågskyttarna upp sig inom skotthåll med order att skjuta
så snart Herkules rörde på sig.

När allting var klart, fördes en brinnande
fackla intill bränslet, som ögonblickligen tog
eld. Fienden skulle helt säkert snart blivit
stekt, om han behagat ligga stilla. Ty ehuru
en pygmé är så förskräckligt liten, kan han
precis lika lätt som en jätte sätta en värld i
brand. Så det sättet att behandla jätten var
helt visst det säkraste, förutsatt, att de kunde
hålla honom stilla, medan elden spred sig.

Men så snart Herkules började svedas,
rusade han upp med eld i håret.
— Vad vill det här säga? ropade han
yrvaken och stirrade omkring sig liksom väntande
att få se en ny jätte.

I samma ögonblick kommo de tjugotusen
pilarna susande som lika många myggor, rakt
mot hans ansikte. Men jag tvivlar på, att
mer än ett halvt dussin hade kraft att så
mycket som pricka huden.

—  Usling! skreko alla pygméerna. Du har
dödat jätten Anteus, vår store broder och vår
nations bundsförvant. Vi förklara dig strid
på liv och död och ämna döda dig här på
fläcken.

Överraskad av att höra det gälla pipet av
så många små röster såg Herkules sig
omkring, sedan han släckt elden i sitt hår.
Han kunde först ej upptäcka någonting alls.
Men när han slutligen sänkte blicken mot
marken, fick han syn på den oräkneliga skaran,
som trängdes kring hans fötter. Han böjde
sig ned, tog den närmaste mellan tummen och
pekfingret, satte honom tillrätta i sin hand,
som han sträckte ut för att beskåda honom
på lämpligt avstånd. Det råkade vara just
samme pygmé, som hållit sitt tal från toppen
av fjällskivlingen och erbjudit sig att utmana
Herkules på tvekamp.

— Vem i all världen kan du vara, min lille
gosse? utbrast Herkules.

— Jag är din fiende, svarade den modige
pygméen med sin allra morskaste röst. Du har
dräpt den store Anteus, vår broder och under
många generationer vår ärorika nations
trofaste bundsförvant. Vi ha därför beslutat att
ta ditt liv, och vad mig angår utmanar jag
dig till ögonblicklig tvekamp.

Pygméens stormodiga ord och krigiska
åtbörder föreföllo Herkules så lustiga, att han
brast ut i ett dånande skratt och så när hade
släppt den lille stackaren, som stod i hans
hand.

— Jag inbillade mig verkligen, sade han
muntert, att jag sett åtskilliga underliga
figurer i mina dar — niohövdade hydror,
vädurar med förgyllda horn, jättar med
glödande ugnar i sin mage, sexbenta män och
jag vet inte vad. Men här i min hand står
den besynnerligaste figuren av dem alla! Din
kropp, min lille vän, är ungefär lika stor som
en vanlig mans finger. Var god och säg mig,
hur stor ungefär din själ är?

— Lika stor som din egen, svarade
pygméen.

Den lille mannens oförfärade mod rörde
Herkules, som aldrig kunde underlåta att
känna sympati för det sanna hjältemodet.

— Mina goda små varelser, sade han och
bugade sig djupt för den ärofulla nationen,
jag vill inte för allt i världen med vett och
vilja göra så tappra män något ont! Era
hjärtan tyckas vara så stora, att jag rakt inte
kan fatta, hur de kan rymmas i era små
kroppar. Jag föreslår att vi sluta fred, och att
jag som bevis på mitt ärliga uppsåt skall ta
fem steg och vid det sjätte stå utanför ert
konungarike. Farväl! Jag lovar att gå
försiktigt, så att jag inte oförvarandes råkar
trampa ihjäl några dussin av er. Ha ha ha!
För en gång erkänner Herkules, att han är
besegrad!

Några historieskrivare påstå, att Herkules
samlade upp hela den pygméiska nationen i
sin lejonhud och förde de små varelserna med
sig hem till Grekland till lekkamrater åt kung
Euristeus barn. Men detta är ett misstag.
Han lämnade var enda en kvar i deras rike,
där deras ättlingar, så vitt jag vet, leva än i
dag, bygga sina små hus, odla sina små fält,
slåss med tranorna, sköta sina små
angelägenheter, vilka de nu kan vara, och läsa sina
små historiska dokument från flydda tider. I
dessa dokument står det kanske upptecknat,
att för många hundra år sedan hämnades de
tappra pygméerna jätten Anteus död genom
att skrämma den väldige Herkules på flykten.





Minotaurus.

I den gamla staden Troezene vid foten
av ett högt berg bodde för länge,
länge sedan en liten gosse, som hette
Teseus. Hans morfader, kung Pittheus, var
härskare där i landet och ansågs vara en
mycket vis man. Teseus, som uppfostrats i det
kungliga palatset och var en mycket begåvad
gosse, kunde knappt undgå att draga nytta av
den gamle kungens lärdomar.

Hans mor hette Etra, sin far hade han
aldrig sett. Men så långt han kunde minnas
tillbaka brukade Etra gå med honom
till en stor skog och sätta sig på ett stort,
mossbelupet stenblock, som låg djupt
nedsjunket i marken. Här talade hon ofta med
sonen om hans far och berättade, att denne

hette Egeus och var en stor konung, som
regerade över Attika och bodde i Aten, en av
världens ryktbaraste städer. Teseus tyckte
mycket om att höra talas om kung Egeus och
frågade ofta sin goda moder, varför han inte
kom och bodde hos dem i Troezene.

— Ack, min käre son, svarade Etra
suckande, en monark har sitt folk att ta vård om. 
De män och kvinnor, över vilka han regerar, äro
i barns ställe för honom. Han har sällan tid
att älska sina barn såsom andra fäder gör.
Din far kan aldrig få lämna sitt kungarike
för att hälsa på sin lille gosse.

— Men varför kan inte jag i stället få bege
mig till den ryktbara staden Aten och tala
om för kung Egeus, att jag är hans son?
frågade gossen.

— Det får du kanske så småningom,
svarade Etra. Ha bara tålamod, så få vi väl se.
Du är inte än tillräckligt stor och stark för
att draga bort i ett sådant ärende.

— Hur snart blir jag tillräckligt stark då?
sporde Teseus.

— Du är bara en liten gosse än, svarade

modern undvikande. Försök, om du kan lyfta
den här stenen, som vi sitta på.

Den lille parveln hade höga tankar om sina
egna kroppskrafter. Därför tog han
oförskräckt tag i den stora stenen. Han ryckte
och drog och ansträngde sig, tills han
flämtade, men han lyckades ej rubba stenen det
allra minsta. Det tycktes, som om den varit
fastvuxen i marken, så det var inte alls
underligt, att den lille gossen misslyckades, ty
det krävdes många starka mäns krafter för
att kunna lyfta upp den stenen ur jorden.

Modern stod och såg på med ett svårmodigt
leende.

— Du ser själv, hur det är, kära barn, sade
hon. Du måste bli mycket, mycket starkare
än nu, innan jag kan ge dig i uppdrag att gå
till Aten och berätta för kung Egeus, att du
är hans son. Men när du kan lyfta upp den
här stenen och visa mig, vad som ligger under
den, då lovar jag dig, att du skall få söka upp
din far.

Många gånger efter denna dag frågade
Teseus sin mor, om tiden var inne för honom att
vandra till Aten. Men Etra pekade ständigt
på stenen och sade, att det ännu skulle dröja
många år, innan han kunde lyfta upp den.

Gång på gång prövade den rosenkindade
gossen sina krafter på stenen, i hopp att
utföra ett kraftprov, som knappt stått i en jättes
makt. Under tiden såg det ut, som om stenen
sjunkit djupare ned i jorden. Mossan växte
allt tjockare över den, tills den slutligen nästan
liknade en mjuk liten kulle, ur vilken den
grå graniten bara här och där skymtade fram.

Men hur omöjligt företaget än föreföll att
vara, hade Teseus nu växt upp till en så
kraftfull yngling, att han själv fullt och fast
trodde, att den tid snart var inne, då han skulle
få bukt med det ohanterliga stenblocket.

— Mamma, jag tror, att jag rubbat den
litet! ropade han efter ett av sina försök.
Titta, det är sprickor i jorden omkring den!

— Nej, nej, barn, svarade modern hastigt,
Det är inte möjligt, att en så ung pojke som
du kan rubba den ens en hårsmån.

Hon ville inte låta övertyga sig ens när
Teseus visade henne det ställe, där han inbillade

sig, att en blomma blivit uppryckt med roten
genom att stenen rört på sig. Etra suckade
och såg orolig ut. Hon började utan tvivel
förstå, att hennes son inte längre var ett barn,
och att det inte skulle dröja länge, förrän hon
måste släppa ut honom bland livets faror och
äventyr.

Knappt ett år därefter sutto de åter
tillsamman på den mossbelupna stenen. Etra
hade än en gång berättat om hans far, och
hur glatt han skulle hälsa Teseus välkommen
i sitt ståtliga palats, föreställa honom för sitt
folk och säga dem, att han var det stora rikets
arvinge. Teseus ögon strålade av gläde. Han
kunde knappt sitta stilla, medan hans mor
talade.

— Käraste moder, ropade han, jag har
aldrig känt mig hälften så stark som nu. Jag
är inte längre ett barn, inte ens en yngling,
jag känner, att jag är en fullvuxen man. Nu
är tiden inne att på allvar försöka flytta
stenen.

— Inte än, käraste Teseus, inte än! bönföll
modern.
— Jo, moder, sade han beslutsamt, tiden är
inne!

Och nu spände han alla sina muskler och
anföll den stora stenen, som om den varit en
levande fiende. Han ansträngde sina yttersta
krafter att rubba den ur dess läge, fast
besluten att lyckas eller dö och låta stenen i
evig tid vara hans gravmonument. Etra stod
stilla och såg på, darrande men med en
moders stolthet men också av en
moders sorg. Det stora stenblocket
rörde sig! Ja, det höjde sig långsamt
ur sin bädd av jord och mossa och
föll åt sidan. Teseus hade segrat!

Medan han
hämtade andan, såg
han
glädjestrålande på modern, som
smålog mot
honom genom tårar.

— Ja, Teseus,
sade hon, tiden
är nu inne. Du    

får inte stanna längre hos mig. Se efter,
vad Egeus, din kunglige fader, lämnat åt dig
under stenen, då han lyfte den med sina
kraftfulla armar och lade den på den plats,
varifrån du nu flyttat den!

Teseus såg nu, att stenen vältrats över en
annan sten, i vilken var en lång fördjupning,
så att den hade en svag likhet med en
stenkista, vars stora lock nu var bortvältrat. I
fördjupningen låg ett svärd med förgyllt
fäste och ett par sandaler.

— Detta var din faders svärd, sade Etra,
och hans sandaler. När han drog sina färde
för att bli kung i Aten bad han mig behandla
dig som ett barn, till dess du visade dig vara
en man genom att lyfta denna sten. När detta
var gjort, skulle du sätta på dig sandalerna
för att följa din faders fotspår samt
omgjorda dig med hans svärd för att kämpa mot
jättar och drakar, som han själv i sin ungdom
gjort.

— Jag vill gå till Aten redan i dag! ropade
Teseus.

Men hans mor övertalade honom att stanna
ett par dagar längre, medan hon gjorde i
ordning en del saker till hans avfärd. När hans
morfader, den vise kung Pittheus, hörde, att
Teseus ämnade begiva sig till sin faders palats,
rådde han honom allvarligt att gå ombord på
ett fartyg och företaga färden till sjöss. Ty
då skulle färden bli minst besvärlig.

— Vägen till lands, sade den gamle kungen,
vimlar av rövare och vidunder. En yngling
som du kan inte alldeles ensam anträda en så
farofylld färd. Nej, nej, färdas du sjövägen.

Men då Teseus hörde talas om rövare och
vidunder, blev han allt mer ivrig att följa den
väg, som kunde föra honom till strid mot
dem.

På tredje dagen tog han alltså farväl av
sin morfader och tackade honom för all hans
godhet. Så omfamnade han ömt sin gråtande
moder och lämnade barndomshemmet med
ögonen fyllda av tårar. Men han lät snart
sol och vind torka tårarna och gick
manhaftigt sin väg fram i sin faders sandaler.

Jag vill ej skildra alla Teseus äventyr på
vägen till Aten. Vare det nog sagt, att han
tog sig fram på den vägsträcka, där rövare
och andra skälmar hade sitt tillhåll. En av
dessa onda människor hette Prokrustes. Han
var verkligen fruktansvärd och hade ett
omänskligt sätt att skämta med de stackars
vandrare, som råkade falla i hans klor. Han
hade nämligen i sin grotta en säng, i vilken han
med låtsad vänlighet bjöd sina trötta gäster
vila sig. Men om de råkade vara kortare än
sängen, tänjde uslingen ut deras lemmar med
sina starka händer. Om de voro för långa,
högg han av deras huvud eller fötter och
skrattade sedan åt vad han gjort, som om det
varit ett trevligt skämt. Hur trött en
vandrare än var, tyckte han naturligtvis inte om
att ligga i Prokrustes säng. Men Teseus
betalade odjuret med samma mynt. Han
dödade honom i hans egen pinosäng.

En annan av dessa märkliga odjur hette
Seinis. Han brukade kasta sina offer över en
hög klippa ner i havet. För att löna honom
efter förtjänst slungade Teseus honom utför
samma klippa. Men, ni må tro mig eller inte,
havet tycktes inte vilja besmitta sig med att
mottaga en så ondskefull varelse i sitt djup, och
inte heller ville jorden, som en gång blivit
honom kvitt, samtycka att taga honom
tillbaka. Seinis blev därför hängande i luften
mellan klippan och vattnet.

Efter dessa hjältedåd fick Teseus höra talas
om en ofantlig sugga, som sprang omkring i
vilt tillstånd och utgjorde traktens alla
jordbrukares fasa och förskräckelse. Som han
ansåg sig förpliktad att hjälpa där tillfälle
erbjöd sig, dödade han detta odjur och delade
ut fläsket bland den fattiga lantbefolkningen.
Den stora suggan hade varit hemsk att åse, då
den härjade i skogarna och på fältet, men i
stekt eller kokt tillstånd blev hon en härlig
syn på jag vet inte hur många middagsbord.

När Teseus nådde målet för sin färd, hade
han utfört många stordåd med sin faders
svärd och hade fått namn om sig att vara en
av den tidens tappraste unga män.

Hans rykte flög snabbt fram och nådde
Aten före honom. Då han gick genom staden,
hörde han därför hur invånarna, som stodo
och  pratade i gathörnen, sade att Herkules
var tapper, likaså Jason, Castor och Pollux,
men att Teseus, sonen till deras egen kung,
artade sig att bli en lika stor hjälte som
någon av dem.

Då Teseus hörde detta, tog han ut stegen
och inbillade sig att bli ståtligt mottagen i sin
faders palats, eftersom han kom, företrädd av
ryktet, som skulle stöta i sin trumpet och
ropa till kung Egeus:

— Här kommer din son.

Han anade föga i sin oskuld, att just här i
detta Aten, där hans fader regerade, väntade
honom en större fara än någon av dem, han
råkat ut för på vägen. Och ändå var det så.
Ehuru Teseus fader ej var gammal till åren,
var han utsliten av regeringsbördorna och
hade därför blivit gammal i förtid. Hans
brorssöner, som trodde, att han inte skulle leva
länge, hade beslutat att ta regeringstömmarna
i sina egna händer. Men när de fingo höra,
att Teseus anlänt till Aten och vilken präktig
ung man han var, förstodo de, att han inte
alls var den man, som skulle tillåta dem att
stjäla hans faders krona och spira, som ju 
voro hans rättmätiga arv. Kung Egeus
ondskefulla brorssöner, Teseus köttsliga kusiner,
blevo ögonblickligen hans bittra fiender. En
ännu farligare fiende var Medea, den illistiga
häxan, som ni ju känna från historien om
det Gyllene Skinnet. Hon var nu kung
Egeus gemål och ville skänka kungariket åt
sin son Medeus, i stället för att låta det ärvas
av Etras son, som hon hatade.

Nu hände sig, att kungens brorssöner mötte
Teseus och fingo höra vem han var just som
han stod utanför palatsets ingång. De
låtsade bli mycket glada över att göra hans
bekantskap. Genast föreslogo de, att han skulle
träda inför kungen som främling för att
pröva om Egeus hos Teseus skulle upptäcka
någon likhet med fadern eller modern och
sålunda känna igen sin son. Teseus samtyckte, ty
han trodde, att fadern strax skulle känna igen
honom på den kärlek, som lyste fram ur hans
ögon. Men medan han väntade vid ingången,
skyndade brorssönerna  in och berättade för
Egeus, att en ung man hade anlänt till Aten

för att, som de med bestämdhet visste, döda
kungen och sätta kronan på sitt eget huvud.

—  Och nu väntar han på att bli mottagen
av dig, o konung! tillade de.

— Åhå, ropade den gamle kungen, han
måste vara en riktig bov. Var snälla och råd
mig, hur jag skall handla.

Den ondskefulla Medea besvarade denna
fråga. Som ni veta, var hon en ryktbar
trollpacka. Det påstods bland annat, att hon
brukade koka folk i en stor kittel under
förevändning, att de skulle bli unga på nytt. Men
jag antar, att kung Egeus tyckte, att det var
ett otrevligt sätt att få sin ungdom tillbaka
och att han därför själv inte hade lust att
krypa ned i kitteln.

Om jag hade tid, skulle jag berätta för er
om Medeas eldvagn, dragen av bevingade
drakar, i vilken hon ofta brukade färdas fram
bland molnen. Det var för resten just i denna
vagn hon anlänt till Aten. Och i den staden
hade hon inte förorsakat annat än en mängd
olyckor av skilda slag, alltsedan hon kom dit.
Må det vara nog sagt att hon kunde
bereda ett gift, som ögonblickligen dödade var
och en, som blott rörde vid det med sina
läppar.

När kungen bad om ett råd angående 
Teseus, hade den elaka kvinnan strax ett svar
till hands.

— Lämna den saken åt mig, ers majestät,
sade hon. Tag bara vänligt emot den unge
mannen och bjud honom på en bägare vin.
Ers majestät vet, att jag understundom roar
mig med att tillaga mycket kraftiga
läkemedel. I denna lilla flaska förvaras ett av dem,
men varav det består är en av mina
hemligheter. Låt mig bara gjuta en enda droppe i
denna bägare. Bed sedan den unge mannen
tömma den! Jag svarar då för, att han helt
skall slå ur hågen de onda anslag, som drivit
honom hit.

Medea smålog, då hon sade detta. Det var
hennes avsikt att förgifta den stackars
oskyldige Teseus i hans faders åsyn.

Likt de flesta andra kungar tyckte Egeus att
varje straff var för milt åt en person, som
anklagades för att vilja beröva honom livet.
Han gjorde därför inga invändningar mot
Medeas förslag. Så snart giftbägaren var i
ordning, gav han befallning om, att den unge
främlingen skulle föras in. Bägaren ställdes
på ett bord bredvid kungens tron, och en
fluga, som bara ville smutta på vinet, tumlade
stendöd ner i bägaren.

När Medea märkte detta, såg hon på
brorssönerna och smålog på nytt.

Då Teseus trädde in i det kungliga
gemaket, hade han inte ögon för något annat än
den vitskäggige gamle kungen, som satt på
sin praktfulla tron med en juvelgnistrande
krona på huvudet och spiran i handen. Den
gamles uppsyn var majestätisk, ehuru han
var till ytterlighet svag och bruten. Tårar av
både sorg och glädje fyllde sonens ögon, ty
han tänkte på hur bedrövligt det var att se
sin käre fader så skröplig och hur ljuvt det
skulle bli att få stödja och styrka honom. När
en son sluter sin far till sitt varma hjärta är
det ett säkrare föryngringsmedel för den
gamle än Medeas trollkittel. Det var just detta
Teseus ämnade göra. Han kunde knappt
vänta för att se, om kung Egeus kände igen
honom, så ivrig var han att kasta sig i faderns
armar.

Då han stannade nedanför tronen, försökte
han hålla det lilla tal, som han tänkt ut då han
gick uppför trappan. Men han kvävdes
nästan av de ömma känslor, som strömmade
från hans hjärta och stockade sig i strupen.
Förvirrad stod han där alldeles överväldigad
och visste varken vad han skulle säga eller
göra.

Den listiga Medea förstod strax vad som
rörde sig inom den unge mannen. I detta
ögonblick var hon ondskefullare än någonsin
förr. Ty hon gjorde vad hon kunde för att
vända den outsägliga kärlek, som upprörde
Teseus, till hans egen skada och fördärv.

— Se, ers majestät, hur upprörd han är,
viskade hon i kungens öra. Han är så
medveten om sin brottslighet, att han darrar och
inte kan tala. Den uslingen bör ej få leva ett
ögonblick längre. Bjud honom strax vinet!

Men kung Egeus hade forskande betraktat
den unge främlingen, då denne närmade sig
tronen. Det var någonting, han visste inte
vad, vare sig i den vita pannan, munnens
vackra uttryck, de ömma, talande ögonen, som
kom honom att dunkelt ana, att han sett denne
yngling förr. Det var, som om han gungat
honom på sitt knä och sett honom växa upp
till en kraftfull man, medan han själv
åldrades.

Medea anade kungens känslor, som sade
honom, att detta var Etras son, som kommit för
att göra anspråk på honom som sin far. Häxan
viskade åter i kungens öra och tvingade
honom med sin trollmakt att se allting på ett
skevt sätt.

Egeus beslöt alltså att låta Teseus tömma
giftbägaren.

— Unge man, sade han, du är välkommen!
Jag är stolt över att få visa gästvänlighet mot
en så hjältemodig yngling som du. Gör mig
den glädjen att tömma denna bägare. Som du
ser, är den till brädden fylld av det härliga
vin, som jag endast bjuder dem, som är värda
att få dricka det.  Ingen är mer värdig än du.

Kung Egeus tog guldbägaren för att räcka
den till Teseus. Men dels därför att han var
så skröplig, dels därför, att hans hjärta var
klokare än hans huvud, vad det nu än
berodde på, så darrade kungen så häftigt på
handen, att en stor del av vinet spilldes ut. För
att styrka kungen i hans föresats och av
rädsla att allt det dyrbara giftet skulle
förspillas, viskade en av brorssönerna till honom:

— Tvivlar ers majestät på denne främlings
brottsliga uppsåt? Se på det svärd, varmed
han ämnar genomborra er, se hur skarpt
blänkande och fruktansvärt det är! Fort — låt
honom smaka vinet, innan han hinner
fullborda dådet!

Vid dessa ord stålsatte sig Egeus mot varje
annan tanke än att denne unge man
förtjänade döden. Han rätade upp sig på sin tron,
räckte fram bägaren med stadig hand och
betraktade Teseus med kunglig onåd i blicken.
Ty han var alltför högsint att döda ens en
förrädisk fiende med ett falskt leende på
läpparna.

—Drick! befallde han i samma stränga ton,
varmed han brukade uttala dödsdomen över

en missdådare. Du har gjort dig väl förtjänt
av att få smaka just detta vin.

Teseus sträckte fram handen för att taga
bägaren. Men innan han hunnit detta,
överfölls kung Egeus på nytt av en häftig
darrning. Hans ögon hade fallit på svärdet med
guldfästet, som hängde vid den unge mannens
sida. Han drog hastigt tillbaka bägaren.

— Svärdet! ropade han. Varifrån har du
fått det?

— Det var min faders svärd, svarade Teseus
med darrande röst, liksom dessa sandaler. Min
kära moder Etra berättade mig hans historia,
redan då jag var helt liten. Men det är bara
en månad sedan jag blev tillräckligt stark att
lyfta den tunga stenen, taga svärdet och
sandalerna under den och bege mig till Aten för
att träffa min fader.

— Min son! Min son! ropade kung Egeus,
slungade bort den ödesdigra bägaren och
stapplade ned från tronen för att falla i
Teseus armar. Ja, det är Etras ögon. Du är
min son!

Jag har alldeles glömt, hur det gick med
Drick! befallde Egeus i sträng ton.
kungens brorssöner. Men när Medea märkte
vilken vändning saken tagit, skyndade hon ut
ur salen till sitt eget enskilda rum och satte
strax i gång med sina trollkonster.

Inom några ögonblick hörde hon väsandet
som av många ormar utanför fönstret, och se!

Där var hennes eldvagn och fyra stora
bevingade drakar, som vredo och slingrade sig
i luften, svängde med sina stjärtar högt över
palatsets tak och voro färdiga till luftfärd.
Medea stannade bara tillräckligt länge för att
ta sin son med sig, stjäla kronjuvelerna,
kungens bästa kläder och vad annat av värde
hon kunde komma över. Så steg hon upp i
vagnen, piskade på drakarna och for uppåt
högt högt över staden.

Kungen, som hörde det avskyvärda
väsandet, skyndade så fort han kunde till fönstret
och skrek till den elaka trollpackan, att hon
aldrig mer fick komma tillbaka.

Atens alla invånare, som skyndat ut för att
se den underbara synen, uppgåvo ett
glädjerop över att äntligen bli av med Medea. Den
onda kvinnan utstötte, gripen av raseri, 
samma väsande som en av hennes egna drakar,
endast tio gånger mer hånfullt och giftigt.
Och hon skakade sina knutna händer över
folket, som om hon sände ned en skur av
förbannelser över dem.

Men då hon gjorde detta, släppte hon
ofrivilligt ned femhundra diamanter av renaste
vatten, tusen stora pärlor och ett par tusen
smaragder, rubiner, safirer, opaler och
topaser, som hon stulit ur kungens skattkammare.
Alla dessa ädla stenar smattrade som
mångfärgade hagel mot folkets uppåtvända
ansikten. Men atenarna voro hederliga människor.
De plockade upp ädelstenarna och buro dem
tillbaka till palatset. Men kung Egeus sade
dem, att de gärna fingo behålla alltsamman
och dubbelt så mycket därtill, om han hade så
många juveler, därför att han nu var så
själaglad över att ha återfunnit sin son och blivit
av med den elaka Medea. Och om ni bara
hade sett, hur hatfull hennes blick var, då den
flammande vagnen höjde sig i skyn, hade ni
inte undrat över, att både kung och folk voro
glada över att se henne fara sin väg för alltid.
Nu blev prins Teseus sin kunglige faders
ögonsten. Den gamle kungen tröttnade aldrig
på att ha honom sittande vid sin sida på
tronen, som var tillräckligt bred att rymma dem
båda, och höra honom berätta om sin älskade
mor och sina många försök att lyfta den
väldiga stenen. Men Teseus var en alltför livlig
och verksam ung man för att ha lust att
tillbringa all sin tid med att berätta saker, som
redan hänt. Han längtade efter att utföra
andra stordåd, som förtjänade att berömmas
både på vers och prosa.

Han hade inte heller varit länge i Aten,
förrän han fångade en vild och fruktansvärt
ondsint tjur och förevisade den offentligt, till
den gode kungens och hans undersåtars stora
häpnad och beundran. Men kort därefter åtog
han sig en annan uppgift, som kom alla hans
andra bedrifter att förefalla som barnlekar.
Så här gick det till:

En morgon, då Teseus vaknade, förekom
det honom, som om han drömt någonting
förskräckligt sorgligt, och det var som om den
hemska drömmen fortsatte även fast han var
klarvaken. Hela luften tycktes honom fylld
av klagande ljud, och då han lyssnade
uppmärksammare, hörde han tydligt snyftningar,
jämmer och ångestrop, blandade med djupa
suckar, som kommo från kungens palats, från
gatorna, templen och hela staden.

Det var också verkliga klagoljud, som
strömmade från tusentals hjärtan. Han klädde sig
brådskande och skyndade till kungen för att
få veta, vad som hänt.

— Ack, min son, sade kungen suckande, en
stor olycka hotar oss. I dag är den sorgligaste
dagen på hela året. Denna dag dras det
årligen lott, vilka av Atens ynglingar och unga
flickor, som skola slukas av den ohygglige
Minotaurus.

— Minotaurus? utbrast Teseus, och modig
som han var lade han strax handen på sitt
svärdfäste. Vad är det för vidunder? Är det
inte möjligt att dräpa honom, om också med
fara för sitt liv?

Kung Egeus skakade på huvudet. För att
övertyga sin son om, hur hopplös saken var,
berättade han hela historien för honom.
På ön Kreta bodde ett fruktansvärt
vidunder, som kallades Minotaurus, vilken till
skapnaden var till hälften människa, till hälften
tjur.

Det var så hemskt, att man icke ens kunde
tänka på det utan fasa. Om odjuret över
huvud skulle få leva, så måste det vara på en
obebodd ö eller i någon mörk håla, så att ingen
behövde plågas av dess åsyn. Kung Minos,
som regerade över Kreta, hade därför för en
oerhörd summa pengar låtit bygga en
invecklad labyrint, i vilken odjuret blivit
inneslutet.

För några år sedan hade det varit krig
mellan staden Aten och ön Kreta. Atenarna
blevo besegrade och måste tigga om fred. Men
den vägrades dem, om de inte ville förbinda
sig att på en bestämd dag varje år skicka sju
unga män och sju unga flickor att slukas av
kung Minos grymma vidunder. Under tre år
hade atenarna nu uthärdat denna olycka. Och
de klagorop, som nu fyllde staden, härledde
sig från stadsbornas förtvivlan, därför att den
ödesdigra dagen åter var inne, då de fjorton
offren skulle utväljas genom lottdragning. De
gamla fruktade, att deras söner eller döttrar
skulle bli offren, och ynglingarna och flickorna
å sin sida darrade för, att de skulle utses att
bli slukade av vidundret.

När Teseus hört denna berättelse, rätade
han upp sig, så att han föreföll ännu längre
än vanligt, och hans ansikte uttryckte om
vartannat harm, förakt, käckhet och
medlidande.

— Låt atenarna denna gång endast dra lott
om sex unga män i stället för sju, sade han.
Jag vill själv vara den sjunde. Sedan må
Minotaurus sluka mig, om han kan!

—  Min älskade son, utbrast kung Egeus,
varför skall du utsätta dig för detta rysliga
öde? Du är en kunglig prins och har
rättighet att undandraga dig bestämmelserna för
vanligt folk.

— Just därför att jag är prins, din son och
ditt kungarikes rättmätige arvinge, vill jag
frivilligt dela ditt folks olyckor, svarade 
Teseus. Och du, min far, detta folks konung, är
skyldig att offra vad som är dig kärast, hellre
än att sonen eller dottern till de fattigaste av
dina undersåtar  skall råka i olycka.

Den gamle kungen grät och besvor Teseus
att inte övergiva honom på hans ålderdom, i
all synnerhet, som han först helt nyligen fått
erfara lyckan att äga en så god och tapper
son. Men Teseus, som insåg, att han kände
och tänkte rätt, ville inte avstå från sitt
beslut. Han försäkrade emellertid sin far, att
han inte ämnade gå i döden som ett
beskedligt får, och att odjuret åtminstone skulle få
kämpa hårt, innan det slukade honom.

Då alla invändningar voro lönlösa, gav
kungen Teseus tillåtelse att följa med till
Kreta. Ett skepp utrustades alltså, och Teseus
jämte sex andra unga män och sju vackra unga
flickor begåvo sig ner till hamnen för att gå
ombord, följda av en stor skara förtvivlade
stadsbor. Den stackars gamle kungen var
också med, stödd på sonens arm och med ett
uttryck i sitt ansikte, som om han ensam bar
hela Atens sorg.
I detsamma Teseus stod i begrepp att gå
ombord hejdade fadern honom.

— Min käre son, sade han, du ser, att detta
fartygs segel äro svarta, som de ju också böra
vara för en så olycksdiger färd. Så klen och
svag, som jag är, vet jag inte om jag lever,
tills fartyget kommer tillbaka. Men så länge
jag orkar, skall jag varje dag gå upp på
klippan därborta och speja efter segel ute på
havet. Och, käre Teseus, om någon lycklig
händelse gör, att du slipper undan odjurets
käftar, så ryck ner dessa hemska segel och hissa
andra, som lysa likt solskenet. Om de synas
vid horisonten, skall jag själv och mitt folk
kunna förstå, att du återkommer segerrik och
välkomna dig med en glädjefest, vars like
Aten aldrig förr upplevat.

Teseus lovade att uppfylla faderns önskan.
Så gick han ombord, och sjömännen hissade
de svarta seglen, som sakta svällde för vinden.

Men när de hunnit ut på havet, friskade
vinden i, och fartyget dansade muntert över
de vitkammiga vågorna, som om det varit
fråga om den allra mest förtjusande lustfärd.
Och ehuru färdens slut hotade att bli
förförskräcklig, undrar jag just, om fjorton
unga personer, som voro ute alldeles på egen
hand, skulle kunna känna sig olyckliga under
hela den långa resan. Jag misstänker, att de
dansade ibland uppe på däcket och roade sig
på bästa sätt, till dess Kretas höga berg döko
upp vid horisonten. Men säkert är, att åsynen
av dem, gjorde ungdomarna åter mycket
allvarliga.

Teseus stod bland sjömännen
och stirrade ivrigt mot land. Då
och då tyckte han sig skymta ett lysande
föremål långt i fjärran, som kastade ett
skimmer över vågorna.

— Ser du, hur det liksom blixtrar till
därborta? frågade han befälhavaren på
fartyget.

— Nej, min prins, svarade kaptenen, men 
jag har sett
det förut. Jg
antar att det
kommer från 
Talus.
Och därmed skyndade han bort till sina
göromål.

När fartyget nu allt snabbare närmade sig
Kreta, såg Teseus till sin häpnad en jättestor
varelse, som med avmätta steg skred fram
utefter stranden. När solen sken på denna
ofantliga skepnad, blänkte och lyste den. Till
och med dess stora ansikte lyste med
metallglans, och dess kläder fladdrade inte för
vinden utan föllo i tunga veck utefter kroppen,
som om de voro gjorda av någon slags
metall.

Ju närmare fartyget kom, dess mer
undrade Teseus, vem denne jätte kunde vara, och
om han verkligen var levande eller ej. Ty fast
han gick som om han hade liv, var det dock
något besynnerligt i gången som jämte
metallglansen kom den unge prinsen att misstänka,
att det i alla fall inte var någon verklig jätte
utan bara någon slags underbar maskin.
Gestalten såg ännu mer fruktansvärd ut, därför
att den bar en kolossal kopparklubba, som
vilade mot ena axeln.

— Vad är det där för vidunder? frågade
Teseus skepparen, som åter hade tid att höra
på honom.

— Det är Talus, kopparmannen, var svaret.

— Är han en levande jätte eller bara en
kopparbild? frågade Teseus.

—  Det är verkligen någonting, som jag
aldrig kommit på det klara med, svarade
skepparen. Några påstå, att denne Talus
hamrades ut åt kung Minos av själve guden
Vulkanus, den skickligaste av alla
metallarbetare. Men vem har någonsin sett en
kopparstaty, som har nog förstånd att tre gånger om
dagen vandra omkring ön, som denne jätte
gör, och anropa varje fartyg, som nalkas
stranden? Men å andra sidan, vilken levande
varelse skulle inte tröttna på att marschera
hundratals mil inom tjugofyra timmar, som
denne Talus gör, utan att någonsin sitta ned
och vila? Hur som helst är och förblir han
en gåta.

Fartyget närmade sig stranden. Nu hörde
Teseus tydligt jättens metallklingande steg på
klipporna, av vilka några sprucko och
försvunno i de skummande vågorna under hans
tyngd. Då de nalkades inloppet till hamnen,
ställde jätten sig tvärsöver detsamma med
klubban så högt lyftad, att dess övre del
doldes av molnen. Det såg ut, som om intet
annat var att vänta än att den i nästa ögonblick
skulle susa ner och slå fartyget i spillror utan
hänsyn till att en hel massa oskyldiga
människor skulle dödas. Men just då Teseus och
hans folk trodde, att slaget skulle falla,
öppnade sig kopparläpparna och skepnaden sade:

— Varifrån komma ni, främlingar?

— Från Aten! skrek skepparen tillbaka.

— I vilket ärende? dundrade
kopparmannen.

Han svängde sin klubba mer hotande än
någonsin, som om han ville krossa skeppet.

— Vi föra med oss sju ynglingar och sju
flickor till Minotaurus, svarade skepparen.

— Passera! ropade kopparjätten.

Detta enda ord fyllde hela luften med dån.
Fartyget gled in i hamnen, och jätten fortsatte
sin vandring.

Fartyget mottogs vid hamnen av en del av
kung Minos krigare, som togo hand om de
fjorton unga atenarna. Omgivna av
beväpnade män fördes prins Teseus och hans
följeslagare till kungens palats. Kung Minos var
en sträng och
grym härskare.
Om Kretas
vaktare var gjord
av koppar, så
måste man tro,
att dess
härskares hjärta varav
ännu hårdare metall.
Han rynkade sina
buskiga ögonbryn
vid åsynen av de
stackars atenska
offren. Vilken annan

som helst, som sett dessa vackra
oskuldsfulla ungdomar, hade ej unnat sig
någon ro, förrän de åter voro fria som
sommarens vindar. Men den grymme kung Minos
brydde sig bara om att undersöka, om de voro
tillräckligt välfödda att tillfredsställa
Minotaurus glupska matlust. För min del önskar
jag, att kung Minos själv blivit det enda
offret, ehuru vidundret nog funnit honom
betydligt seg.

Kung Minos kallade fram till sin tron den
ena efter den andra av de bleka ynglingarna
och snyftande flickorna och gav var och en
en lätt stöt mellan revbenen med sin spira för
att övertyga sig, att de voro vid gott hull.
Därpå överlämnade han dem med en kort
nick till vakten. Men när turen kom till
Teseus betraktade Minos honom forskande,
ty ynglingens ansikte uttryckte så stort mod
och lugn.

— Unge man, sade han med sin barska röst,
skrämmer dig inte vissheten om att bli slukad
av den fruktansvärde Minotaurus?

— Jag offrar mitt liv för en god sak, 
svarade Teseus, och därför gör jag det med
glädje. Men du, kung Minos, är du inte själv
förfärad över att år efter år tillåta, att sju
oskyldiga ynglingar och lika många flickor
slukas av detta vidunder? Darrar du inte,
ondskefulle konung, om du blickar in i ditt
eget hjärta? Där du sitter på din gyllene
tron i din konungsliga skrud, säger jag dig
mitt i ansiktet, kung Minos, att du är ett
avskyvärdare vidunder än Minotaurus själv.

— Åhå, tycker du det! ropade kungen och
skrattade hånfullt. I morgon vid
frukosttiden skall du få tillfälle att bedöma vilken
som är det största vidundret, Minotaurus eller
kungen! För bort dem, vakt, och låt den här
frispråkige pojken bli Minotaurus första
munsbit.

Bredvid kungens tron stod hans dotter
Ariadne. Hon var en vacker och ömhjärtad
flicka, som såg på de stackars dödsdömda
fångarna med helt andra känslor än den
järnhårde fadern. Hon grät över deras sorgliga
öde. Då han såg, hur lugnt och modigt
Teseus stod inför den dödsfara, som hotade
honom, blev hennes medlidande hundra
gånger större än förut.

Då vakten stod i begrepp att föra bort
honom, kastade hon sig för kungens fötter och
besvor honom att frigiva alla fångarna och
först och främst denne unge man.

— Tig, enfaldiga flicka! dundrade kung
Minos. Vad angår dig en sak som den här?
Det är någonting, som övergår ditt förstånd.
Gå du och vattna dina blommor och spill inte
en tanke mer på dessa atenare, som
Minotaurus lika säkert skall äta upp till frukost
som jag rapphöns till kvällsvard.

Kungen såg vid dessa ord så grym ut, som
om han själv kunnat sluka Teseus och de
andra fångarna. Då han nu inte ville höra ett
ord mer om saken, fördes fångarna bort och
stängdes in i fängelset, sedan de blivit
tillrådda att somna så fort som möjligt. Ty
Minotaurus ville alltid ha tidig frukost.

De sju flickorna och sex ynglingarna
snyftade sig snart i sömn, men Teseus var inte
lik dem. Han kände, att han var klokare,
modigare och starkare än kamraterna, och att
han bar ansvar för deras liv. Därför måste
han ända in i sista minuten försöka fundera
ut något sätt att rädda dem. Han höll sig
därför vaken genom att gå fram och tillbaka
i fängelset, medan han grubblade.

Strax före midnatt öppnades dörren sakta,
och den ömhjärtade Ariadne trädde in med
en fackla i handen.

— Är du vaken, prins Teseus? viskade hon.
Av de övriga fångarna hade hon fått veta,
vem den unge mannen var.

— Ja, svarade Teseus. När jag har så liten
tid kvar att leva, vill jag inte spilla bort den
med sömn.

— Följ då mig, sade Ariadne, men gå tyst.
Ariadne öppnade alla dörrarna i fängelset
och ledde honom ur det mörka valvet ut i det
vackra månskenet.

— Teseus, sade den unga flickan, nu står
det dig fritt att gå ombord på ditt fartyg och
segla till Aten.

— Nej, svarade den unge mannen, jag
lämnar inte Kreta, förrän jag dräpt 
Minotaurus, räddat mina stackars kamrater och
befriat Aten från denna grymma offergärd.

— Jag visste, att du skulle svara så, sade
Ariadne. Kom då med mig, tappre Teseus!
Här är ditt eget svärd, som vakten tog ifrån
dig. Du kommer kanske att behöva det. Jag
vill bedja till gudarna, att du må använda
det väl.

Så ledde hon Teseus till en mörk, skuggig
lund, där bara en och annan månstråle
lyckades tränga sig genom grenarna. Efter en
stund kommo de till en hög marmormur,
nästan alldeles övervuxen av slingerväxter.

Muren tycktes ha varken dörr eller
fönstergluggar och var så hög, att det inte fanns
möjlighet att klättra över den. Men Ariadne
tryckte bara ett finger mot en viss punkt i
ett av marmorblocken. Fastän det såg lika
väldigt ut som varje annan del av muren, gav
det strax efter för det sakta trycket och gled
tillbaka så pass mycket, att de två kunde
komma in på andra sidan. De trängde sig
genom den trånga ingången, och
marmorstenen gled tillbaka i sitt förra läge.
—  Vi befinner oss nu, sade Ariadne, i den
ryktbara labyrint, som Daedalus byggde åt
sig, innan han gjorde sig ett par vingar och
flög bort från vår ö som en fågel. Denne
Daedalus var en mycket skicklig byggmästare,
men av alla hans mästerverk är labyrinten
det underbaraste. Om vi bara taga ett par
steg från ingången, kunna vi få vandra hela
vårt liv utan att hitta ut igen. Mitt inne i
denna labyrint bor Minotaurus. Dit måste
du gå för att få tag i honom.

— Men hur skall jag någonsin möta honom,
om labyrinten är så villsam, som du säger?
frågade Teseus.

I detsamma hördes ett hårt och hemskt
bölande, som mycket påminde om en ilsken
tjurs men ändå på något sätt liknade ett
mänskligt vrål. Teseus tyckte till och med,
att det var, som om någon försökt pressa
fram några ord. Ljudet var dock ännu så
avlägset, att Teseus verkligen inte visste, om
det härledde sig från en tjur eller en
människa.

— Det är Minotaurus, som vrålar, viskade

Ariadne och grep hårt om Teseus hand. Du
måste följa detta läte genom labyrintens alla
slingrande gångar, och på det sättet kommer
du så småningom fram till odjuret. Men
vänta, håll i detta silkesnystan; jag skall
hålla i tråden. Om du segrar, så skall tråden visa
dig vägen hit igen. Farväl, tappre Teseus!

Den unge mannen fattade nystanet i sin
vänstra hand och i den högra bar han
svärdet, som han redan dragit ur skidan. Djärvt
skred han så in i labyrinten.

Hur denna var byggd, är mer än jag kan
upplysa er om, men så mycket vet jag, att ett
illfundigare virrvarr av irrgångar varken
förr eller senare har funnits här i världen.
Teseus hade inte gått fem steg, innan han
förlorat Ariadne ur sikte, och efter
ytterligare fem var han redan yr i huvudet.

Men han gick vidare, än under en låg
valvbåge, än uppför några trappsteg, än genom en
krokig gång in i en annan, till dess det
slutligen var, som om väggarna snodde runt och
tvingade honom att göra detsamma. Och
under hela tiden hördes Minotaurus vrål än 
avlägset, än närmare. Det lät så hemskt, så
djuriskt och ändå så mänskligt, att Teseus blev
allt bistrare och mera uppretad för vart steg
han tog. Ty han kände det som en skymf mot
både himlen och jorden, att ett sådant odjur
fick vara vid liv.

Medan han gick vidare, gömdes plötsligt
månen bakom moln. Det blev så mörkt nere
i labyrinten, att Teseus inte längre kunde se,
hur gångarna krökte sig. Han skulle tyckt,
att det var fullkomligt omöjligt att någonsin
hitta rätt igen, om han inte då och då känt
ett sakta ryck i silkestråden. Då visste han,
att den ömhjärtade Ariadne fortfarande höll
i den andra ändan och att hon var orolig för
honom och hoppades, att allt skulle
avlöpa väl.

Teseus följde alltjämt ljudet av
Minotaurus fasansfulla vrål, och slutligen kom han till
en öppen plats mitt inne i labyrinten. Där
syntes det hemska odjuret.

Det var verkligen i allra högsta grad
vedervärdigt att skåda. Det var egentligen
bara det behornade huvudet, som var en tjurs,
men hur det var liknade odjuret på något
sätt en tjur i hela sin skepnad, där det
vaggade fram på sina bakben. Men råkade man
se vidundret från ett annat håll, såg det helt
och hållet ut som en man, och då var det 
vidunderligare än någonsin.

Och där stod odjuret nu, detta onaturliga
vidunder, ensam, utan sällskap, bara levande
för att bringa olycka och ur stånd att känna
tillgivenhet för någon. Teseus avskydde honom
och ryste vid hans åsyn, men på samma gång
kunde han inte låta bli att tycka, att det var
synd om vidundret. Ty Minotaurus gick av
och an, ensam och ursinnig, utstötande sitt
hemska vrål, blandat med ett och annat
försök att tala. Teseus förstod, att Minotaurus
själv förstod hur olycklig han var. Och i sin
hunger och törst hatade han alla och
längtade att sluka hela människosläktet
livslevande.

Kände väl nu Teseus fruktan? Nej,
ingalunda! En hjälte som Teseus kunde ej vara
rädd. Inte ens om Minotaurus haft tjugo
tjurhuvuden i stället för ett.

Men hur orädd han än var, tror jag nästan
ändå, att hans mod just i denna farans stund
styrktes av ett lätt, skälvande ryck i
silkestråden, som han fortfarande höll i sin vänstra
hand. Det var, som om Ariadne skänkte
honom hela sin tillit och sitt mod. Detta
fördubblade hans oförskräckthet.

Och uppriktigt sagt behövde han hela sin
käckhet, ty Minotaurus vände sig hastigt om.
Då han fick se Tesens, sänkte han
ögonblickligen sina förskräckligt vassa horn, som en
uppretad tjur gör, då han vill rusa på en
fiende.

Samtidigt utstötte han ett hiskligt vrål, i
vilket urskildes något, som liknade ord på
mänskligt tungomål, fast sönderhackade och
obegripliga.

Teseus kunde därför bara gissa sig till vad
vidundret ville säga, och detta tack vare
odjurets åtbörder. Ty Minotaurus horn voro
betydligt skarpare än hans förstånd och
gjorde honom bra mycket större tjänst än hans
tunga. Antagligen råmade han något i den
här stilen:
— Ditt kräk
till människa!
Jag skall borra
mina horn
genom dig och
kasta dig
femtio fot upp i
luften och äta
upp dig i samma 
ögonblick
du kommer ned
igen!

— Nåväl,
försök på! var allt
vad Teseus
nedlät sig att
svara, ty han
var alltför
ridderlig att
angripa sin fiende
med skymford.


Nu började en fruktansvärd strid.

Utan vidare ordväxling började nu mellan
Teseus och Minotaurus den mest
fruktansvärda strid, som någonsin utkämpats under
solen eller månen. Jag vet verkligen inte, hur
det gått, om inte odjuret misslyckats vid sitt
första anfall och bräckt sitt ena horn mot
stenväggen. Detta missöde kom vidundret att
vråla så ursinnigt, att en del av labyrintens
väggar störtade över ända, och folket på
Kreta trodde, att åskan gick alldeles
förskräckligt.

Utom sig av smärta galopperade
Minotaurus runt den öppna platsen. När han lugnat
sig något, ställde de två fienderna sig modigt
mot varandra och kämpade en lång stund
med horn mot svärd.

Slutligen rusade Minotaurus mot Teseus,
rispade upp hans vänstra sida med sitt horn
och kastade omkull honom. I tanke att han
genomborrat ynglingens hjärta, öppnade han
sitt tjurgap och beredde sig att bita huvudet av
sin fiende. Men i samma ögonblick rusade
Teseus upp, innan Minotaurus ens hann göra
en rörelse, och skilde med ett väldigt
svärdshugg tjurhuvudet från kroppen.

Striden var ändad. I detsamma trädde
månen fram ur molnen och lyste så klart, som
om all sorg och ondska och vidrighet med ens
voro för alltid försvunna ur världen.

Teseus stödde sig mot sitt svärd och
hämtade andan. Då kände han ett nytt ryck i
silkestråden, som han inte ett ögonblick släppt.
I sin iver att låta Ariadne få veta att han
segrat, nystade han upp tråden för vart steg han
tog och befann sig snart vid labyrintens
ingång.

— Du har dräpt odjuret! ropade Ariadne
och slog ihop händerna.

— Ja, tack vare dig, kära Ariadne, svarade
Teseus, har jag vunnit seger.

— I så fall, sade Ariadne, måste vi
skyndsamt hämta dina kamrater och laga, att ni alla
komma ombord på fartyget innan det dagas.
Ty om ni dröjer längre, skall min far
hämnas Minotaurus död.

För att göra min historia kort väcktes
fångarna brådskande och fingo yrvakna höra,
vad Tesens gjort och att de måste segla
tillbaka till Aten innan dagen grydde.
Allesamman skyndade ombord på fartyget utom prins
Teseus, som stannade kvar på stranden och
höll Ariadnes hand i sin.

— Nog vill du väl följa med oss, kära flicka?
bad han. Du är alldeles för god och mild för
att äga en så järnhård far som kung Minos.
Han bryr sig inte mer om dig än en
granitklippa om en liten blomma, som växer i en av
dess skrevor. Men min far, kung Egeus, och
min älskade moder Etra, och Atens alla fäder
och mödrar, såväl som söner och döttrar, skola
älska och ära dig som stadens välgörarinna.
Följ därför med oss! Ty kung Minos kommer
helt visst aldrig att förlåta dig, då han får
veta vad du gjort.

Några lågsinnade människor, som gett sig
ut för att ha berättat Teseus och Ariadnes
historia fullt sanningsenligt, ha visserligen
påstått, att den unga flickan flydde med
främlingen i nattens mörker, och att hon sedan av
honom blev övergiven på en obebodd ö, som
fartyget anlöpte under hemfärden till Aten.
Men om den ädle Teseus hört detta förtal,
hade han troligen behandlat bakdantarna
precis på samma sätt som Minotauros!

Nej, så här svarade Ariadne, då den tappre
prinsen av Aten besvor henne att åtfölja
honom:

— Nej, sade hon och tryckte Teseus hand,
jag kan inte följa med dig. Min far är
gammal och har ingen annan, som håller av
honom. Hur hårt du än tycker, att hans hjärta
är, skulle det krossas, om han miste mig. Till
att börja med blir nog kung Minos vred, men
han förlåter snart sitt enda barn. Jag vet,
att han så småningom skall fröjdas över, att
inga fler flickor och gossar måste komma från
Aten för att slukas av Minotaurus. Jag har
räddat dig, Teseus, lika mycket för min fars
skull som för din egen. Farväl! Må himlen
välsigna dig!

Dessa ord uttalades med så mycken blyg
värdighet, att Teseus ej ville göra någon
invändning. Det återstod honom alltså ingenting
annat än att ta ett ömt farväl av Ariadne, gå
ombord på fartyget och låta hissa seglen.
Några ögonblick därefter seglade prins
Teseus och hans följeslagare för förlig vind ut
ur hamnen.

Talus, kopparjätten, råkade under sin
oavlåtliga vakttjänst just då närma sig stranden.
Atenarna sågo redan på långt avstånd, hur
månstrålarna glittrade på hans glänsande
kropp. Men eftersom gestalten rörde sig som
ett urverk och varken kunde påskynda eller
hejda sin gång, kom han ner till stranden, just
då de voro utom räckhåll för hans ofantliga
klubba.

Talus försökte emellertid, utan att beräkna
avståndet, att måtta ett fruktansvärt slag mot
fartyget men förlorade jämvikten och
störtade huvudstupa i havet, som böljade högt över
hans kolossala kropp. Där ligger han, enligt
sagan, än i dag.

Under hemresan voro de fjorton
ungdomarna vid strålande humör, som ni nog lätt
kunna förstå. I sinom tid kom Attikas kust i sikte.
Men nu måste jag till min stora sorg berätta
om en ödesdiger glömska.

Ni minns kanske — vilket Teseus 
olyckligtvis hade glömt — att hans far, kung Egeus,
uppmanat honom att hissa sollysande segel i
stället för de svarta, i händelse han hade
dödat Minotaurus och återvände såsom segrare.

Men under alla muntra upptåg tänkte
ungdomarna inte ett ögonblick på vilken färg
deras segel hade. Fartyget återkom alltså
med samma korpsvarta
segel, som fört dem bort från
Aten.

Stackars kung Egeus
hade, hur skröplig han än
var, dag efter dag klättrat
upp på klippan, som
hängde över havet, och där
avbidat prins Teseus
hemkomst. Så fort han fick se
de olycksbådande svarta
seglen, antog han, att hans
käre son, som han älskade
så högt och var så stolt
över, hade
blivit uppslukad
av Minotaurus.

Han uthärdade inte längre att leva, och
efter att först ha slungat sin krona och
spira, som nu voro värdelösa leksaker för
honom, i vågorna kastade han sig själv i
havet.

Detta var en sorglig underrättelse för
Teseus, som när han steg i land fick höra, att
han var kung över hela riket, vare sig han
ville det eller inte.

Han lät emellertid hämta sin kära moder
Etra till Aten och genom att rådfråga henne
i allt, som rörde statens ledning, blev han en
förträfflig regent och högt älskad av sitt folk.







Draktänderna.

Kung Agenors tre söner Kadmus,
Fenix och Cilix lekte en gång
tillsamman med sin lilla syster Europa,
som var ett mycket vackert barn, vid
havsstranden i deras faders kungarike Fenicien.
De hade sprungit ett stycke från
föräldrarnas palats och befunno sig nu på en
grönskande äng, vilken på ena sidan gränsade till
havet, som glittrade och lyste i solskenet och
sakta plaskade mot stranden.
De tre gossarna sprungo glättigt omkring,
plockade blommor och bundo dem till kransar
för att smycka lilla Europa, som satt på
marken, nästan dold av blommor och blad, ur
vilka hennes rosiga ansikte leende tittade fram.
Kadmus påstod också, att hon var den
vackraste av alla blommorna.

En lysande fjäril kom plötsligt fladdrande
över ängen. De tre bröderna förföljde den
och ropade, att det var en flygande blomma.
Europa, som var litet trött efter att ha lekt
hela dagen, deltog inte i jakten efter fjärilen
utan satt helt stilla  med slutna ögon.

En stund lyssnade hon till vågornas sakta
mummel, som liksom manade henne att
somna. Men om den lilla flickan alls somnade, så
kunde hon knappt ha sovit mer än en minut,
förrän hon hörde någon trampa i gräset inte
långt från henne. När hon tittade fram
mellan blommorna, såg hon en snövit tjur.

Varifrån kom tjuren? Europa och hennes
bröder hade lekt länge och väl på ängen utan
att se någon levande varelse varken där eller
på de närgränsande höjderna.


— Bror Kadmus! ropade Europa och
sprang upp mitt ibland rosor och liljor.
Fenix! Cilix! Var är ni då? Hjälp! Hjälp! Kom
och kör bort den här tjuren!

Men hennes bröder voro så långt borta, att
de inte kunde höra henne, i all synnerhet som
Europa var så skrämd, att hon inte kunde
skrika högt nog. Hon stod därför med sin
vackra mun vidöppen och var lika vit som
liljorna i hennes kransar.

Det var emellertid snarare den oväntade
synen av tjuren än något skräckinjagande i
lians utseende, som skrämde Europa. Då hon
såg närmare på honom, märkte hon, att han
var mycket vacker och dessutom såg riktigt
mild och vänlig ut.

Hans andedräkt doftade, som om han bara
betat rosor eller åtminstone de allra finaste
klöverblommor.

Aldrig förr hade en tjur haft så klara och
milda ögon eller så släta och prydliga
elfenbenshorn som denna. Han tog muntra språng
och dansade kring barnet. Därför glömde
Europa till slut, hur stor och stark han var och
tyckte, att han var lika oskyldig och lekfull
som ett lamm.

Hon smekte till sist tjurens breda panna
med sin lilla vita hand och hängde sina
kransar kring hans hals och elfenbenshorn. Så
ryckte hon upp litet gräs och han åt det ur
hennes hand, inte emedan han var
hungrig, men därför att han ville bli god vän med
den lilla och tyckte det var roligt att äta
något, som hon bjöd honom. Aldrig i världen har
väl funnits ett så milt, vänligt och vackert
djur som denna tjur eller en så snäll
lekkamrat åt en liten flicka!

När tjuren såg, att Europa inte längre var
rädd för honom, visste han knappt till sig av
förtjusning. Han galopperade hit och dit på
ängen samt tog höga språng lika lätt och
ledigt, som en fågel hoppar från den ena
grenen till den andra. När man såg honom på
avstånd, var det, som om en snödriva virvlat
fram för vinden, så lätta voro alla hans
rörelser. En gång galopperade han så långt bort,
att Europa var rädd, att hon aldrig mer
skulle få se honom.


—  Kom tillbaka, snälla djur! ropade hon
så högt hon kunde. Här har du en vacker
klöverblomma!

Då var det rent rörande att se den vänliga
tjurens tacksamhet. Han galopperade tillbaka
och böjde sitt huvud för Europa, som om han
visste, att hon var en kungadotter, eller
kanske förstod, att en liten flicka är allas
drottning. Och han böjde inte bara på huvudet
utan lade sig på knä och gjorde så inbjudande
rörelser, att Europa förstod vad han menade
lika bra, som om han uttryckt det i ord.

—  Kom, kära barn, var vad han ville säga,
kom och rid en stund på min rygg!

Europa blev till att börja med smått
förskräckt över förslaget. Men så funderade
hennes lilla kloka hjärna ut, att det inte
gärna kunde vara farligt att galoppera ett slag
omkring ängen på detta fromsinta och
vänliga djur, som helt säkert skulle sätta ner
henne, så snart hon bad därom. Och tänk hur
förvånade hennes bröder skulle bli, då de fingo
se henne komma ridande! Och så roligt alla
fyra barnen skulle få, om de turade om att
rida på tjuren! Tänk, hur de skulle jubla och
skratta, så det hördes ända bort till kung
Agenors palats!

—  Jag tror jag vågar det, tänkte den lilla
flickan. Varför inte?

Hon kastade en blick omkring sig och såg
en skymt av Kadmus, Fenix och Cilix, som
fortfarande förföljde fjärilen längst bort på
ängen.

Om hon satte sig upp på tjurens rygg,
skulle hon fortast hinna dem. Hon gick
därför ett par steg emot tjuren. Sällskaplig som
han var, visade han så stor glädje över detta
förtroendefulla närmande, att flickan inte
längre tvekade. Med ett språng — ty den lilla
prinsessan var lika vig som en ekorre — satt
hon på den vackra tjurens rygg och höll sig
fast i hornen för att inte falla av.

—  Sakta, vackra tjur, sakta! förmanade
hon, smått rädd över vad hon gjort.
Galoppera inte för fort!

Tjuren tog ett språng upp i luften och kom
ned igen så fjäderlätt, att Europa inte visste
när hans klövar åter vidrörde marken. Därpå
sprang han åt det håll, där hennes tre bröder
voro. De hade just fångat den vackra fjärilen.
Europa skrek högt av förtjusning, och Fenix,
Cilix och Kadmus stodo med gapande mun
vid åsynen av systern, som red på den vita
tjuren. De visste knappt, om de skulle vara
rädda eller önska sig samma goda tur. Det
fogliga och snälla djuret — ty vem kunde tro
något annat om tjuren — skuttade omkring
barnen lika lekfullt som en kattunge. Under
tiden tittade Europa ned på bröderna,
nickande och skrattande fast med en viss värdighet.
Då tjuren vände om för att på nytt galoppera
över ängen, viftade flickan med sin lilla hand
och ropade:

—  Farväl!

Hon lekte, att hon skulle anträda en lång
resa och kanske inte skulle få återse sina
bröder på mycket, mycket länge!

—  Farväl! ropade bröderna tillbaka.

Men i trots av glädjen över ritten fanns det
ännu kvar en liten återstod av rädsla i
Europas hjärta! Och därför var det något
sorgmodigt i hennes sista blick på de tre gossarna,
som gav dem en känsla av, att de aldrig mer
skulle få återse sin älskade syster.

Och vad tror ni, den snövita tjuren gjorde
nu? Jo, han ilade snabb som vinden ner till
stranden, tog ett högt språng och kastade sig
rakt ned i de brusande vågorna. Det vita
skummet yrde upp över Europa och tjuren
och föll plaskande ner i vattnet igen.

Det stackars barnet skrek av rädsla! De
tre bröderna skreko också högt och sprungo
så fort de kunde ner till stranden med
Kadmus i spetsen.

Men det var för sent. När de kommo dit,
var den svekfulla tjuren redan så långt borta
i det blå havet, att de endast sågo hans
snövita huvud och den stackars lilla Europa, som
sträckte ut ena handen mot sina kära bröder,
medan hon med den andra höll sig fast i
tjurens ena elfenbenshorn. Där stodo nu
Kadmus, Fenix och Cilix stirrande genom tårarna
på den sorgliga synen, till dess de inte längre
kunde skilja tjurens snövita huvud från de
vitskummiga vågorna.

Som ni väl förstå, var det en sorglig under-
Tjuren tog ett högt språng ned i vågorna.
rättelse, som de tre gossarna hade att meddela
sina föräldrar. Kung Agenor älskade sin lilla
dotter Europa högre än hela sitt kungarike,
sina andra barn, ja, högre än något annat i
världen. Och när Kadmus och hans bröder
berättade, hur den vita tjuren fört bort deras
lilla syster och simmat med henne över havet,
blev kungen alldeles utom sig av sorg och
raseri. Ehuru det redan var skymning, befallde
han dem att genast gå ut och söka efter henne.

— Ni får aldrig återse mitt ansikte, röt han,
om ni inte kommer tillbaka med min lilla
Europa! Gå, och visa er inte inför mig, förrän
ni föra henne hem igen.

Kung Agenors ögon gnistrade vid dessa
ord, ty han hade ett mycket häftigt lynne. De
stackars gossarna vågade inte ens bedja om
sin kvällsvard. De smögo sig ut ur palatset
och stannade endast ett ögonblick på trappan
för att överlägga, vart de först borde gå.
Medan de gråtande stodo där, kom deras mor,
drottning Telefassa, brådskande ut till dem
och sade, att hon ville följa med dem för att
söka efter sin dotter.
—  Nej, nej, mamma! ropade gossarna. Det
är redan mörkt och man kan inte veta vilka
faror vi kanske råka ut för.

—  Ack, mina kära barn, svarade
drottningen bittert gråtande, det är ju ytterligare en
anledning, varför jag måste följa med er. Om
jag skulle förlora också er, liksom min lilla
Europa, hur skulle det då gå med mig?

—  Låt också mig följa med! bad deras
lekkamrat Tasus, som kom springande fram till
dem.

Tasus var son till en sjöfarare, som bodde
i grannskapet. Han hade blivit uppfostrad
tillsamman med de små prinsarna och var
deras gode vän. Han höll också mycket av
Europa, och därför fick han tillåtelse att följa
med.

Och så började den lilla skaran sin
vandring, som skulle bli längre än de nu hade en
aning om.

När de gingo utför trappan, trädde kung
Agenor ut genom dörren följd av en slav, som
höll en brinnande fackla bakom honom. Han
ropade efter dem i det tilltagande mörkret:
— Kom ihåg! Gå inte uppför denna trappa,
förrän ni har barnet med er!

—  Nej, aldrig, snyftade drottning Telefassa.
Och de fyra gossarna ropade:

—  Aldrig! Aldrig! Aldrig! Aldrig!

Och de höllo ord. År efter år satt kung
Agenor ensam i sitt vackra palats, förgäves
lyssnande efter deras fotsteg, efter sin drottnings
välbekanta röst, sina söners och Tasus
muntra samspråk och lilla Europas glada skratt.
Men åren gingo, och slutligen skulle kungen,
om hans familj äntligen kommit tillbaka, inte
ha känt igen de förr så kära rösterna.

Men nu måste vi lämna kung Agenor
sittande på sin tron och följa drottning
Telefassa och de fyra gossarna.

De vandrade över berg, vadade över floder
och seglade slutligen över havet. Vart de
kommo frågade de, om någon visste någonting
om Europa. Bönderna, till vilka de ställde
sina frågor, avbröto sitt arbete på fälten och
stirrade förundrade på främlingarna. De
tyckte, att det var besynnerligt, att en kvinna
i kunglig skrud — ty Telefassa hade i bråds-
kan glömt att ta av sig kronan och den
guldbroderade klänningen — vandrade omkring i
landsbygden med fyra gossar i ett så
underligt ärende. Men ingen visste någonting om
Europa. Ingen hade sett en liten flicka klädd
som en prinsessa rida på en snövit tjur, som
ilade fram med
vindens hastighet.
Jag vet inte riktigt, hur länge drottning 
Telefassa, hennes tre söner och deras
lekkamrat Tasus vandrade omkring på detta sätt. 
Men visst är, att innan de nådde en viloplats, 
voro deras kläder alldeles utnötta.

När de irrat omkring ett år, kastade
drottningen bort sin krona, därför att den tryckte 
för hårt på hennes panna.

— Den har ofta skaffat mig huvudvärk, 
sade den stackars drottningen, och den kan 
inte lindra mitt hjärtas ve.

När  deras   furstliga  kläder   voro   utnötta, 
bytte de ut dem mot sådana, som vanligt
tarvligt folk buro. Så småningom sågo de så
förvildade ut, att man snarare tagit dem för att
vara kringdrivande fattigt folk än en
drottning, tre prinsar och en ung adelsman, som
en gång bott i ett ståtligt palats och haft en
massa tjänare. De fyra gossarna växte upp 
till unga, högväxta män med solbrända
ansikten, och var och en av dem bar ett svärd för
att försvara sig mot farorna på vägen.

När bönderna, i vilkas hus de sökte gästfrihet, behövde deras hjälp på åkrarna, arbe-
tade prinsarna villigt, och drottning
Telefassa, som aldrig sysslat med annat arbete än
broderi med guld och silvertråd, gick bakom
dem och band ihop kärvarna. De vägrade
alltid att taga emot någon betalning och frågade
bara efter upplysningar om Europa.

— Nog finns det gott om tjurar på mina
betesmarker, brukade de gamla bönderna svara,
men jag har aldrig hört talas om någon,
vilken sett ut som den ni beskrivit. En snövit
tjur med en liten prinsessa på ryggen! Ha, ha,
ha! Förlåt, gott folk, men en sådan syn har
aldrig blivit sedd i den här trakten.

Slutligen, då Fenix började få små fjun på
överläppen, tröttnade han på att ströva
omkring till ingen nytta. Och när de en dag
råkade vandra genom en vacker och enslig nejd,
satte han sig ner i mossan.

—  Jag vill inte gå längre, sade han. Det är
ju enfaldigt att förspilla livet, som vi göra,
med att ständigt vandra av och an utan att ha
något hem att komma till, då det lider mot
natten. Vår syster är borta, och vi kunna aldrig
finna henne. Hon drunknade antagligen i ha-


vet, och om hon också kommit i land
någonstans, så har nu så många år gått, att om vi
råkades igen, skulle vi vara främlingar för
varandra. Min far har förbjudit oss att
komma hem utan Europa, och därför tänker jag
stanna här och bygga mig en koja av ris och
kvistar.

—  Du har nu vuxit upp till man, min son,
svarade Telefassa sorgset, och kan göra vad
du själv finner vara bäst. Men jag för min
del vill fortfara att söka efter mitt stackars
barn.

—  Och vi tre följa med dig! ropade
Kadmus, Cilix och den trofaste Tasus.

Men innan de fortsatte sin vandring,
hjälpte de Fenix att bygga en liten vacker koja,
som utvändigt liknade en berså. Den innehöll
två små rum, det ena med en mjuk bädd av
mossa, det andra möblerat med ett par vackra
och egendomliga bänkar förfärdigade av
knotiga trädrötter. Alltsamman såg så
hemtrevligt ut, att Telefassa och hennes tre
följeslagare inte kunde låta bli att sucka vid tanken
på att de själva måste fortsätta att ströva om-
kring i världen i stället för att tillbringa
återstoden av sitt liv i en så nätt stuga som
den de byggt åt Fenix.

Men när de togo avsked var det i alla fall
Fenix som grät och antagligen ångrade, att
han inte längre ämnade följa med dem.

I alla händelser hade han valt en mycket
förmånlig boningsplats. Så småningom
kommo andra hemlösa människor dit. När de sågo,
hur vackert där var, byggde de sig hyddor i
närheten av Fenix bostad. Innan många år
gått, hade en stad växt upp på platsen, i vars
mitt stod ett marmorslott, där Fenix bodde,
klädd i purpur och med guldkrona på
huvudet. Ty då invånarna upptäckt, att han hade
kungligt blod i sina ådror, valde de honom till
sin konung.

Det första påbud kung Fenix lät kungöra
var, att om en flicka anlände till hans
kungarike, ridande på en snövit tjur och kallande
sig Europa, skulle hans undersåtar bemöta
henne med största vördnad och vänlighet och
strax föra henne till hans slott. Härav förstå
ni, att Fenix samvete alltjämt förebrådde ho-
nom, att han avstått från att söka efter sin
syster.

Men ofta nog vid slutet av en lång
dagsresa tänkte Telefassa, Kadmus, Cilix och
Ta-sus med längtan på den vackra nejd, där de
lämnat Fenix, och när morgonen kom,
plågades de av tanken på, att deras långa vandring
kanske var lönlös. Dessa tankar gjorde dem
emellanåt mycket nedslagna, men Cilix var
den, som tycktes lida mest av dem alla. En
morgon, då de togo sina vandringsstavar för
att fortsätta färden, sade han:

— Käraste moder, och du, min gode broder
Kadmus, och du, vän Tasus! Det synes mig,
att vi likna människor, som gå i sömnen. Vårt
liv har ingen verklig grund och mening. Det
är så förskräckligt längesedan den vita tjuren
förde bort min syster Europa, att jag alldeles
glömt, hur hon såg ut. Ibland tvivlar jag
nästan på, att det någonsin funnits en sådan liten
flicka här på jorden. Men om hon en gång
levat, så är jag viss om, att hon inte nu längre
finns i livet. Därför är det ren galenskap att
förspilla vårt liv och vår lycka med att söka
efter henne. Jag har därför för min del
beslutat att stanna på denna plats och bönfaller
er alla tre att följa mitt exempel.

—  Nej, åtminstone inte jag! utbrast
Telefassa, ehuru hon var så utmattad, att hon
knappt kunde hålla sig upprätt. Nej, inte jag!
För mig är lilla Europa fortfarande samma
förtjusande barn, som för många år sedan
sprang omkring på ängarna och plockade
blommor. Hon har inte vuxit upp till kvinna
eller glömt mig. Alla tider på dygnet hör jag
hennes barnsliga röst ropa i mitt öra:
»Mamma, mamma!» Stanna här ni andra, om ni så
vill, men för mig finns ingen vila!

—   Inte heller för mig, sade Kadmus, så
länge det är min älskade moders föresats att
gå vidare!

Och den trofaste Tasus bestämde sig också
för att göra dem sällskap. De stannade kvar
några dagar och hjälpte Cilix att bygga en
koja, som liknade Fenix hydda.

När de sedan togo avsked, brast Cilix i gråt
och sade sin mor, att han fann det lika
sorgligt att stanna kvar som att gå vidare.
— Om du verkligen tror, att vi en gång
finna Europa, så vill jag, trots allt, följa er!
snyftade han.

Telefassa bad honom stanna kvar och bli
lycklig, om det var honom möjligt.
Vandrarna togo alltså farväl av honom och drogo
vidare.

Knappt hade de hunnit ur sikte, förrän
några andra vandringsmän kommo samma
väg. De fingo se Cilix koja och blevo
förtjusta över det vackra landskapet. Det fanns gott
om ouppodlad mark i närheten och
främlingarna byggde nu kojor åt sig. Snart kommo
andra nybyggare, och snabbt reste sig en hel
stad.

I dess mitt höjde sig ett stort marmorslott,
på vars balkong Cilix visade sig varje
middag i purpurklädnad och med en juvelbesatt
krona på huvudet. Ty då invånarna hörde, att
han var en kungason, hade de ansett, att han
var värdigare än alla andra att bli kung.

En av kung Cilix första statshandlingar var
att sända ut en skara män, bestående av en
ärevördig ledare och flera djärva och kraftiga
DET   GYLLENE   SKINNET              175

unga män. De fingo befallning om att besöka
jordens förnämsta kungariken och höra sig
för, om en ung flicka visat sig, ridande på en
vit tjur.

Vad Telefassa, Kadmus och den gode Tasus
beträffar svider det i mitt hjärta, då jag
tänker på deras mödosamma irrfärd. De två unga
männen voro så kärleksfulla som möjligt mot
den stackars drottningen, de buro henne över
bäckarna på sina starka armar och försökte
bädda så bra de kunde åt henne vid nattens
inbrott, fast de själva måste ligga på bara
marken.

Men en morgon vrickade Tasus sin fot och
kunde omöjligt stödja på den.

—  Efter några dar kan jag kanske linka
omkring, stödd på en käpp, sade han
nedstämd, men det skulle bara uppehålla er på er
färd och kanske hindra er från att finna lilla
Europa efter alla mödor och besvär. Gå
därför vidare, mina kära vänner, och lämna mig
att följa efter, så gott jag kan.

—  Du har varit en sann och trofast vän,
käre Tasus,  svarade drottningen och kysste




honom på pannan. Fast du inte är min son
eller bror till vår försvunna
Europa, har

du varit tro

fastare mot
mig och


henne än Fenix och Cilix, som tröttnade
på att följa oss. Utan din och Kadmus
hjälp hade jag aldrig förmått gå ens
hälften så långt som nu. Vila nu ut och sörj
inte, ty — och det är första gången jag
själv erkänner det — jag har på sista
tiden börjat tvivla på, att jag någonsin skall
återse min älskade dotter här på jorden.

Den stackars drottningen brast i gråt. Ty
det är ju en bitter prövning för ett
modershjärta att se sina
käraste förhoppningar gå
om intet. Från denna
dag lade Kadmus
märke   till,   att   hon   för-


lorat   den   sinnets   spänstighet, som hittills
hållit henne uppe.

Innan de fortsatte sin vandring hjälpte
Kadmus sin vän att bygga en lövhydda.
Telefassa var alltför kraftlös för att kunna lägga
hand vid arbetet, men hon bistod dem med
goda råd. Hyddan blev också så bekväm, man
kan begära av en koja, som byggts av
lövklädda kvistar.

Tasus tillbragte emellertid inte hela sin tid
i denna hydda. Det gick med honom som med
Fenix och Cilix. Andra hemlösa människor
råkade komma till trakten, funno behag i den
och byggde sig hyddor i närheten. Och inom
några år fanns här en tredje blomstrande stad,
i vars mitt stod ett palats av sandsten. Här
satt Tasus på en tron och skipade rättvisa
bland folket med en purpurmantel över
axlarna, en gyllene spira i handen och krona på
sitt huvud.

Invånarna hade valt honom till konung,
inte på grund av hans kungliga blod, ty det
fanns intet sådant i hans ådror, men därför
DET   GYLLENE   SKINNET              179

att han var en rättrådig, god och modig man
och alltså värd att härska över dem alla.

Men när allt var ordnat i kung Tasus rike,
lade han av sig purpurmanteln och kronan
och bad sin värdigaste undersåte att i hans
ställe härska över folket. Så tog han sin
gamla vandringsstav och började på nytt sin
vandring i hopp att finna något spår av den
snövita tjuren och den försvunna lilla flickan.

Efter lång bortovaro kom han tillbaka och
återtog trött och nedstämd sin plats på
tronen. Men till sin sista stund visade han hur
trofast han behöll Europa i minne genom att
befalla, att en eld alltid skulle brinna i hans
slottsspis, ett varmt bad vara tillrett, en god
måltid färdig att serveras och en mjuk
bädd stå redo, om prinsessan skulle komma
dit. Och ehuru Europa aldrig kom, mottog
Tasus rikliga välsignelser av många trötta,
hemlösa vandrare, som fingo njuta av den goda
maten, av värmen och nattkvarteret, som voro
ämnade åt kungens lilla barndomsvän.

Telefassa och Kadmus fortsatte nu ensamma
sin mödosamma vandring. Drottningen stödde
sig tungt på sonens arm och kunde endast gå
korta sträckor för var dag. Skäggiga, barska
män fingo tårar i ögonen, då de hörde hennes
sorgsna fråga, huruvida någon av dem visste
någonting om det försvunna barnet.

— Har ni sett en liten flicka, nej, jag menar
en fullvuxen ung kvinna, rida förbi på en
snövit tjur, som galopperar snabbt som vinden?
sporde hon ihärdigt.

—  En så underbar syn har vi aldrig skådat,
svarade människorna.

De togo ofta Kadmus avsides och viskade
till honom:

—   Är den ståtliga, sorgsna kvinnan din
mor? Helt säkert har hon mist sitt förstånd,
och du bör föra henne hem så fort som
möjligt och göra ditt bästa att förmå henne
glömma en så vansinnig dröm.

—   Det är ingen dröm, svarade Kadmus.
Allt annat är en dröm men inte detta.

En dag föreföll Telefassa svagare än
någonsin och stödde sig med hela sin tyngd på
Kadmus   arm.   Slutligen   kommo   de  till   en
enslig plats, och där sade hon sin son, att hon
måste lägga sig ner och vila sig riktigt,
riktigt länge.

—   En riktigt lång, skön vila, upprepade
hon och såg ömt på sin son. Det är vad jag
behöver: en lång, skön vila.

—  Så länge du vill, käraste moder,
svarade Kadmus och satte sig i gräset bredvid
henne.

Hon tog hans hand.

—  Min son, sade hon och såg kärleksfullt
på honom med sina matta ögon, den vila jag
talar om skall i sanning bli lång. Du kan
inte vänta till dess slut. Käraste Kadmus, du
förstår mig inte rätt. Du måste gräva en
grav här och lägga din mors trötta kropp i
den. Min vandring är slutad.

Kadmus brast i gråt och vägrade länge tro,
att hans mor skulle tagas ifrån honom. Men
Telefassa kysste honom, talade lugnt och
tröstande och övertygade honom till sist om,
att det var lyckligare för hennes ande att få
svinga sig upp från all den trötthet, sorg och
missräkning,   som   pinat   och   plågat   henne
alltsedan hennes lilla flicka försvann. Han
behärskade därför sin sorg och lyssnade
stilla till hennes sista ord.

—  Käraste Kadmus, sade hon, du har
varit den mest trofaste son en moder någonsin
haft och trogen ända till slutet. Men nu
måste du tänka på dig själv och inte längre
fortsätta denna hopplösa vandring. När du
bäddat ned din mor i graven, skall du bege
dig till Delfi och fråga oraklet, vad du
härnäst bör göra.

—Ack, mor, mor, utbrast Kadmus, om du
bara fått återse min syster före denna stund!

—  Det gör detsamma nu, svarade
Telefassa och smålog. Jag går nu till en bättre värld,
och förr eller senare skall jag där finna min
dotter.

Jag vill inte göra er, mina små läsare,
bedrövade genom att berätta hur Telefassa dog
och blev begraven. Jag vill bara säga, att hon
smålog ända in i döden, så att Kadmus
kände sig viss om, att hon vid sitt första steg i en
bättre värld fick sluta Europa i sina armar.
Han planterade några blommor på Telefas-
sas grav. De skulle blomstra där och smycka
den, då han var långt borta.

Stackars Kadmus fann det tröttsammare
att vandra ensam än att stödja sin mor
medan hon ännu följde honom. Ni förstå nog,
hur tungt hans hjärta var. Men han var frisk
och stark och gick modigt vidare. Slutligen
fick han syn på ett högt berg. Folket i
trakten sade, att det kallades Parnassus. På
sluttningen av Parnassus låg det ryktbara Delfi,
som utgjorde målet för Kadmus vandring.

Man trodde, att Delfi utgjorde hela jordens
medelpunkt. Oraklets plats var en grotta på
bergsluttningen. Då Kadmus kom dit, fann
han den övervuxen av en slags lövsal, som
påminde honom om dem, som han hjälpt sina
bröder och Tasus att bygga. Längre fram i
tiden, då massor av långväga människor
kommo dit för att rådfråga oraklet, blev ett stort
marmortempel uppfört över grottan. Men på
Kadmus tid fanns där, som sagt, bara en
slags lövsal, som alldeles täckte grottans
öppning.

När  Kadmus trängt  sig genom grenarna
och kommit in i lövsalen, urskilde han till att
börja med inte grottan. Men snart kände han
en kall vindfläkt strömma ut ur den med
sådan styrka, att den blåste fram håret över
hans kinder. Han sköt undan lövverket, som
skylde grottan, och talade tydligt men
vördnadsfullt, som om han tilltalat någon
osynlig varelse inne i berget.

— Heliga orakel, sade han, vart skall jag
härnäst gå för att söka efter min älskade
syster Europa?

Först var det dödstyst. Men så hörde han
någonting liknande en lång suck, som tycktes
komma ur jordens innandöme. Jag vill tala
om för er, att denna grotta ansågs innehålla
en sanningens källa, som understundom
uttryckte sig i tydliga ord, ehuru dessa ord
vanligtvis voro så gåtfulla, att de lika gärna
kunnat stanna kvar på källans botten.

Men Kadmus hade större tur än många
andra, som rådfrågade oraklet i Delfi.

Så småningom övergick det suckande
ljudet till något, som liknade ord. Dessa
formade omsider sig till en mening, som var så lik


ett svagt sus, att Kadmus inte visste, om han
skulle tro sina öron eller ej.

—  Sök henne inte längre! Sök henne inte
längre! susade det.

—  Nå, vad skall jag då göra? frågade
Kadmus.

Ni erinra er ju, att alltsedan han var barn
hade hans käraste önskan varit att återfinna
sin syster och under många år hade han
försökt följa Europa över land och hav. Och nu,
när han måste avstå från sitt sökande, tyckte
han, att han inte längre hade något att göra
här i världen.

Men åter övergick de suckande
vindpustarna till något som liknade en hes röst:
—Följ kon! Följ kon!

Dessa ord upprepades gång på gång, till
dess Kadmus tröttnade på att höra dem, i
all synnerhet som han inte hade en aning om,
vilken ko det var fråga om eller varför han
skulle följa henne.

Då hörde han en ny mening:

—   Där den ensamma kon lägger sig ned,
där är ditt hem.
De orden uttalades bara en enda gång och
dogo bort, innan Kadmus var fullt säker på,
att han uppfattat dem rätt. Han gjorde andra
frågor, men fick intet svar annat än suset av
vindfläktar inifrån grottan.

Kadmus lämnade grottan och tyckte, att
han inte var stort klokare än då han kom dit.
Utan att bry sig om vart han skulle ta
vägen vek han av på första stig. Närhelst han
mötte någon, hade han den gamla frågan på
tungan:

— Har du sett en vacker flicka, klädd som
en kungadotter och ridande på en snövit tjur,
som ilar fram  snabb som vinden?

Men så påminde han sig, vad oraklet sagt.
Och när han sagt de första orden, mumlade
han resten för sig själv. Han föreföll så
virrig, att folk måste ha trott, att den vackre
unge mannen mistat sitt förstånd.

Jag vet inte, hur långt Kadmus gått, och
han visste det nog inte heller själv, då han
på något avstånd såg en brokig ko. Hon låg
vid vägkanten, lugnt idisslande sin föda. Kon
låtsade inte om den unge mannen, förrän han
kommit helt nära. Då reste hon sig helt
makligt, skakade lätt på huvudet och gick
långsam framåt, då och då stannande för att
nafsa åt sig litet gräs.

Kadmus följde i sakta mak efter och gav
knappt akt på kon. Plötsligt föll det honom
in, att kanske hon just var det djur, som efter
vad oraklet sagt  skulle bli hans vägvisare.

Men han smålog för sig själv åt att han
kunde inbilla sig något sådant. Han kunde ju inte
på allvar tro, att detta var den rätta kon, ty
hon gick så makligt och betedde sig precis
som vilken annan ko som helst. Det var
tydligt, att hon inte brydde sig det minsta om
Kadmus utan endast tänkte på att beta utefter
vägkanten, där gräset växte friskt och
frodigt. Hon var kanske på väg hem för att
mjölkas.

— Ko, ko, ko! ropade Kadmus. Hallå,
brokiga ko! Vänta litet, är du snäll!

Han ville komma kon helt nära för att se,
om det fanns något särskilt hos henne, som
skilde henne från alla andra kor.  Men den


brokiga kon fortsatte sin lunk, viftande bort
flugorna med svansen.

När Kadmus saktade farten, gjorde kon
detsamma och begagnade sig av tillfället för
att beta. När han ökade takten, gjorde hon
på samma sätt. En gång, då Kadmus började
springa, slog hon upp med bakbenen, satte
svansen i vädret och skenade av i galopp och
såg lika lustig ut, som kor vanligtvis göra i
dylika fall.

När Kadmus märkte, att det var omöjligt
att komma henne nära, gick han i vanlig takt
som förut. Kon lunkade också makligt vidare
utan att se sig om en enda gång.

— Jag börjar tro, tänkte Kadmus, att detta
verkligen är den ko, som oraklet talade om. I
så fall måste hon väl lägga sig ner
någonstans.

Vare sig det var oraklets ko eller någon
annan, så föreföll det otroligt, att hon skulle
kunna gå stort längre. Men hon fortsatte sin
makliga vandring likt en ko, som är på
hemväg till ladugården. I varje ögonblick
väntade Kadmus att få se en mjölkerska med sin
stäva eller en herde komma springande för
att fånga in det vilsekomna djuret och föra
det tillbaka till betesmarken. Men ingen
mjölkerska kom och ingen herde tvingade kon att
vända om. Kadmus följde så den brokiga
kon, till dess han var nära att stupa omkull
av trötthet.

— Å, kära brokiga ko, ropade han
förtvivlad, kan du då aldrig stanna?

Han hade nu blivit så ivrig att
följa henne, att han glömde sin trötthet.
Det var förresten någonting hos kon,
som tycktes rent förtrolla människor. Flera
personer råkade få se den brokiga kon och
Kadmus, som följde efter henne, och de
gjorde precis på samma sätt. Kadmus blev glad
att få någon att prata med och talade
frimodigt med det goda folket. Han berättade alla
sina äventyr, hur han lämnat kung Agenor i
hans palats och Fenix på ett ställe, Cilix på
ett annat, Tasus på ett tredje och slutligen sin
älskade moder, drottning Telefassa, under en
blomsterprydd kulle, och att han nu var
alldeles ensam i världen utan vänner och hem.


Han berättade vidare, att oraklet uppmanat
honom att följa efter en ko, och frågade
främlingarna, om de trodde, att denna brokiga ko
var den rätta.

—  Detta är verkligen högst märkvärdigt,
sade en av de mötande. Jag känner mycket
väl till nötboskapens vanor, och jag har aldrig
förr sett en ko, som frivilligt gått så här långt
utan att stanna. Om jag orkar, tänker jag
följa efter djuret, tills det behagar lägga sig
ner.
—  Jag också! ropade flera röster.
Som ni nog
begripa, var det
en förtrollad


ko, som de följde. Utan att de visste av det,
spreds något av hennes trollmakt över var
och en, som råkade komma på några stegs
avstånd från henne. De kunde omöjligt låta
bli att följa henne, ehuru de hela tiden
trodde, att de gjorde det av egen fri vilja.
Kon var inte det minsta hänsynsfull i fråga
om den väg hon valde, så att de ibland måste
klättra över klippor eller vada genom dy och
gyttja. De blevo förskräckligt trötta och till
på köpet rysligt hungriga. Det var en i allra
högsta grad ansträngande promenad.
Men de gingo oförtrutet på och samtalade
med varandra under vägen.
Främlingarna blevo mycket förtjusta i
Kadmus och
beslöto


att åldrig övergiva honom utan hjälpa honom
att bygga upp en stad, där kon lade sig ned.
Mitt i staden skulle ett ståtligt slott ligga,
och i det skulle Kadmus bo som deras kung,
klädd i purpurmantel, med krona på huvudet
och spira i handen och allt annat som en kung
behöver. Ty i hans ådror flöt kungligt blod,
och han hade ett kungligt hjärta och förmåga
att härska över andra.
Medan de talade om dessa planer, råkade
en av dem se på kon.
—  Hurra! ropade han och klappade i
händerna. Den brokiga kon tänker lägga sig ned.
Alla vände blickarna mot kon. Hon hade
verkligen stannat och såg sig makligt
omkring, som andra kor göra, då de ämna
lägga sig ned och vila. Och mycket långsamt lade
hon sig ned i det mjuka gräset.
Då Kadmus och de andra kommo fram, låg
den brokiga kon helt stilla och såg lugnt på
dem. Det var som om det varit just detta
ställe hon sökt efter.
— Detta skall alltså bli mitt hem, sade
Kadmus och såg sig omkring.


Det var en bördig och vacker äng, omgiven
av stora lummiga träd. Litet längre bort sågo
de en flod glittra i solskenet.
Stackars Kadmus hjärta fylldes nu av
hemkänsla. Han kände sig mycket glad över att
få vakna på morgonen utan att nödgas sätta
på sig sina dammiga sandaler och gå vidare
och vidare. Dagar och år skulle gå och
fortfarande finna honom på denna vackra plats.
Om han bara haft sin mor, sina bröder och
sin vän Tasus under sitt eget tak, skulle han
kanske kunnat känna sig lycklig igen efter
alla vedermödor. Och hans syster Europa
skulle kanske också en dag komma till hans
hem och småle mot dem alla.
Men som detta var fåfänga drömmar,
beslöt Kadmus att bli så lycklig han kunde med
sina nya följeslagare, som fäst sig så vid
honom under vandringen.
— Ja, mina vänner, sade han till dem,
detta skall bli vårt hem. Här skola vi bygga våra
hus, och den brokiga kon skall förse oss med
mjölk. Vi skola odla jorden här omkring och
leva lyckliga och nöjda.
Hans följeslagare gingo villigt in på hans
förslag. Men som de voro både hungriga och
törstiga, tänkte de i första hand på att söka
skaffa sig mat och dryck.
På något avstånd sågo de en dunge träd,
och i hopp att där kanske fanns en källa gingo
de dit, lämnande Kadmus utsträckt i gräset
bredvid den brokiga kon. Det var som om nu,
då han äntligen funnit en viloplats, han med
ens känt sig mer uttröttad än någonsin förr
under sin långa vandring. Men hans nya
vänner hade inte varit länge borta, förrän han
plötsligt skrämdes av skrik och rop och ett
ohyggligt väsande ljud, som skar i hans öron
som en gnisslande såg.
Han rusade bort till träden och såg
huvudet och ögonen på en ofantlig drake med
vidöppet gap och en rad
ohyggligt vassa tänder. Innan
Kadmus hann fram, hade
det grymma odjuret dödat
alla hans stackars
följeslagare och var nu
upptaget av att sluka den ene




195

efter den andre.   Varje man
var bara en munsbit för
honom.  Det såg ut,
som om källan
var förtrollad


och som om draken blivit satt till väktare över
den, så att ingen mänsklig varelse skulle få
släcka sin törst där. Eftersom de, som bodde
i närheten, noga undvikit platsen, hade minst
hundra år gått sedan draken fått frukost. Det
var därför helt naturligt, att han hade en
glupande aptit, som inte på långt när stillats av
de stackars människor han nyss slukat. När
han nu fick syn på Kadmus, utstötte han en
skarp väsning och spärrade upp sitt
ofantliga gap, så att det liknade en stor, röd grotta,
där man längst in såg benen av hans sista
offer, som han ännu inte hunnit svälja.
Men Kadmus var så ursinnig över sina
vänners ömkliga död, att han varken brydde
sig om drakens fruktansvärda gap eller
hundratals vassa tänder. Han drog sitt svärd,
störtade mot draken och kastade sig rakt in
i hans gap.
Detta djärva tilltag slog vidundret med
häpnad. Ty Kadmus hade kastat sig så långt
in i svalget, att de ohyggliga tänderna inte
kunde göra honom den allra minsta skada.
Striden blev fasansfull. Draken piskade trä-
den i små smulor med sin stjärt, medan
Kadmus högg och stack i hans inälvor. Det dröjde
inte länge förrän det fjälliga vidundret fann
för gott att söka slingra sig bort. Men den
tappre Kadmus gav honom en stöt med
svärdet, som gjorde slut på striden. Han kröp så
ut ur odjurets gap och såg det ligga där, ännu
svängande på den stora stjärten men utan
förmåga att kunna skada ens det minsta barn.
Där stod nu Kadmus djupt sorgsen över
sina vänners öde, ensam på en okänd plats.
Det såg ut, som om han var dömd att på ena
eller andra sättet förlora alla, som han höll
av.
—   Vad skall jag ta mig till? ropade han
högt. Det hade varit bättre för mig, om jag
blivit uppslukad av draken som alla mina
vänner!
—  Kadmus, sade en röst (men om den kom
uppifrån eller nerifrån eller inifrån hans
eget bröst, var mer än den unge mannen
visste), Kadmus, bryt ut drakens tänder och så
dem i jorden!
Det var ju ett besynnerligt råd, och jag an-




tar, att det inte heller var lätt att bryta ut
alla de starka tänderna ur den döda drakens
käkar.
Men Kadmus försökte så gott han kunde,
och när han nästan krossat det vidunderliga
huvudet med en stor sten, lyckades han till
slut samla så många tänder, som rymdes i en
skäppa eller två.
Nu gällde det att så dem. Men även det var
lättare sagt än gjort, ty så vitt jag vet ägde
Kadmus ingenting annat att plöja upp jorden
med än möjligtvis sitt svärd. Till sist var
dock äntligen ett stycke mark uppgrävd och
där utsådde han de underliga sädeskornen. 
Hälften av draktänderna gömde han dock för 
att så ut dem någon annan dag.
Kadmus lutade sig flämtande mot sitt 
svärd i väntan på vad som härnäst skulle ske. 
Efter några ögonblick fick han se den under
baraste syn, jag någonsin berättat för er.
Solen kastade sneda strålar över den fuk- 
tiga, mörka myllan. Plötsligt tyckte Kadmus, 
att han såg någonting som glänste, först på
det ena stället, så på det andra och till slut 
på tusentals ställen. Inom kort upptäckte han,
att de lysande föremålen voro spjutspetsar,
som så småningom reste sig allt högre och
högre. Härnäst visade sig en mängd
svärdsklingor, som på samma sätt växte allt högre
upp ur jorden. Och strax därpå syntes en hel
massa blankpolerade kopparhjälmar, som
snabbt höjde sig upp ur myllan. Kadmus
urskilde snart ett bistert mansansikte under
varje hjälm. Och innan han hunnit förstå,
vilket underverk, som skedde, stod där på
fältet en hel här beväpnade män, som svängde
sina vapen och gingo löst på varandra, som
om de, hur kort tid de än levat, inte ville
förspilla ett ögonblick utan att kämpa. Det var
draksåddens ondskefulla skörd, som Kadmus
nu såg framför sig.
En talrik skara trumpetare befann sig
bland krigarna, och vid första andetag de
togo satte de sina koppartrumpeter för
munnen och blåste skrällande stridssignaler. Den
nyss så tysta och fridfulla ängen genljöd med
ens av vapenskrammel, krigsmusik och
uppretade röster. Alla sågo så vilda och vredga-
de ut, som om de ville förgöra hela världen.
Tänk hur lyckligt det skulle vara för en stor
fältherre, om han hade en skäppa draktänder
att så ut!
— Kadmus, sade samma röst, som han hört
förut, kasta en sten mitt bland de beväpnade 
männen!
Kadmus tog en stor sten och kastade den, 
så att den slog mot en jättestor krigares
bröstharnesk. I samma ögonblick denne kände
stöten, tycktes han ta för avgjort, att någon av
kamraterna utdelat den. Han höjde därför sitt
svärd och gav närmaste man ett vinande
hugg, som klöv hjälmen och huvudet och
fällde honom död till marken.
I nästa ögonblick var striden i full gång,
och krigarna stupade för varandras hugg,
medan trumpetstötarna ljödo allt högre och
högre, överröstande krigsropen. Det var det
egendomligaste utbrott av vanvettig och
meningslös mordlystnad, som någonsin
förekommit. Men när man tänker rätt på saken, var
det inte vanvettigare än tusentals strider, som
sedan  dess  ha  utkämpats  och i  vilka  män
dräpt sina bröder utan större orsak än dessa
draksåddens söner. Man bör också besinna,
att drakmännen inte hade någon annan
uppgift, då däremot andra dödliga äro skapade
för att älska och hjälpa varandra.
Nåväl, denna beryktade strid fortsatte till
dess endast fem krigare funnos i livet av alla
de tusenden, som börjat striden. Dessa fem
störtade mot varandra från olika delar av
fältet, lika mordlystna som någonsin.
—  Kadmus, sade rösten åter, befall dessa
fem krigare att sticka svärden i skidan. De
skola hjälpa dig att bygga staden.
Utan att tveka ett ögonblick trädde
Kadmus fram med en härskares hållning, stack
sitt dragna svärd mellan krigarna och
befallde med sträng och myndig röst:
—  Stick era svärd i skidan!
Med en känsla av att de voro tvungna att
lyda gjorde de fem återstående männen
honnör för Kadmus med sina svärd, stucko dem
i skidan och ställde upp sig framför honom
likt soldater, som invänta order av sin
anförare.
Dessa fem män hade antagligen sprungit
upp ur de allra största draktänderna och voro
härens starkaste och modigaste krigare. De
sågo fortfarande ursinniga ut, och så snart
Kadmus såg bort, kastade de mördande
blickar på varandra. Klumpar av den jord, ur
vilken de skjutit upp, sutto fortfarande här och
där kvar på deras rustning och ansikte,
precis som på rödbetor och morötter, som man
nyss dragit upp ur jorden.
Kadmus visste knappt om han skulle
betrakta dem som människor. Men på det hela
taget var han böjd för att tro, att det fanns
något av den mänskliga naturen hos dem,
emedan de tyckte så mycket om krigsmusik
och vapenlarm och voro så ifriga att slåss.
De sågo stadigt på honom, inväntande nya
befallningar. Synbarligen hade de ingen
högre önskan än att följa honom från det ena
slagfältet till det andra över hela världen.
Men Kadmus var klokare än draktändernas
stridslystna söner och hade en bättre
användning för deras krafter och ihärdighet.
— Kom, sade han. Ni äro starka karlar och


måste göra nytta. Bär hit några stora stenar
och hjälp mig bygga upp en stad.
De fem krigarna mumlade knotande, att
deras uppgift var att riva ner städer och inte
bygga upp dem. Men Kadmus såg strängt på
dem och tilltalade dem med så myndig röst,
att de erkände honom som sin härskare och
aldrig vidare tänkte på att visa honom
olydnad.
De arbetade så flitigt, att det inte dröjde
länge, förrän det ena huset efter det andra
stod färdigt. Till att börja med voro männen
ganska grälsjuka och hade nog råkat i delo
med varandra som ilskna hundar, om inte
Kadmus hållit ögonen på dem. Men så
småningom blevo de vana vid hederligt arbete och
började förstå, att det var bättre att leva i
god grannsämja än i kiv och strid med sin
nästa. Vi få hoppas, att det övriga
människosläktet så småningom blir lika förståndigt och
fredligt som dessa fem krigare, vilka sprungit
upp ur draktänderna.
Snart var staden byggd, och var och en av
krigarna hade sitt eget hem.
Men Kadmus slott var ännu inte byggt,
därför att de lämnat det till sist för att
begagna sig av alla förbättringar i
byggnadssättet och göra det lika bekvämt inrett som
ståtligt och vackert till det yttre.
En kväll gingo de tidigt till vila för att
stiga upp så mycket tidigare och lägga
grunden till palatset. Men när Kadmus steg upp
på morgonen och gick till byggnadsplatsen,
följd av sina fem duktiga arbetare, vad tror
ni väl han fick se?
Vad skulle det väl vara annat än världens
allra ståtligaste slott? Det var byggt av
marmor och andra vackra stenarter samt reste
sig högt och förnämt med vackra torn,
snidade pelare och allt annat, som anstår en
mäktig konungs bostad. Det hade skjutit upp ur
jorden nästan lika snabbt, som de beväpnade
krigarna vuxit upp ur draktänderna.
När de fem arbetarna fingo se tornen, som
lyste med guldglans i solskenet, ropade de
högt:
— Länge leve kung Kadmus i sitt härliga
slott!
Den nye kungen gick uppför
slottstrappan följd av sina fem trogna män. Där
stannade de och sågo mellan höga pelarrader in i
en stor sal. En underbart vacker kvinna
närmade sig från dess bortre ända, klädd i
kunglig skrud med en diamantkrona på sitt
ljuslockiga huvud och kring halsen det
dyrbaraste halsband en drottning någonsin burit.
Kadmus hjärta klappade högt av glädje. Han
inbillade sig, att hans länge förlorade syster
Europa äntligen kommit för att göra honom
lycklig och med sin systerliga ömhet löna
honom för alla de mödosamma vandringsåren,
för de tårar han fällt vid skilsmässan från
Fenix, Cilix och Tasus samt för den
hjärtslitande sorgen vid hans älskade moders grav,
då hela världen föreföll honom öde och tom.
Men då Kadmus gick mot den sköna
kvinnan, såg han, att hennes anletsdrag voro
okända för honom.
— Nej, Kadmus, sade samma röst, som
flera gånger förut talat till honom, detta är inte
din kära syster Europa, som du sökt så
trofast i hela den vida världen. Detta är Har-


monia, himlens dotter, som blivit dig skänkt
i stället för moder, syster, bröder och vän.
Du skall i henne finna ersättning för alla
dessa dina kära.
Och kung Kadmus bodde i palatset med
Harmonia och fann stor trevnad i sitt hem,
ehuru han utan tvivel varit lika lycklig i den
anspråkslösaste stuga vid vägkanten. Innan
många år gått, fanns där en skara små,
rosiga barn, som lekte i den stora pelarsalen och
muntert sprungo mot kung Kadmus, då
statsangelägenheterna unnade honom tid att leka
med dem.
De kallade honom pappa och drottning
Harmonia mamma. Draktändernas fem
gamla krigare voro mycket förtjusta i barnen och
tröttnade aldrig att lära dem exercera, blåsa
i tenntrumpeter eller slå virvlar på en liten
trumma.
Men för att barnen inte skulle få alltför
mycket av drakmännens gamla krigarlynne,
stal Kadmus sig emellanåt bort från sina
kungliga plikter för att lära dem A B C. Ty
enligt sagan var det just han, som uppfann
alfabetet.

Jag misstänker, att många småttingar inte
äro hälften så tacksamma för den
uppfinningen som de borde vara.





INNEHÅLL.

Sid.

Företal ................    3

Det gyllene Skinnet.  Med 15 teckningar ......    5

Pygméerna.  Med 5 teckningar ......   65

Minotaurus.  Med 10 teckningar ......  102

Draktänderna.  Med 10 teckningar ......  155

—




SAGA, Barnbiblioteket, omfattar nu 88
illustrerade delar.

1. Svenska folksagor, efter gamla folksagor berättade
för barn av Fridtjuv Berg. Första samlingen.

2. Robinson Kruse av D. Defoe, i ny svensk bearbetning
av Henrik Wranér.

3. Tusen och en natt, i ny svensk bearbetning av Anna
Wahlenberg. Första samlingen.

4. Onkel Toms stuga av H. B. Stowe, i ny svensk
bearbetning av Amanda Kerfstedt.

5. Jorden runt på 80 dagar, fritt berättad efter Jules
Verne av Henrik Wranér.

6. Medeltidssagor, berättade för ungdom av H. Schück.

7. Svenska folksagor, berättade av Fridtjuv Berg.
Andra samlingen.

8. Tusen och en natt, i ny svensk bearbetning av Anna
Wahlenberg. Andra samlingen.

9. Trojanska kriget, forngrekiska guda- och hjältesagor,
berättade av Fridtjuv Berg.

10. Gullivers underbara resor till lilleputtarnas och
jättarnas land. Efter J. Swift av Hugo Gyllander.

11. Styrman Hurtig, fritt berättad efter Fr. Marryat
av Henrik Wranér.

12. Franska Sagor, efter Laboulaye och Perrault
berättade av Hugo Gyllander.

13. Hunden Tipp och några andra djurhistorier,
berättade av Henning Wendell.

14. Den unge boerhjälten. Av August Niemann. Fritt
berättad av Hugo Gyllander.

15. Gula Vargen eller Örnöga. En indianhistoria. Efter
Anna Erslevs danska original i bemyndigad översättning
av Henrik Wranér.

16. Booker Washington och andra sagor och berättelser
av Ellen von Platen, Maria Anholm, Hugo Gyllander,
Henrik Wranér m. fl.

17. Bröderna Grimms sagor, berättade av Hugo
Gyllander. Första samlingen.

18. Hittebarnet. Bearbetning efter Hector Malot av
Henrik Wranér.

19. Tomteberättelser av Henrik Wranér, Amanda
Kerfstedt, Aug. Bondeson m. fl.

20. Svenska sägner. Äventyr och berättelser ur vårt
lands hävder av Hugo Gyllander.

21. Kapten Grants barn. Efter Jules Verne berättad
av Anna Wahlenberg.

22. Tomtesagor av Z. Topelius, Selma Lagerlöf, Helena
Nyblom m. fl.

23. Östan och Västan. Sagor av W. Hauff m. fl.,
bearbetade av Hugo Gyllander.

24. Selim och Kalulu. Bearbetning efter H. Stanley
av Henrik Wranér.

25. Tomtefars sagor av C. Adelsköld, Sigrid Elmblad,
Anna Wahlenberg, N. P. Ödman m. fl.

26. Ja och Nej. En samling sagor av Helena Nyblom.

27. Två års ferier, efter Jules Verne berättad av
Alfred Smedberg.

28. Silvertornet jämte andra sagor och berättelser av
Selma Lagerlöf, Per Hallström, Mathilda Roos m. fl.

29. Riddarsagor, efter G. Chaucer och Artursagorna
m. fl. samlade och bearbetade av H. och M. Hultenberg.

30. Kung Svarträv av Atapaska, bearbetad av
Henning Wendell och Hugo Gyllander.

31. I Hönslösa och Halmåkra. Barnhistorier och
folklivsskildringar av Henrik Wranér.

32. Diamantäpplet. En samling folksagor från
Flandern, Ungarn och Siebenburgen bearb. av Louise Zegolson.

23. Buffalo Bill. Översatt och bearbetad av Hugo Gyllander.

34. Ädelstenen. Legender, sagor och sägner av
Henning Wendell m. fl.

35. Barndomslandet. Barndomsminnen av Jultomtens
författare och konstnärer.

36. Från Bobinacks land. Av L. E. Björkman och Rosa
Nordenskjöld.

37. Den siste mohikanen. Efter James Fenimore
Cooper berättad av Hugo Gyllander.

38. Svanevit och Rosenröd. En samling sagor av Hugo
Gyllander, Helena Nyblom, Henrik Wranér och Ernst
Lundquist m. fl.

39. Mattias Sandorf, efter Jules Verne bearbetad av
Alfred Smedberg.

40. Japanska sagor. Samlade av Ida Trotzig.

41. Prinsen och Tiggargossen av Mark Twain,
bearbetad av Hugo Gyllander.

42. Sagospel av Helena Nyblom.

43. Pärlbandet av Ellen Lundberg.

44. Lilla Nelly. Efter Charles Dickens av Hugo
Gyllander.

45. Tyska folksagor. Samlade av Sigrid Elmblad.

46. Den heliga Genoveva. Efter den gamla legenden av
H. Wendell och Hugo Gyllander.

47. Indiska sagor. Samlade av Karin Jensen.

48. Rulaman. Av doktor D. F. Weinland. Granskad av
docent Bror Schnittger och Hugo Gyllander.

49. Lilla Tomine. En samling julberättelser från
verkligheten av Nina Moe-Leganger.

50. Kolumbus. Amerikas upptäckare. Efter förebild.
Av Hugo Gyllander.

51. Gutenberg i Hönslösa. Skånska folklivsskildringar
av Henrik Wranér.

52. Amerikas hjälte. Georg Washington. Berättad av
Alvida Sandberg.

53. Skogslöparen. Efter Gabriel Ferry av Hugo
Gyllander.

54. Peter Rosegger. Översatt och bearbetad av Hugo
Gyllander.

55. Marco Polo. Efter utländska källor av Elias Grip.

56. Tusen och en natt. Berättad av Anna Wahlenberg
och S. W. Tredje samlingen.

57. Barnteatern. Lekar och skådespel av Jultomtens
författare.

58. Prinsar och prinsessor. Sagor från östra Europa,
berättade av Joël Söderberg.

59. Erövringen av Montezumas rike. Berättad av
lektor Hugo Hultenberg. 

60. Hjärtat på rätta stället av Edmondo de Amicis,
bearbetad av Ernst Lundquist.

61. Det sjunkna guldskeppet. Bearb. av H. Gyllander.

62. En liten naturdyrkare. Från engelskan av Ebba
Nordenadier.

63. Grottpojken. Efter M. A. Mc: Intyre.

64. Baron Münchhausens äventyr. Berättade av Hugo
Gyllander.

65. Havets hjältar. Bearbetad efter Rud. Kipling av
Hugo Gyllander.

66. Tripp Trapp Trull. Sagor och berättelser av svenska
författare.

67. Esse Guldlock. Av Josef Blomqvist.

68. Över ryska snöfält. Efter G. A. Henty bearbetad
av Ebba Nordenadier.

69. Sagor från Alhambra, berättade av Ebba
Nordenadier.

70. En världsomsegling under havet. Efter Jules
Verne bearbetad av Hugo Gyllander.

71. Vikingaliv av Rolf Nordenstreng.

72. Drottning Karins ring. Av svenska författare.

73. Lill-Petter Gräshoppa av Louise Zegolson.

74. Rosen och Ringen. Efter W. Thackeray berättad
av Ebba Nordenadier.

75. Tvillingarna, efter E. Davenport Adams berättad
av E. Nordenadier.

76. Pelle Vallare. Sagor av Louis Moe.

77 och 78. Ivanhoe I och II. Efter Walter Scott, bearb,
av H. Gyllander.

79. Guldbockarna. Sagor av svenska författare.

80. Den hemlighetsfulla ön,  efter Jules Verne bearb.
av H. Gyllander.

81. Pågar och Töser. Folklivsskildringar av Henrik
Wranér.

82. Billy Boy, efter M. Gerard Ford berättad av 
E. Nordenadier.

83. Ormkungen. Sagor av Sigrid Elmblad m. fl.

84. Trollflöjten. Sagor och sägner av Elias Grip.

85. Konungariket i havet. Historiska skildringar av
Rolf Nordenstreng.

86. Prins Hummelum. Sagor av Anna Wahlenberg,

87. Bröderna Grimms sagor, berättade av H.
Gyllander. Andra samlingen.

88. Lajla. Skildring från Lappmarken av J. A. Fries,
bearbetad av Julia Svedelius.

Rekvireras från SVENSK LÄRARETIDNINGS FÖRLAG,
Stockholm C., samt i varje välförsedd bokhandel.
Pris i kart.-b. 3 kr., i klot- och biblioteksband 3: 50.




	
	
	


	
	
	


	
	
	


	
	
	


	
	
	


	
	
	


	
	
	


	
	
	


	
	
	


	
	
	j


	
	
	


	
	
	


	
	
	


	
	
	


	
	
	


	
	
	


	
	
	


	
	
	


	
	
	


	
	
	


	
	
	






BARNBIBLIOTEKET SAGA

Omfattar nu 97 delar:


1. Svenska folksagor. I.

2. Robinson Kruse.

3. Tusen och en natt. I.

4. Onkel Toms stuga.

5. Jorden runt på 80 dagar.

6. Medeltidssagor.

7. Svenska folksagor. II.

8. Tusen och en natt. II.

9. Trojanska kriget.

10. Gullivers underbara resor.

11. Styrman Hurtig.

12. Franska sagor.

13. Hunden Tipp.

14. Den unga boerhjälten.

15. Gula Vargen eller Örnöga.

16. Bocker Washington.

17. Bröderna Grimms sagor. I.

18. Hittebarnet.

19. Tomteberättelser.

20. Svenska sägner.

21. Kapten Grants barn

22. Tomtesagor.

23. Östan och Västan.

24. Selim och Kalulu.

25. Tomtefars sagor.

26. Ja och Nej.

27. Två års ferie

28. Silvertornet.

29. Riddarsagor.

30. Kung Svarträv av Atapaska.

31. I Hörslösa och Halmåkra.

32. Diamantäpplet. 

33. Buffalo Bill.

34. Den underbara ädelstenen.

35. Barndomsland

36. Från Bobinacks land.

37. Den siste mohikanen.

38. Svanevit och Rosenröd

39. Mattias Sandorf.

40. Japanska sagor.

41. Prinsen och Tiggargossen.

42. Sagospel.

43. Pärlbandet.

44. Lilla Nelly.

45. Tyska folksagor.

46. Den heliga Genoveva.

47. Indiska sagor.

48. Rulaman.

49. Lilla Tomine.

50. Kolumbus.

51. Gutenberg i Hönslösa.

52. Amerikas hjälte.

53. Skogslöparen.

54. Peter Rosegger.

55. Marco Polos resor.

56. Tusen och en natt. III.

57. Barnteatern.

58. Prinsar och prinsessor.

59. Montezumas rike.

60. Hjärtat på rätta stället.

61. Det sjunkna guldskeppet.

62. En liten naturdyrkare.

63. Grottpojken.

64. Baron Münchhausens äventyr

65. Havets hjältar.

66. Tripp Trapp Trull.

67. Esse Guldlock.

68. Över ryska snöfält.

69. Sagor från Alhambra.

70. En världsomsegl. under havet.

71. Vikingaliv.

72. Drottning Karins ring.

73. Lill-Petter Gräshoppa.

74. Rosen och Ringen.

75. Tvillingarna.

76. Pelle Vallare.

77. Ivanhoe.

78. Ivanhoe. II.

79. Guldbockarna.

80. Den hemlighetsfulla ön.

81. Pågar och töser.

82. Billy Roy

83. Ormkungen

84. Trollflöjten

85 Konungariket i havet

86. Prins Hummelum.

87. Bröderna Grimms sagor. II.

88. Lajla.

89. Prästgårdsbarnen i Graneby.

90. Pelle Frisk och Stygga Mimmi.

91. Den lille puckelryggen.

92. Barnteatern III.

88. Öknens ande.

94. Flickan från Texas.

95. Barnteatern III.

96. Barnens paradis.

97. Sven Orädd.

Rekvireras i varje välförsedd bokhadel eller direkt från

SVENSK LÄRARETlDNINGS FÖRLAG

STOCKHOLM

Sth 1924. Kungl. Hovboktr. Iduns Tryckeri-A.-B.




