
TIDSBILDER
FRÅN
GÖTEBORG PÅ 1820-TALET

AF

FR. ÅKERBLOM
--------------

FÖRSTA SAMLINGEN

--------------

GÖTEBORG
D. F. BONNIERS BOKTRYCKERI AKTIEBOLAG
1899



Stora Hamnkanalen.



FÖRETAL.

Dessa anteckningar hafva till stor del förut under årets
lopp varit offentliggjorda i »Morgonposten». Flere tillägg,
äfven en del rättelser hafva nu sedan tillkommit.

FR. ÅKERBLOM.




INLEDNING.

Hur Göteborg för åttio år sedan började resa sig ur sina
egna spillror skulle bli föremål, hade jag tänkt, för dessa
anspråkslösa anteckningar. Vårt samhälle hade vid den tiden
haft två högst märkeliga föregående, skarpt afskiljda skeden,
båda korta och hastigt genomlefda, det ena enastående i
både fara och glans, det andra rikare kanske än något
följande på svåra hemsökelser, olycka och sorg. Jag drog mig
för att hämta mina skizzer från dessa undantagsår, då Göteborg 
först spelade den nästan lika abnorma som flyktiga rollen
af en stor verldshandelsstad och då det sedan förödmjukades
till det yttersta.

Men jag kan icke undgå att inledningsvis beröra äfven
dessa starkt färgskiftande skeden, då åtskilligt af hvad jag
ville leta fram ur den följande tidens gömmor, så att säga,
hade sina rötter i deras på olika sätt öfveransträngda jordmån.

Fosterlandet hade nyss blödt ur de djupaste sår: Finland
hade gått förloradt efter underverk af tapperhet. Nästan hela
Europa lydde korsikanens vink. Endast det stolta Albion,
hafvets behärskare, trotsade honom ännu öppet. För att göra
slut på detta trots, för att alldeles isolera England och göra
det utfattigt ville fransmännens käjsare då förbjuda all handel
med detsamma. Under det Sverige hade krig med Ryssland,
Danmark och Frankrike, hade engelsmännen redan börjat en
liflig transitohandel öfver Göteborg. Man kan säga, att denna
rörelse var i full gång redan i midten af seklets första
decennium; den var under sorge- och hjelteåren 1808 och 1809
högt uppdrifven.

Men i Fredrikshamnstraktaten 1809 stadgades det, att
engelska fartyg icke vidare skulle få inlöpa i svenska hamnar,
om än samma traktat ännu medgaf, att införsel hit dock
kunde ske med svenska eller neutrala fartyg från de engelska
kolonierna. En kunglig förordning härom blef utfärdad den
15 november 1809. Icke långt härefter tvingades emellertid
Sverige att i större utsträckning antaga det s. k.
kontinentalsystemet. All handel med England förbjöds nu, liksom
all införsel af engelska varor.

Denna skärpning af bestämmelserna måste — det var
ju helt naturligt — framkalla motsvarande, allvarliga mått
och steg från engelsk sida: den engelska marinen skulle
fullständigt spärra alla hamnar, som sålunda tillslötos för den
engelska handeln; och bland dessa hamnar skulle nu Göteborg
räknas.

En ganska egendomlig, en högst bekymmersam ställning 
för en handelsstad. Det må medges. Då handelsförbindelsen 
med England i följd af stadens läge och andra
förhållanden var den naturligaste och våra förbindelser med
ultramarina länder i hög grad beroende af verldens starkaste
sjömakt, så syntes knappast ett enda kryphål till räddning.

Å ena sidan det af Frankrike framtvingade förbudet för all
handelsberöring med England och dess kolonier, å andra
sidan engelsk blockad, så att ingen handel borde kunna
förekomma, en blockad som, utsträckt till hela vår vestra kust
och ytterligare till hela Östersjön, äfven skulle omfatta
Danmarks och Norges sjöhandel, en blockad hvars effektivitet
beseglades af de väldiga flottor, som dels ankrade vid Vinga i vår
skärgårds yttre kanter, vid Hönö, på Rifö- och Hakefjordarne
(hufvudflottan låg längst in år 1811), dels kryssade i Öresund
och Bälterna. En sådan fullständig spärrning borde väl bli
den förut af många olyckor hemsökta handelsstadens undergång.

För en kort tid blef följden likväl något helt och
hållet annat, något rent af motsatt.

Emellertid skulle nu engelsmännen från slutet af
november 1810 vara våra fiender men däremot fransmän och
danskar och följaktligen äfven norskarne våra vänner. Vi måste,
noga taget, verkligen anse, att vi voro i krig med England,
under det, märkeligt nog, engelsmännen, som till en början
icke betraktat hamnspärrningen som en från Sveriges sida
fiendtlig handling och derefter äfven låtsade, som om någon
krigsförklaring aldrig förekommit, alls icke gjorde oss något
ondt utan fastheldre gagnade och gynnade oss, så godt de
kunde. Och det var nog inte litet.

Däremot svärmade norska kapare utanför våra kuster,
togo våra kustfartyg och gjorde hvad ondt de förmådde; men
de fingo dessvärre umgälla detta, då omsider den engelske
sjöbefälhafvaren visade, att han icke blott icke var svenskfiende
utan äfven svenskvän, och uppträdde med fullt allvar mot
dessa pirater, hvilka i sanning visade mera både öfvermod
och elakhet än någonsin de fransyska myndigheterna i 
Göteborg, ehuru desse nog märkte, att man drog dem vid näsan
och däraf väl kunde frestats till förargelse och ett
verksammare tvång.

En antydan, att den franske agenten Ranchoup skulle
blifvit »traitablare à force d’argent», är kanske också en
förklaring till åtskilligt, som annars ser alltför
besynnerligt ut.

I de Engeströmska samlingarna finnes en ofantlig mängd
bref från dåvarande landshöfdingen i Göteborg grefve Axel Pontus
v. Rosen till excellensen grefve Lars Engeström, hvilka, med
urskiljning begagnade, nog kunna kasta ett märkeligt ljus
öfver denna tid af stor fara och lyckliga affärstransaktioner.
Landshöfdingen själf var den verksammaste, för att den väldiga
transitohandeln skulle få fortfara och ytterligare växa ut, och
han lopp visst icke därvid den minsta risken. Han hade
visserligen en tid statssekreteraren Hans Järta till ett kraftigt
stöd för denna farliga politik, i hvilken han äfventyrade hela
sin ställning, ja kanske frihet och lif. Han hade ock
mestadels vid sin sida härvarande både in- och utländska köpmän.
Den framstående industrimannen hamburgaren Lorent var en
bland hans bäste rådgifvare. Men hvarken med det försiktiga
stödet i Stockholm eller med det understöd och den åtlydnad,
han kunde påräkna i Göteborg, hade han kunnat uträtta
mycket, om han icke lyckats ställa sig i beröring med den
utanför liggande stora engelska flottans befälhafvare, v.
amiralen Saumarez, och dessutom med andra inflytelserika och
framstående engelsmän, bland andra mr Johnstone.

Den engelske konsuln Smith — som visserligen var
svårskött på förmiddagarna men efter middagen en mycket
gemytlig och tjänstvillig man — var i början förmedlare
mellan landshöfdingen och amiralen, så att den senare först
lät samtliga svenska och neutrala fartyg, som gingo på
Göteborg och hade så kallad »licence», ostörda passera och
sedermera icke ens synes hafva frågat efter licencerna. Omsider
tyckes landshöfdingen kommit på en mycket vänskaplig fot
med amiralen, så att denne — dock ej förr än längre fram,
ungefär 1812 på våren — rent af blef en hvardagsgäst vid
hans bord, under det den förre dock å sin sida endast ett
par gånger och första gången under djupaste incognito vågade
besöka amiralen ute på fjorden, då det skulle ansetts synnerligen
komprometterande, om fransmännen fått tag i, att den svenske
guvernören gästat befälhafvaren för en fiendtlig makts
»blockerande» flotta.

Man torde kunna säga, att grefve Rosens personlighet
och det intryck, den gjorde på den gamle godmodige engelske
sjöbussen, spelade en betydande roll, under det t. ex. de
andra engelska befälhafvarne, en Durham utanför Vinga eller
en Reynolds, en Dickson i Östersjön eller i Bälten, nog icke
varit lika medgörliga eller afgjordt svenskvänliga, om också
icke häller de kunde undgå att finna, att detta besynnerliga
sätt att föra krig måste i vissa fall vara förmånligt för
engelsmännen och särskildt för den stora mängd engelsmän,
som nu vistades och idkade affärsrörelse i Göteborg. Dessa
herrar, som till allra största delen nu hade skaffat sig
borgarrätt härstädes eller i Kongelf, hade ju ock gjort sitt till för
att förmå Saumarez att icke låtsa om, att der var krig
å färde.

Vissa förvecklingar, mest mellan underordnade organ,
syntes väl till en början störa den besynnerliga utvecklingen
till vänskap mellan ett par förklarade fiender. Sålunda
afvisade kommendanten v. Henschen på Elfsborg en gång den
engelska paketbåten, som enligt öfverenskommelse skulle tills
vidare få hafva sin vanliga postföring på Göteborg. Senare
måste landshöfdingen varna engelsmännen derför, att de utan
»precaution» midt på ljusa dagen förde posten i land o. s. v.
Historien om den lilla sammandrabbningen vid Marstrand är
ju ock bekant. Men under tiden kom det dock derhän, att
svenska fartyg med eller utan licence eller konvoj för
engelsmännen hade fri passage mellan alla svenska hamnar både
vid Vesterhafvet, i Östersjön och i Bottniska viken.

Följden häraf blef, att Göteborg än ytterligare växte ut
till en stor nederlagsplats för engelska varor och kolonialartiklar,
hvilka på svenska och nordamerikanska fartyg ditfördes — de
engelska gingo en tid under nordamerikansk skylt — för att
sedan gå ut igen direkt från vår hamn nästan hvart som helst
eller landvägen härifrån med svenska eller omigen amerikanska
fartyg från mindre eller alls icke bevakade svenska sjöplatser
till olika trakter af norra Europa.

Att detta var ett högt spel, kan man väl förstå, då
fransmännen ju icke kunde vara alldeles blinda. Enligt
traktaten i Paris (januari 1810) var ju Sverige förbundet att
hindra all införsel af engelska varor under hvad flagg som
hälst. Och landshöfdingen hade också vid ett par betänkliga
tillfällen varit tvungen att ställa så till, att alla de engelska
och amerikanska köpmansvaror, hvilka, såsom lagde på
nederlag, ansågos af fransmännen konfiskabla, ett tu tre samtliga
befunnos — förtullade och öfvergångna på svenska händer, när
de skulle beslagläggas.

Det var sällsamt nog, att den store själfhärskaren
Napoleon ryckvis äfven själf synes hafva bidragit därtill, att
Göteborg fick vara ett slags depôt för kolonialvaror för en
del af norra Europa. Sålunda hade det skotsk-svenska
handelshuset Alexander Barclay tid efter annan käjsarens »licence»
på att föra ofantliga skeppslaster af kolonialvaror med mer
än misstänkt ursprung till Hamburg och, om jag icke
misstagit mig, äfven till Rotterdam.

En eller annan gång lyste emellertid grefve v. Rosen
med ett i ögonen fallande nit för »kontinentalväsendet». Ena
gången lät han lägga beslag på 10 oxar, andra gången på
icke mindre än 13 sådana fredliga varelser, hvilka voro på
väg ned till hamnen för att därifrån föras till engelska flottan
ute vid Hönö.

Om han i allt detta visade både förslagenhet och mod,
så må det dessutom tilläggas, att han äfven ådagalade en
ovanligt långt gående personlig oegennytta. Mer än en gång
kunde han gjort sig stora inkomster, först då
Fredrikshamnstraktatens friare handelsbestämmelser ännu gällde, men äfven
sedermera då, som sagdt är, lagren på nederlag förvandlades,
på papperet åtminstone, till svenska förtullade varor och sedan
utan att kunna nås af någon fransk konfiskation sändes åt
olika håll; men det föll honom icke in, att han härpå kunde
skaffa sig själf någon vinst.

Emellertid fick han utan ersättning undfägna i sitt hem
än den ene och än den andre, alla inflytelserike, förnäme
främlingar, som icke kunde begagna sig af någon af
börsfurstarnes, exempelvis Björnbergs, mat och dryck samt desses
mera glänsande gästfrihet.

Till stärkande af sympatierna mellan den svenska
regeringens representant i Göteborg och den engelske amiralen
bidrog bland annat dels bådas godmodighet, dels deras hat
till allt simpelt, lågt och förrädiskt. Saumarez kunde aldrig
neka fattigt beskedligt svenskt skärgårdsfolk någonting; men
när norrmännen rustade ut sexton kanonslupar för att taga
fartyg och laster från sina bundsförvandter svenskarne,
hvilka, liksom nu, voro alldeles blottställda på sjöfarsvar i
denna skärgård, om ock då ännu några odugliga galérfartyg
lågo vid Nya Varfvet, då gjorde amiralen — som ofvan
antyddes — slut på den norska kustfarten och all förbindelse
mellan södra Norge och Jutland och Öresund; och
landshöfdingen fick den glädjen att se norskarne »sättas på svält»,
hvilket, såsom han med en icke ringa tillfredsställelse
anmärkte, borde göra dem godt.

Men flottor till antal af öfver tusen fartyg under svensk
eller neutral, amerikansk, flagg, gingo på en gång under
konvoj in i våra fjordar och sund. De engelska fartygen
hade nu ordres icke blott att icke ofreda de svenska eller
neutrala fartygen utan äfven att skydda dem och se till, att
de kommo in i den — fiendtliga hamnen Göteborg.

Så långt hade man omsider kommit; och då bar
landshöfdingen tämligen lätt, att kom.-rådet Björnberg ibland var
odrägligt högfärdig och oförskämd, att den alldeles oregerlige
och hänsynlöse, nu mera ruinerade svindlaren och
intrigmakaren Backman försökte ställa till upplopp i staden, att
unge Hall och den landsförviste, likaledes ruinerade franske
spionen Fournier skulle resa till Örebro riksdag för att
intrigera och — hvilket kanske var det värsta — att polisstyrkan
i staden var alldeles otillräcklig att hålla reda på 2,000
nordamerikanare, som vistades härstädes, under det omkring
femtio voro här bosatta.

Hans lynne var nu en gång sådant, att han aldrig
förtviflade.

*

Jag har icke velat inlåta mig på att för en sådan här
inledning använda en vidlyftigare käll-litteratur, men för att
dock ge ännu ett intyg på hvad Göteborg var under dessa
korta år, kan jag icke undgå att omnämna några
anteckningar i brefform eller kanske mera i dagboksmönster af den
nordamerikanske konsularagenten, sedermera konsulen vid
denna tid Rich. S. Smith. Hr Olof Wijk eger en mycket
prydlig afskrift af dessa anteckningar, hvilken egaren varit
nog vänlig att låna mig. Hr Wijk var själf på 1850-talet i
Nordamerika en personlig vän till mr Smith, liksom hans far
kommerserådet var det här i Göteborg år 1812 och för öfrigt
så länge han lefde.

Mr Rich. S. Smith var — i motsats mot den till
tämligen mogen ålder hunne, ibland alltför muntre engelske
konsuln med samma vidt spridda släktnamn — en mycket
ung man 1810—12 men efter allt att döma utrustad med
liflig iakttagelseförmåga och en icke obetydlig fond af
praktiska ansatser.

Ännu knappast myndig kom han hit som superkarg på
skeppet »Eclipse». Han fastade sig genast vid, att man här
kunde med stora fartyg gå alldeles in till klippväggarne.
Han var road af bondfolket i Majorna, som då var klädt i
nationaldräkt, kvinnorna i korta kjolar och stora hucklen,
röda eller blå strumpor, karlarne i korta jackor och långt hår.
Ah, hvilket lif och hvilken rörelse det var därute! Hur man
trängdes på gatorna, som icke hade några gångbanor! Men
han bragtes nog icke däraf ur jämnvikten, ej häller när han
med 199(?) andra gäster kalasade hos hr Björnberg på Partille
eller gjorde upp med firman Holterman om sin ytterst
dyrbara cargo.

Master Richard, som i förbigående sagdt var son till en
framstående redare i Philadelphia, blef i tillfälle, när han
ännu icke lärt ett ord svenska, att låna m:lle Fredrika Beck
sitt paraply, då hon i Masthugget öfverraskades af ett
störträgn: han blef sedan en daglig gäst i hennes mors hem,
när han icke var med sina hundratals landsmän hos
traktören Todd, — där främlingarne bland annat togo sin
»toddy»Jag vet, att vetenskapsmännen härleda namnet på denna
omtyckta dryck från något indiskt ord, men det synes mig, som om
mr Smith haft en annan uppfattning af namnets uppkomst, så vida
han icke redan i förtid rent af var hemfallen åt den sedan så utbredda
Göteborgska vanan att witza. — också därute i förstäderna. Och derefter lärde han
sig svenska — något, som hans landsmän här annars icke fingo
tid att göra; och det språket lärer han sedan aldrig ha glömt,
liksom ej häller denna högst märkliga tid af öfverväldigande
affärsrörelse, koncentrerad på en i sjelfva verket så obetydlig plats.

Mr Richard S. Smith säger emellertid, att han härinvid
Göteborg, på fjordar och farleder härutanför, mest kring
Vinga, vid den tiden antagligen sett den största flotta i
världen, på en gång samlad på så litet utrymme. Tolf hundra
fartyg lära då en gång legat därute, hindrade af vestlig vind
men omgifna af stora konvoyer. När de sedan vågade gifva
sig i väg, blef stormen så svår, att åtminstone hundra af de
mindre ledo skeppsbrott eller knepos af danskarne, och ett
par hundra kommo tillbaka till Vinga ganska illa åtgångna;
men en hel mängd kommo dock väl in i Östersjön och till
sin bestämmelseort, närmast kanske Carlshamn, annars
preussiska eller ryska hamnar. I en del ryska kuststäder
efterlefdes nämligen kontinentalsystemets bestämmelser nu lika
litet som i Göteborg, när man utan att riskera alltför mycket
kunde kringgå dem.

Hur mr Richard Smith beskrifver, att de allra förnämsta
i staden då hyrde ut rum åt främmande affärsmän, så att
han sjelf bodde i två rum af grefve Wrangels våning, under
det biskopen bodde under honom, eller huru han skildrar
sina affärsresor till Köpenhamn och Stockholm eller hur han
omtalar, att han använde »förbud» och fick betala »väntpengar»
och »skref i dagboken» och pressades på drickspengar —
sedermera förbjudna en tid vid skjutsning — derför skall jag
icke redogöra; det hör ju icke till de »stora dragen».


Deremot skall jag vitsorda, att han hade förskräckliga
bekymmer, då i följd af presidenten Madisons svaghet för
allt franskt, England i augusti 1812 måste börja krig mot
Förenta Staterna.

Det är betecknande för det dåtida läget, dels att mr
Smith endast med möda kunde ur en till karantänen på
Känsö införpassad yankee-kapten, som ville behålla
hemligheten för sig och sina befraktare, draga ut bekännelsen, att
kriget utbrutit, dels att visserligen en stor mängd
nordamerikanska fartyg togos af engelsmännen men att omkring fyrtio
stycken, som vändt vid Vinga och sedan lade sig »under
Marstrands eller Elfsborgs kanoner», verkligen respekterades af
de engelska örlogsmännen. Desse amerikanare lossade nu
här i Göteborg. »Eclipse» var naturligtvis bland dem. Det
lossade nedanför Bellevue, hvilket ställe visst då nyligen köpts
af skotten Robert Dickson. Mr Richard skickade fartyget
med järnlast till Amerika men tog själf genast »kurirpass» till
Carlshamn — ett sätt att gå andras rätt för nära, som
åtminstone icke ingick i planen för den 1811 färdiga nya
skjutsinrättningen i Göteborg. »Eclipse’s» räddade skatter inskeppades
emellertid sedan från Carlshamn till S:t Petersburg.
Engelsmännen läto fortfarande Carlshamn vara i fred.

Affärslifvet gick med mycket höga pulsar under sådana
betänkliga förhållanden. Och ungdomen lefde sig tidigt in i
detta lif. Det var i mycket en de unges tid.

Men landshöfdingen i Göteborg fick åter myror i
hufvudet. Hur i alla verldens dagar skulle han reda sig med
ytterligare två eller kanske tre hundra afmönstrade,
genomförsupna amerikanska sjömän?

*

Slagskuggorna började härefter snart alltmera både
vidga sig och tätna och bli större och tyngre på aftonen af
den solbelysta, man kan nästan säga solbrända dagen.

De lågo redan nästan qväfvande öfver vårt samhälle, och
detta just vid den tiden, då man under hösten 1812 fick den
glädjande underrättelsen, att blå svenska uniformer tillverkades i
England, och att 20,000 engelska gevär — det blef visst sedan
öfver 50,000 mer eller mindre nymodiga — skulle sändas
från samma håll.

Slutet på det besynnerliga kriget med England, öppnandet
af alla Östersjöns, alla ryska och omsider alla tyska hamnar
för engelsmännen, som nu alls icke behöfde någon förklädnad
eller några svenska mellanhänder, förde redan med sig en
stockning i det febrila affärslifvet i Göteborg. Visserligen
lånade borgerskapet regeringen nu genast 300,000 rdr banco
till kriget mot »korsikanen» — något sådant skulle redan ett
par år efteråt varit omöjligt — men den högt uppdrifna
transitohandeln hade spelat ut sin roll. Och dermed sjönk
Göteborg snart nog rätt djupt tillbaka.

Man väntade möjligen att kunna bibehålla en del af
mellanhandelns fördelar genom att år 1813 ge engelsmännen
nederlagsrätt i Göteborg och i Carlshamn; men denna
anordning synes alls icke fört med sig, hvad man af densamma
tveksamt hoppades, utan endast blifvit en ytterligare svår
tyngd i deras vågskål, som ju på olika grunder ville ge denna
handel skulden för den ofördelaktiga handelsbalancen, i det
de framhöllo att i följd häraf en massa utländskt onödigt
kram afyttrades i landet, utan att Sverige exporterade något
motsvarande.

Uppmärksamheten på dessa sakförhållanden afleddes
kanske till en början genom det allt uppslukande intresset för
krigshändelserna och särskildt fälttåget i Norge — länets
höfding skulle där bli generalguvernör, hette det bland annat
— samt vissa vinkar om nya utsikter till vinstgifvande
ekonomisk handelsföretagsamhet, hvilka man lättroget tyckte sig
hafva mottagit. Med freden skulle nytt handelslif tändas.
Men med freden var i stället den tillfälliga glansen bortfrätt.

*


Göteborgs samhälle hade i sjelfva verket icke stor
motståndskraft mot den tvinsot, som redan nu började ansätta
detsamma. Det hade före det stora uppsvinget, ja äfven
under detsamma hemsökts af olyckor, som lemnat allvarsamma
spår efter sig i organismen.

Som bekant hade i början af seklet svår vådeld flere
gånger härjat större delar af staden, nämligen åren 1802 och
1804 — då förra gången största delen af andra kvarteret
jämte domkyrkan och senare gången nästa hela första
kvarteret, utom residenset och kanslihuset, men med hela den
dyrbara kasernbyggnaden, blef lågornas rof — och icke ett
tiotal år därefter eller 1813, då mesta delen af den s. k.
nordsta’n förhärjades af elden. Redan 1803 hade föreskrifvits,
att derefter endast stenhus finge byggas inom
fästningsvallarne. Man ville vara mera skyddad för brandfara. Man
ville väl ock göra staden prydligare; man var antagligen mån
om dess utseende. Man hade också börjat dyrbara allmänna
byggnadsföretag. Bland annat blef domkyrkan nu 1815
åter färdig till bruk. Man skulle nedlägga fästningsverken
och så småningom rasera och planera de gamla
förskansningarna; och så skulle man anlägga alléer och vinnlägga sig
om yttre försköningar.

Det äldre Ostindiska kompaniet hade emellertid gjort
konkurs 1809. Ett nytt hade visserligen bildadts med oktroj
redan af år 1806, inropat hälften i det gamla kompaniets
magasinshus och dess hamn vid Klippan samt tidtals gifvit
förhoppningar om, att det skulle bära sig temligen bra. Men
man hade, något yrvaket, redan funnit allt sådant
monopolsystem gammalmodigt; och år 1814 blef därför handeln på
Ostindien förklarad fri. Det »nya kompaniet» höll
slutbolagsstämma redan den 11 januari 1817.

En annan institution var Östersjökompaniet, som,
grundadt af Santesson, Jan Lamberg, Lorent och Pehr Malm år
1815, skulle söka hålla någon del af den stora verldshandeln
på Östersjön kvar på svenska händer; men detta 
nederlagskompani priviligierades endast på så hårda vilkor, att det
omöjligen kunde lefva. De af höga vederbörande stipulerade
bestämmelserna strypte det svaga barnet i födseln.

När härtill lägges, att sillfisket länge sedan var slut,
att de omfattande skärgårdsverken måst nedläggas och att
stadens invånare hade nära 1⅓ million rdr banco bundna i
Göta kanalanläggningen, så kan man tänka sig, att samhället
icke var synnerligen starkt rustadt för att stå ut med en
revolution i handelsförhållandena och på samma gång en
bank- eller penningkris. Emellertid kom just nu en sådan
der ekonomisk malaria.

*

Länge hade man försport en bitter klagan deröfver, att
landtbruket icke bar sig. Bekymmerna för denna närings
ställning i förening med behofvet att omordna penningverket
och skaffa nya medel för fullbordande af det dyra
kanalarbetet synas i främsta rummet föranledt sammankallandet af
den urtima riksdag som sammanträdde den 27 febr. 1815.
Den ekonomiska ruinens spöke tittade för öfrigt fram på alla
områden, på alla näringsfält.

Oviljan mot de städer, som drefvo handel med utlandet,
synes inom vida kretser varit ganska stor, under det att i
skrift och tal handelsunderbalansen, den öfverdrifna
importhandeln, rörelsekapitalets förminskande och en »missbrukad
nederlagsfrihet» betecknades såsom orsaker till det
bekymmersamma läget, hvars följder så hårdt drabbade egentligen
»jordbrukarne». Man kan ej undgå att bemärka, att hufvudtonerna
i denna klagan sedan och äfven i vår tid haft och hafva ett
gensvar. Vi kunna tillägga, att det vid 1815 års riksdag
fanns ett mäktigt agrarparti — bland större godsegare med
skrifkunnige allierade — och äfven ett icke obetydligt
antisemitiskt anhang, under det å andra sidan de s. k.
»merkantilisterna», till hvilka kronprinsen på den tiden äfven kunde
räknas, intogo en annan ståndpunkt, trodde på 
handelsnäringens stora ekonomiska betydelse för landet och i
allmänhet hyllade — kanske icke just med så mycken
urskiljning — moderna, frisinnade åsikter på detta område. Att
Göteborg skulle få sitta emellan, kunde man vänta.

Prosten grefve Schwerin, som bekant, en på sin tid
mycket både berömd och myndig man, en talare med ovanlig
begåfning, blef ordförande i det särskilda utskott, som
tillsattes. I dess betänkande förklarades, att förlägenheten i den
allmänna rörelsen vore ett obestridligt faktum, att redan
penningbrist inträdt och att spanmålen vore i vanpris. Såsom
orsaker härtill betecknades, att krigen medtagit landets
tillgångar, att sedelmassan vexlade för mycket, så att den ibland
var mycket stor, ibland alltför knapp, att vid god
penningtillgång egendomspriserna skjutit betydligt upp i höjden, att
många egendomsegare sålunda förköpt sig, att ett stort
antal hade ruinerats genom förbudet mot bränvinsbränningen
och att importen ända sedan 1808 vuxit alltför starkt i
jemförelse med exporten. Det betänkliga läget hade förvärrats
genom nederlagstraktaten med England år 1813 och genom
ett långt drifvet smuggleri. Hans Järta och några andra med
honom funno väl, att grunden för faran främst borde sökas i
en alltför stor sedelmängd i förhållande till en usel metallisk
kassa, i missväxten 1812 och deri, att diskonterna missbrukat
sin ställning och skött sig mindre bankmässigt; men de voro
i minoriteten.

Utskottet föreslog och ständerna godkände en anmälan
till k. m:t om beviljande af lån åt producenterna, landtbrukare
och industriidkare, medels utvidgning af de redan bestående
diskonternas verksamhet — utom Göteborgs naturligtvis, hvars
oktroj ju icke skulle förnyas, då den utginge den 13 oktober
1817 — om inrättande af lånekontor eller afdelningar af
riksbanken i landsorterna, om ett starkare utprägladt
prohibitivsystem, om upplifvande af 1794 års öfverflödsordning och om
bestämmelser att ingen inskränkning skulle få ske, vare sig
med hänsyn till qvantitet eller tid i bränvinsbränningen.
Det framhölls offentligen, att bränvinet vore en »så
riksgagnelig vara», och detta icke blott med hänsyn till
jordbruket utan äfven derför, att det vore så bra för menniskor
att få en sup. För öfrigt beslöts särskildt vid denna riksdag,
att bankens sedelstock skulle ökas med 7½ million banco, att
Götakanaldiskonten skulle få ett stort kreditiv och andra
fördelar och att Malmödiskontens oktroj skulle utsträckas.

I förbigående må här också ett utdrag återges af den
öfverflödsordning, som på grund af 1815 års riksdags 
framställning sedan år 1817 utgafs:

Att nyttja sidentapeter kostade för hvarje rum 8 rdr
» » sidenmöbler eller sidengardiner för hvarje rum 4 »
» » äkta förgyllning på möbler för hvarje rum 4 »
» » mahogny eller andra utländska träslag för hvarje rum 4 »
» » sidenklädning eller kappa för fruntimmer öfver 15 år 24 sk.
» » spelkort (för hvarje mansperson) 24 »
» » vin (för d:o öfver 15 år) 32 »
» » kaffe, the 16 »
» » mindre sidenpersedlar (hvarje person) 4 »


I förslaget till denna öfverflödslag hade ett tag ingått,
att guld och silfver på uniformer också borde förbjudas, men
förslaget väckte så stort missnöje på högsta håll, att detta
önskningsmål måste uppgifvas. Se, hvad somliga anse som
öfverflödsartiklar, det anse andra höra till hvad som icke kan
undvaras!

Den märkligaste åtgärd, som regeringen under
mellantiden företog sig, var väl dock — såsom synes af H. G.
Wachtmeisters »Anteckningar och minnen» — att tullen på
utgående järn skulle fördubblas. Det tyckes, som om man
trott, att detta skulle förmå brukspatronerna och 
järnexportörerna att medverka till kursens reglering, men det
besynnerliga regeringsbeslutet hade naturligtvis alls icke någon sådan
påföljd.

Ständerna hade emellertid tydligen icke gått till botten
med frågan, ej heller sett det farliga spöket rakt i ögonen.
Under riksdagen och efteråt pågick en offentlig meningsstrid
med rikt oqvädinsbyte i en massa brochyrer, som dock icke
bidrog till att klara blickarne. Jag må här endast erinra om
antisemiterna H. A. Kullbergs och Ludvig Johanson Boijes
skriftställeri. Den förre skref ju »Judeindustrien eller den
allmänna kreditens likbegängelse». A motsatta sidan rasade
ovettets Goliath, »pöbelsofisten» Grevesmöhlen med
förskräckliga tillmålen och falska beskyllningar. Detta utbyte af
otidigheter fortgick, under det krisen utan att på något sätt
häjdas, än mindre förebyggas, vare sig af riksdagens
klokhetsåtgärder eller det ilskna grälet i november och december 1815,
utvecklade sig med fruktansvärd snabbhet.

*

I november började orkanen i Stockholm, då sjutton
handelshus der fallerade med passiva af nio millioner rdr
riksgälds. Värre blef det under tiden och snart efteråt i
Göteborg.

Närmare ett sjuttiotal utländska här etablerade
handelshus, som funnit arbetsfältet allt mera otacksamt, 
förmögenhets- och kredit-förhållanden allt annat än säkra och
vederhäftigheten på de flesta håll tvifvelaktig, hade nu på två års tid
skuddat stoftet af sina fötter och återvändt till de bygder,
från hvilka de kommit. När Malmödiskonten så stoppade
och derpå följdes af Götakanaldiskonten, tillkännagåfvo hrr
Björnberg, Broms och Tranchell äfven Göteborgsdiskontens
insolvens, med skäl skyllande på den osäkerhet i affärslifvet, som
inträdt med Malmödiskontens stoppning. Det må antecknas, att
från opartiskt håll Malmödiskontens affärer anses hafva blifvit
oförsvarligt lättsinnigt skötta, att förste direktören derstädes,
borgmästaren Nordlindh, låtit »sin fru» der låna stora
summor, och att handlandena Ståhle och Koch fått till gränslöst
öfvermått bruka bankens tillgångar.

Götakanaldiskonten, der hrr G. Ekman och N. Malm
voro direktörer, hade deremot liksom Göteborgsdiskonten
gifvit mycket god vinst och skötts mycket ordentligt, hvilket
ju äfven hrr revisorer, Lorenz Tarras och J. C. Bauck,
intygade. Men kanaldiskonten var för nära bunden vid
kanalarbetet, hvilket af öfvermekanicus S. Bagge — han drunknade
i Wettern 1814 — och engelsmannen Telford från början
blifvit felaktigt beräknadt och anordnadt, under det
kanalverkets främste Göteborgsrepresentant B. H. Santesson, som
fanatiskt arbetade för företagets fullbordan, icke heller torde varit
synnerligen samvetsgrann med sina beräkningar, under det
han var mycket lättsinnig med löften och förespeglingar, så
att kostnaderna blefvo ofantligt mycket större, än man
antagit. Kanaldiskonten hade nog varit till stor hjelp vid
byggandet, men, då staten i alla fall skulle ytterligare taga
arbetet under armarne, tyckte många redan nu, att man borde
göra detta omedelbart och icke bry sig om att i så orimlig
grad gynna den med detsamma förbundna diskonten.

Kanaldiskonten gjorde sig också många fiender genom
en nog brådstörtad uppsägning af lån.

I alla händelser hade diskonterna nu ute på återbetalning
vid anfordran sedlar och papper på fem millioner rdr banco.

*

Jag måste tyvärr också här beröra den urtima riksdag,
som härpå sammanträdde den 20 november 1817, vanligen
dock kallad 1818 års riksdag.

I fråga om de »enskilda» diskonterna beslöto nu
ständerna, att riksgäldskontoret skulle inlösa diskonternas
utelöpande anvisningar med banksedlar, att detsamma skulle
betala Götakanaldiskontens och Malmödiskontens öfriga
kapitalskulder till ⅕ kontant och till ⅘ med obligationer, som dock
icke skulle vara räntebärande, men att med hänsyn till de af
riksgäldskontoret för Göteborgs diskont utfärdade obligationerna
desse deremot skulle löpa med 6 procents ränta och att
diskontens direktörer här skulle solidariskt förbinda sig att
hålla riksgäldskontoret fritt från förlust.

Riksdagsbeslutet gick för öfrigt hufvudsakligen ut på,
att silfverutvexling från banken på få undantagsfall när
fortfarande skulle vara förbjuden — man hade försökt med att
endast invexla först högst 24 skilling, sedan 12 skilling men
dermed endast framkallat slagsmål — och att alla till banken
inflytande räntor eller afbetalningar skulle användas som
lånebidrag till näringarna eller kommunikationerna. Ett stort
kreditiv beviljades för att användas till bankosedlarnes
uppehållande i värde; ett stort lån lemnades till manufakturdiskonten,
likaså odlingslån, »fastighetslån» o. s. v., hvarförutom Göta
kanal allt fortfarande skulle tagas under armarne, ehuru hvad
här äskades icke alltför godvilligt lemnades af alla stånden.

I en skrifvelse till k. m:t begärdes införselförbud för
vissa öfverflödsvaror, höga tullsatser för andra, förbud för
vissa lyxvarors begagnande, afgifter för andra.

*

Man kan väl föreställa sig emellertid, att intet af allt
detta kunde bli något kraftigt medel att inom den närmaste
tiden höja särskildt Göteborg, landets förnämsta handelsstad,
ur den vanmakt, hvarmed dess affärslif nu träffats. Krediten
i utlandet var dålig, och den handelskris, som ungefär vid
denna tiden också hemsökte England, bidrog alltjemt att
försvåra läget. I diskontlån — från statens och de enskilda
institutionerna — hade förut ju ock legat ute hos
allmännheten ungefär 13½ millioner, hvilket belopp nu med ens
skulle nedtvingas till 8,800,000. När diskontlånen skulle
indragas, blefvo äfven de redbaraste säkerheter omöjliga att
belåna.

Jag har sett från hvarandra afvikande uppgifter rörande
den ekonomiska jordbäfningens omfattning och våldsamhet.
Jag har sett uppgifvas, att på tre eller fyra år här i
Göteborg inträffade 367 bankrutter. Jag har också en uppgift,
att nära 500 »stoppningar» inträffade på ungefär samma tid.
Efter transitohandelns slut var nu också skeppsfarten i yttersta
förfall. Sedelhafvare uppsade allmänt sina lån med
inteckningar. En kolossal mängd fastigheter måste säljas för inemot
en tiondedel af värdet, ja det hette att egendomar såldes
för hvad teglet i byggnaden kostat. Konungens
befallningshafvandes femårsberättelse innehöll sedan åtskilliga uppgifter
rörande den bedröfliga ställningen. Af tidningarne ser man
endast utlysningar till konkurssammanträden. Men antalet
af sådana räcka också till.

De stackars organen för den allmänna meningen stodo
kantänka, bedröfligt nog, under censur. De fingo icke ens
antyda, att Malmödiskonten var under isen, nej icke ens
sedan hvarenda menniska visste det. Dock fingo de sedan
tala om — hvad man ju också hörde under riksdagen —
att hela krisen härstammade från Göteborg. Under den korta
transitotiden hade Göteborgsköpmännen alldeles förstört
Sveriges affärer, påstods det. Ja, man trodde sig till och
med hafva räknat ut, att Sverige på detta sätt genom
Göteborg på sju års tid förlorat 22 millioner rdr. Göteborg
förblef det svarta fåret i den hvita hjorden. Det fick ju också
besked härpå i de ytterst hårda villkoren för
Östersjökompaniet. Faktiskt var dock, att ofvanberörda transitohandel
sköttes till största delen med utländska pengar och af
utländska händer, men att likafullt en icke ringa del af vinsten
kom Sverige till godo. Detta hade bland annat utredts af
landshöfdingen grefve Rosen i hans riksdagsanföranden.
Men landshöfdingen uträttade då föga med att trotsa en
lika vilseledd som envis opinion, en blindt passionerad samtid.
Göteborgarne fingo vara nöjda ändå.

Jag må här infoga, att Göta kanals styrelse deremot
icke var nöjd med hvad k. m:t till dess förmån beslöt. På
sitt knorrande fick emellertid direktionen ett ganska
allvarsamt svar, en skarp skrapa derför, att densamma »högtidligen
protesterat mot af Riksens Ständer vidtagna och af Kongl.
Maj:t fastställda beslut». Straffskrifvelsen, som var daterad
redan den 25 november 1818, talade också om felaktiga
begrepp om förmenta rättigheter och slutade med förklaring
af Kongl. maj:ts misshag och ogillande.

Nå, kanalbolaget fick det nog ändå bra det. Men de
stackars göteborgarne, som dock med stora ansträngningar
också skrapat ihop dryga pengar för att lägga ned i detta
kanalbolag, hur behandlades de ytterligare!

På Göta kanals diskont förlorade staten 914,000 rdr
banco, på Malmö diskont 430,000. På Göteborgs diskont
förlorade den icke en vitten, såsom det visade sig vid
slutrealisationen 1826. Men så hade man här också gått ytterst
noggrannt tillväga. Ett lokalpatriotiskt sinne känner sig
otvifvelaktigt än i dag något känsligt berördt af dessa
annonser af 1819, i hvilka hr Broms bland annat lyste ut
auktion på den en gång så blomstrande inrättningens
pulpeter, kassakistor, skåp, pulpetstolar, stämpelprässar,
blecklådor o. s. v.

Men när stadens riksdagsmän, hrr Sam. Arfvidsson,
Wideberg och Leffler, för att Göteborgs stadskassa under
detta bekymmersamma skede skulle beredas någon lättnad,
begärde för henne ett blygsamt statslån af 200,000 rdr
banco, då ville man först icke lemna denna hjälp. Emellertid
skickade man vid närmare eftertanke hrr Brinkman och
Skogman ned till den betryckta vestkuststaden; och på deras
tillstyrkan beviljades då lånet, men med säkerhet af alla
stadens fastigheter samt borgen af magistratens ledamöter
och borgerskapets äldste.
Men köpenhamnarne fröjdade sig naturligtvis högeligen
deröfver, att den konkurrens, som göteborgarne börjat med
dem, och vid hvilken den danska hufvudstadens
transitohandel låg alldeles under och rent af upphörde, nu föll ihop
som en sprucken ballong.

*


I.

Bland ruinerna.

Med Göteborgs pånyttfödelse gick det långsamt nog
både i det ena och det andra afseendet. Ännu långt fram i
tiden märktes skakningar efter det djupa fallet. Stadens
yttre tycktes också vittna om detsamma. Visserligen reste
sig snart nya hus, numera allmänt af sten, i det till hälften
förstörda fjerde qvarteret mellan Norra Hamngatan och
Sillgatan. Visserligen började med fästningsverkens slopande
detta storartade försköningsarbete, som gjort Göteborg till en
så ovanligt både prydlig och vacker stad. Men arbetet gick
åtminstone i början mycket trögt.

Den ekonomiska kraften återkom endast så småningom
efter den svåra sjukdomen, hvilken ännu tid efter annan
framträdde i betänkliga återfall. Samhällskroppen svigtade
under de tunga bördorna. Väl att icke mer än en gång
energien bröts. Väl att några stödjepelare stodo qvar och
att andra vuxo upp ur ruinerna.

Det var emellertid redan långt före den häftigaste
krisens orofulla månader, före eldsvådedygnet 1813, ja, före
de kanske allt för glänsande affärsåren och den egendomliga
krigstiden, som Göteborg gjorde första ansatsen att pryda sig
på ett sätt, som främlingarne nu tvingas att gifva sitt 
erkännande. Den hårdt tillsnörande krigsrustningen lades bort
redan före affärssyndafloden, det ena stycket efter det andra,
och staden smyckade sig i stället med grönt, något
betänksamt och trögt, det får medgifvas, men med mycken
urskiljning, mycken smak och med så pass mycken sparsamhet, som
kunde vara förenlig med uppgiften.

Före grefve Rosen fanns det en landshöfding i Göteborg
som hette baron Carpelan. Han har förtjensten, synes det,
deraf att beslut fattades derom, att staden skulle upphöra att
vara en fästning, gammalmodig, ofullständig, mycket svår att
hjelpa upp, omöjlig att försvara, sådan som den var. Hr
landshöfdingen, generalmajoren och baronen fann, att det var
bättre, att fästningen upphörde att finnas till, än att den skulle
vara oduglig och endast till hinders. Dock tyckte han, att
fästningsverken borde stå qvar en tid utåt redden till och
sålunda i förening med befästningar i skärgården försvåra ett
anfall från sjösidan.

Kungl. maj:t beslöt också i öfverensstämmelse med sin
förtroendemans framställning. Planen var uppgjord af stadens
egen arkitekt, en fortifikationskapten Carlberg. Kontraktet
afslutades (det var redan år 1807) mellan baron Carpelan å
kronans vägnar samt stadens magistrat, representerad då af
hrr Hans Hummel, Kall och Minten, borgerskapets äldste,
representerade af hrr Andreas Andersson, And. Nystedt, Benedict
Falck, Gust. H. Ekman och Joh. Wedberg samt å öfrige
»husegares och invånares» vägnar hrr Chalmers, Björnberg,
F. M. Åkerman, Arfvid Vallerius, Signeul, Dymling, Gammelin
och Hultman.

Afröjningen och planeringen skulle ske helt och hållet
på stadens bekostnad — hvilket ju var billigt, då densamma
härigenom skulle få stora fördelar — och under en tidsrymd
af tio år; men befästningarna mellan Badstufvubastionen och
bastionen S:t Erik de skulle, såsom nyss sades t. v. skonas.
De funnos också qvar orubbade ännu 1825, och Trollhätte
kanalbolag hade tillstånd att der på området mellan muren
och »estacaden» eller pallisaden lägga upp mudder.

Man skulle emellertid börja med verken kring Kungs- 
och Drottningbroarne och derefter gå till undanrödjande af de
öfriga befästningarna åt landsidan. Hufvudverken skulle rifvas
till samma nivå som Larmgatan.

Bland mera speciella föreskrifter förekom, att en chaussé
skulle byggas utanför Kungsporten i stället för en dåvarande
träbrygga. Öster om sagde chaussé inrättades sedan på södra
sidan ett vattningsställe för hästar och möjligen äfven andra
djur, hvilket emellertid länge var mycket svårtillgängligt och
farligt, något hvaröfver också offentligen klagades. Längre
fram utfärdades ock tillåtelse att hafva timmerupplag i kanalen
utanför Kungsporten. Båtar utan master skulle kunna passera
under chaussén eller chaussé-bron; men från densamma och
ned till elfven skulle en kanal upprödjas, der äfven något
större fartyg skulle kunna gå. Från ravellinen Prinsessan
Hedvig (någonstädes vid nuvarande Sahlgrenska sjukhuset)
skulle denna kanal gå i två linier utåt elfven och närmast
vid densamma bilda en bassäng. I stället för kapunieren
skulle gräfvas en vattenreservoir för den uppväxande
stadsdelen Haga, hufvudsakligen afsedd att begagnas vid eldsvådor;
och för att icke vattnet skulle stagnera och förderfvas i denna
reservoir skulle det fortledas i de två bäckar, som gingo
genom Haga ned till elfven. Åtskilligt af detta kom af olika
skäl icke till utförande, men åtskilligt annat kom deremot till
stånd. Två nya torg skulle bildas, ett till höger om
Kungsporten af den rymd, på hvilken bastionen Johannes dux stod,
och ett till venster om Drottningporten vid bastionen Johannes
rex, nära dåvarande länshäktet och Östra Larmgatan. Det
ena var början till Kungstorget (först kalladt »Trätorget»)
och det andra till Drottningtorget (först delvis »Hötorget»).

En förstad borde komma att bildas innanför Vallgrafven,
sträckande sig i en böjning från Johannes rex ända till fram
emot östra Haga. Denna tanke förverkligades på så sätt,
att sedan stadsdelen mellan Stora Nygatan och Larmgatan
omsider tillkom.

Det är ganska tydligt, att med dessa bestämmelser
afsågs, att icke staden skulle få rumla om med de af
fästningsverken tillvunna stadsdelarne på något lättsinnigt sätt. De
borde användas förståndigt; och man borde äfven hafva
skönhetshänsyn för ögonen.

För att icke stadens fullständiga återbebyggande inom
de äldre råmärkena skulle uppskjutas eller uteblifva, stadgades
i detta kontrakt mellan kronan och staden, att alla tomter
inom fastningsgrafven — äfven i nu tillkomna nya qvarter —
då de såldes till bebyggande, skulle bebyggas med stenhus,
för hvilka skulle betalas samma umgälder som gällde för de
gamla stadsdelarne.

Likaledes bestämdes i samma syfte, att de nya
tomtqvarteren utanför Vallgrafven väl kunde få uthyras på vissa
år — tio — till plantager och trädgårdar, som kunde
inhägnas med öppna staket eller häckar, men icke finge
bebyggas, förr än staden inom grafvarne blifvit fullbygd.

På dessa plantager eller i dessa trädgårdar, som delvis
utgjorde början till Trädgården, Kungsparken m. m., fingo
sålunda tillsvidare endast byggas vaktstugor eller lusthus,
»flyttbara korsverkshus med halfsten i rutorna». På dessa
vilkor utbjödos åter ännu år 1827 platser och områden mellan
å ena sidan förra fästningsverken och å andra sidan den
anlagda Nya Allén och den s. k. »Vestra heden vid Haga».

Längre fram beviljades väl ett eller annat undantag, så
att t. ex. en liten traktörstuga någonstädes mellan Stampbron
och n. v. ankdammen i Trädgården blef första början till en
restauration på dessa fridlysta platser, så vida jag icke
missförstått en gammal karta i stadens ingeniörskontor. Men
annars hölls det strängt på vissa här antydda grundreglor.

Det var väl icke heller så frestande att bygga i dessa
ännu temligen oländiga trakter, der t. ex. nu Trädgården
ligger, en sumpig äng midt emot de s. k. Hallska barackerna,
stora långa skjul, der nu friherrinnan Dicksons, hr
Drögemüllers och hr A. Heymans villor ligga. Dessa baracker
hade familjen Hall låtit uppföra för att der måtte herbergeras
brandskadade husville; men de tyckas också vid olika
tillfällen hafva kommit till bruk för krigsfolk.

Vi få dock icke lemna ur sikte, att staden skulle vara
skyldig att hela vägen åt landsidan ända från kanalen som
går från Fattighuset till slussen — öfver hvilken kanal en
stenbro skulle byggas — och fram till Masthuggsvägen plantera
nyss antydda allé eller »promenade» med broar och fyra
trädrader, »icke vanliga pilträd utan andra prydliga
trädsorter». Denna allé skulle naturligtvis då icke gå utmed
Vallgrafven, utan den skulle svängas ett stycke derutomkring,
så att mellan densamma och grafven i framtiden ytterligare
en förstad kunde anläggas, om än — såsom ofvan angafs —
denna terräng nu och tillsvidare icke finge bebyggas. Vid
sidan af allén kunde »bosquéer» planteras, der enligt
ritningen »Kungl. Maj:t funnit utrymmet fullkomligen medgifva
att göra en bekvämare och täckare anläggning». Dessa
»bosquéer», dessa »beqvämare och täckare anläggningar»
bildade kanske den första tillstymmelsen till, vi kunna kanske
säga det utan att få alltför hårdt mothugg, Skandinaviens
vackraste trädgårdsanläggning.

Början med alléläggningen skulle göras vid Slusskanalen.

Skönhetshänsyn ingick också i bestämmelserna, huru
förfaras borde med de gamla portarne. Sålunda hette det,
att Kungsporten, som af huggen sandsten vore uppförd »i
architecturisk smak», skulle bibehållas med rum för vakt och
för arrestanter och att mellan porten och den ofvannämnda
»chausséen» — teaterbron — en plan skulle instängas med
murade pelare och jerngaller. Drottningporten deremot, som
vore »af ganska simpelt utseende», den skulle nedrifvas och
ersättas med en »i bättre smak» samt likaledes erhålla ett
jernstaket och corps de garde. Carlsport skulle rifvas — det
skedde dock icke förr än 1820 — och möjligen sedan,
också »i en bättre skepnad» uppföras längre ut åt
Masthugget.

Dessa skönhetshänsyn gjorde, att det drog mycket längre
ut med raseringsarbetet och förändringarna, än som med
ofvannämnda kontrakt afsågs. År 1819 odlades tillsvidare
råg på »glasinerna». Höbergningen på fästningsverken
bortauktionerades långt in på 1820-talet, liksom man ock under
samma decennium finner auktioner utlysta för bortarrendering
af logementen till venster om Carlsport, af kasematterna i
Carolus dux samt gallerihvalfven i samma bastion och i Carolus
rex. Ja, jag har sett kungörelser om uthyrning af sådana
lokaler från år 1834. De uthyrdes till magasin, en tid äfven
till uppehållsort för menniskor såsom än i dag de gamla
kasematterna i Stettin.

Nya allén blef färdig 1823. I densammas anläggning
anses den gamle rådmannen assessor Kall liksom
kommerserådet Ekman i början hafva tagit en verksam del, under det
dock kommerserådet Olof Wijk både som ordförande i
borgerskapets äldste och genom sitt personliga inflytande hade
brorslotten i förtjänsten däraf, att den vackra anläggningen så pass
snart kom till stånd. Flera kungörelser offentliggjordes sedan
vid olika tider med befallning, att den, som hade grus eller
annan fyllning att bortköra, den skulle betala böter, om han
förde dessa fyllnadsmaterialier till annat ställe än Nya allén.
Staden körde naturligtvis dit allt, som skulle bortschaktas från
andra platser. Fröhandlaren och trädgårdsmästaren Sven
Söderberg fick i första början på entreprenad öfvertaga
skötseln af alléerna utanför Kungsporten.

Först 1824 blef omsider stenbron mellan Nya allén till
Stampen färdig.

Staden hade emellertid fått raseringshjelp genom
kommenderingar från indelta regementen och från arbetsfängelserna,
men arbetet gick icke just fortare i följe häraf.

Baron Carpelan fick aldrig se ens dess början. Han dog
kort efter, sedan han gjort staden denna tjenst. Stadens
borgare hunno emellertid uttrycka sin tacksamhet genom en
vacker gåfva, en grann snusdosa och 200 dukater. För
dukaterna beställde han sig sex silfverljusstakar, som skulle
bli fideikomiss i hans slägt. De brukades första gången vid
hans begrafning.

De gamla förfallna skyddsvärnen — hvilka man redan
på 1780-talet ansåg omöjliga att försvara, fastän det allt
annat än krigiska snillet Gustaf III i yttersta nöd tvangs att
söka använda dem — dessa tarfliga försvarsverk nedrefvos
dock så småningom, och ur deras ruiner växte upp ett nytt
Göteborg med ganska dyrbara erfarenhetsrön, men ändå
åtminstone med sådan både lefnadshåg och skönhetssans, att
man kunde hoppas på bättre tider och tänka på att i olika
afseenden njuta af desamme.

*

Jag har inledningsvis antydt, att jag ogerna vill dröja
vid den tid, då ekonomiska olyckor, ja undergång fördunklade
eller dränkte framtidens utsikter i de flesta göteborgska hem.
Förödelsen fortsattes visserligen sedan hela förra fjerndelen af
seklet, allt under det fästningsmurarne så småningom ramlade
för att lemna rum för en ny utveckling, men det allra värsta
syntes nu vara öfverståndet. Dock icke utan spår. Och hur
kunde det vara annorlunda?

Det fanns knappast någon boning, någon släkt, i hvilken
icke affärsmordengeln gästat eller åtminstone klappat på. Om
Ni läser tillkännagifvandena om konkurserna från denna tid
eller rättens protokoller rörande dylika tilldragelser, skall Ni
finna, att hemsökelsen sträckt sig till alla samhällslager: från
regementsofficerare, teologie doktorer, kommerseråd, bergsråd,
direktörer och förut rika och ansedda handlande, kronofogdar,
och skärgårdsintendenter, segelduks- och gipsfabrikörer, ned
till kattuntryckare, teaterföreståndare, kompass- och
karduansmakare, »hårmakare», sejlare, traktörer, ja ned till
mäklarebetjente, pistol- och sporrsmeder, mätare, vaktmästare, 
»pepparkaksbagare», såpmästare, vinkypare, »oppertimmermän»,
hushållsslagtare, tunnbindaregesäller, linväfvare, källardrängar,
skogvaktare, båtkarlar och vanliga kroppsarbetare, för att icke tala
om studenter och kadetter, ja äfven enkor — efter sådana!

Somliga lemnade orten såsom ytterligare flere utländska
affärsmän, t. ex. en Blaurock, de siste innehafvarne af firmorna
Low & Smith, Scott & Gordon m. fl., dessutom en
diskontrevisor och dennes bror, som en tid var diskontbokhållare
men sedan sinnesrubbad. Den en gång betydande exportören
J. F. Freundt började värdshusrörelse i sitt »f. d. egda hus»
i Masthugget vid Breda vägen och rekommenderade sig
såsom traktör hos sina forna affärsvänner och kunder.

I boförteckningarna såg man bland annat lågt upptagna
aktier i frimuraresamfundet, som dock sedan gjorde rätt för
sig med hjälp af obligationer på 50 rdr,Som bekant, brann hela det inre af Frimurarelogen upp
morgonen den 29 mars 1820. Händelsen åtföljdes vid middagstiden samma
dag af en ännu värre olyckshändelse, i det en qvarstående mur då
nedrasade och dödade, enligt uppgift, femton personer och sårade
flera andra.

D:r Dubb hade garanterat, att de som voro logens
fordringsegare, icke skulle lida någon förlust. Jag ser ett tillkännagifvande af
hr G. Bergendahl af år 1822, att han utbetalar räntorna till dem som
tecknat aktier — ännu icke af ordenssamfundet inlösta — i det då
åter uppbyggda frimurarehuset.

Enligt en förordning af år 1800 kunde antagas, att frimurarne
icke behöfde betala något för de aktier, som de år 1810 hade utfärdat,
såvida de öfvergått till andra än frimurare. Men d:r Dubb hade redan då
förklarat, att frimuraresamhället skulle betala allt, äfven utan hänsyn
till preskriptionstid.

Frimurarne hade efter branden barnhus och magasin i det nya
qvarteret vid bastionen »Gustavus primus». i Bachelors ClubBachelors Club egde huset n:o 22, 23 andra roten eller hr
Julius Lindströms nuvarande hus vid Kungsgatan.
och Göta kanals och Göteborgs diskonter (upptagna till 10
procent), för att icke tala om högst betydande belopp i
Götakanalaktier.

En större högt aktad firmas betalningsinställelse berodde
hufvudsakligen på, att den egde aktier i Göta kanal för
46,500 rdr banco och icke kunde belåna dem. Dessa aktier
hade ock den för den enskilde innehafvaren eventuelt mycket
ledsamma egenskapen, att, om man försummade en
inbetalning å desamma, återföllo de utan ersättning till bolaget, äfven
om den enskilde aktieegaren förut betalt in ända till
exempelvis nio tiondedelar.

Low & Smith hade i sin stat sin stora fastighet i staden
— sedermera hr Gibsons, nu hr Ernst Krügers — en d:o i
elfte roten, stora skeppsdelar, salterierna Flatholmen,
Kjäbbenabbe (Marstrand), Krossholmen (Nya Elfsborg), aktier i stora
Teaterhuset, i Bachelors Club, i Göteborgs diskont, i 
Sjuntorps fabriker och varfvet Kusten — hvilka sistnämnda företag
dock visade sig utmärkta, sedan Alex. Barclay och Olof Wijk
tagit dem om hand — i Kullens spinneri och i Trollhätte
skeppsdocka m. m. m. m.

Dock, jag vill, som sagdt, icke dröja vid dessa
våldsamma katastrofer, härledande sig från den närmast
föregående tiden, hvilka ännu icke på 1820-talet voro utagerade.
Endast för kontrasten med den sistnämnda stora engelska
firman vill jag anteckna skådespelerskan m:lle Justine
Widerbergs tillgångar: flere skålpund bomullsvadd, två alnar hvitt
flor, ett par hvita silkesstrumpor, ett par hängslen, fyra stycken
lock-kammar, två st. handtvålar, flera lod paljetter och en fin
masque. M:lle Widerberg gjorde väl icke konkurs, men
hennes tillgångar togos dock i anspråk för hennes skulder,
liksom den stora affärsfirmans. Sammanställningen kan
motiveras deraf, att båda uppgifterna äro hemtade från
samma håll, rådhusrättens arkiv.

*

Någon bankinrättning enligt nutida mönster hade man
icke minsta begrepp om, men bankväsendet var tillochmed
sämre ordnadt än man under dåvarande förhållanden kunnat
ha anspråk på. Pengar var det naturligtvis mycket ondt om,
och fanns några på en del händer, voro de nog dyrköpta.
Att pantlånarerörelsen florerade, kan man inhemta af
rådhusrättens protokoller, der det finnes antecknadt då desse den
tiden högst »suspecta» hjelpare begärde »uppbåd». Göteborgs
diskont var, såsom jag i inledningen omtalat, under realisation;
och Rikets ständer brådskade icke med att upprätta detta
afdelningskontor af statsbanken, som var påtänkt och som väl
kunde i främsta rummet påfordras i rikets andra stad. Det
kom ju icke till stånd förr än 1824. »Diskontlånerörelsen»
fortfor dock såsom något slags afvecklingsorgan. Det hette,
ser jag af lagsökningshandlingarnas rubriker, fortfarande
»Göteborgs diskont», men reverserna utfärdades till Rikets
Ständers Riksgäldskontor, som tog en procent i månaden, om
lånen icke infriades på förfallodagen.

Om det under dessa år egentligen icke fans någon bank
i Göteborg, så upprättades dock nu här en sparbank, som
kom till stånd mest genom en ung framstående tysk
köpmans, hr E. Ludendorffs — i firma Ludendorff &
Ungewitter — energiska bemödanden redan 1820. Bredvid
Ludendorff bestod den första styrelsen af landshöfdingen (ordf.),
Samuel Arfvidsson, biskopen, Olof Wijk, A. M. Prytz, And.
Leffler och juveleraren Blomstervall. Men denna institution,
synnerligen löftesrik och verkligen gagnande som den var,
hade ju ingen direkt betydelse för vårt affärslif. Jag torde
emellertid längre fram återkomma till densamma, här endast
erinrande, att en framstående göteborgare, Santesson, den i
inledningen omtalade sangviniske och synnerligen energiske
befordraren af Göta kanals anläggning, redan 1803 hade
grundat en sparbank å sin egendom Årnäs i Vestergötland.

För att sköta stadens drätselverk inrättades, som bekant
år 1820 en drätselkommission. Den synes hafva delvis skött
sig väl och gjort sig förtjent af det förtroende, man skänkt
densamma. Den bestod till en början af sjelfvaste 
landshöfdingen med tre rådmän och tre af borgerskapet. Sedan blef
den något annorlunda sammansatt.

Stadens skulder stego emellertid år 1820 icke till högre
belopp än 277,000 rdr; och af denna summa var, som bekant,
Rikets Ständers bank fordringsegare till 200,000. Men äfven
ett så ringa skuldebelopp manade vederbörande att iakttaga
en försiktig sparsamhet, då det, äfven under den bästa
förutsättning, syntes omöjligt att vidare draga på framtiden: en
del utgifter hade man vant sig att skjuta fram i tiden.
Inkomsterna ingingo svagt och trögt. Det var ju också
naturligt: den handel, som utländingarne drifvit öfver Göteborg,
hade minskats ytterligare. När ännu år 1817 ända till 477
utländska fartyg besökte Göteborgs hamn, kommo år 1822
dit endast 351.

Men det var goda år nu för landtmännen, i hvilkas
intresse de senaste riksdagarne tagit så hårda tag, ja det vill
säga: de hade goda skördar, men spanmålspriserna voro låga,
hvilket ju kunde vara godt för de utsvultne både på landet
och i städerna. Men fortfarande klagades öfver, att
landtbruket icke bar sig. Oupphörligt utlystes frivilliga eller
konkurs-auktioner på dyrbara egendomar, hvilkas egare syntes
mycket förmögna. Sällan hafva väl förmögenheter på landet
smält bort så hastigt. Det torde emellertid vara erkändt, att
man från denna tid också började lägga sig mera vinn om
landthushållningen.

Jordbrukets alltjemt betryckta läge återverkade
naturligtvis också på stadsnäringarna.

*

Man kan fråga, hvilka som under dessa alltjemt svåra
tider voro vårt samhälles stödjepelare.

Magistraten egde under hela detta tidskede en
myndighet, som beherskade, för att icke säga, tryckte ned
kommunalrepresentationen, vare sig denna framträdde såsom
borgerskapets äldste eller såsom drätselkommission eller i andra former.
Allmän rådstufva var något som sällan förekom annat än vid
val. Emellertid synes denna magistrat hela tiden varit
sammansatt mest af dugande män, som hade en liflig håg att
gagna samhället och en nog så klar blick för faror, som
hotade, och för medlen att återupprätta detsamma.

Magistraten bestod 1820 af justitieborgmästaren lagman
E. E. Brusewitz, handels- och politiborgmästaren lagman
P. U. Ekström, rådmännen assessorerna Kall och H. E.
Pettersson, hrr Minten, M. B. Nolleroth, J. Jacobson, A. F.
Ritterberg, Ch. Bergström, A. Brag, C. H. Carlsson och S. L.
Nordquist. Af desse gick assessor Kall af redan följande år
och assessor Pettersson år 1822. Den förre efterföljdes af
rådman Högfeldt, förut stadsnotarie, och den senare af
häradshöfding Gustaf Claesson.

Men desse män må nu hafva varit så kraftfulla, skicklige
och samhällsvänlige som helst, så kunde nog deras kraft,
deras begåfning, deras nit icke fylla dessa betänkliga
ekonomiska samhällsrefvor, som nu gapade mot dem. Borgerskapets
äldste utgjordes vid början af årtiondet af hrr Olof Wijk,
G. R. Prytz (börsdirektören, egaren af huset n:o 45 i fjerde
roten och af Wilhelmsberg ute vid Örgryte kyrka), Jan
Lamberg (förut bolagsman med D. Carnegie), Joh. L. Melin,
And. Siberg (en af direktörena för Kullens fabriker), Sven
Bressander (egare af huset bredvid Kochs på Torggatan och
landeriet Johanneberg), C. E. Svalander, Stangenett, J. G.
Grönvall, v. Aken och Tauson, alla af handelsklassen, A. Hallgren
och Hellberg af hökareklassen och sadelmakare Uskelin,
spegelmakare Bylander, snickare Österling, den godmodige
och populäre juveleraren Blomstervall, den både som rik (en
tid åtminstone) och ifrig komunalman kände hattmakare
Söderborg, bagaren Nordström, Wickström, bryggaren Lorens
Svensson, hofsmeden Viding, stadens modernaste skomakare
Frenning och målaren J. A. Beijer, alla de senare af
handtverksklassen.

Då inkomsterna gifvetvis måste ha en stor betydelse i
ett affärssamhälle sådant som Göteborg, och då detta
samhälle otvifvelaktigt behöfde relativt mycket rikliga bidrag af
sina medlemmar, skall jag ock här anteckna, hvilka som på
denna tid måste på grund af sina inkomster starkast
kontribuera vid utdebitering af de s. k. sammanskottsmedlen.

Den högst beskattade var då (1820—1821) ännu N.
Björnberg, som det förra året betalte i sammanskottspengar
879 rdr banco och det senare året 947, oberäknadt 164 rdr
som han fick vidkännas för sina fastigheter, eller — lika
mycket som staden då betalte för sina. Härefter kommo:

James Dickson (367—320), Alex. Barclay (352—344),
Carnegie & Lamberg (311—386), Levin Jacobsson (275),
J. N. Milow (275), V. J. Vallentin (250—300), Lars Levgren
& Son (218—318), v. Reis & Magnusson (200—210), A. R.
Lorent (200), Paul Melin (197—255), enkefru J. E. Fröding
(167—194), Dan. Dahl (160—196), L. E. Magnus & associé’s
sockerbruk (157—261), Olof Wijk (142), Edv. Ludendorff
(140—175), J. A. & C. F. Kjellberg (135), Olof Beckman
(124), L. E. Magnus (122), Milow & associé’s sockerbruk
(förut Blaurocks, nu Milows och F. Willerdings, 118), Olof
Wohlfart (gammal minuthandlare, 100), A. M. Lundgren,
(96—111), A. M. Prytz (90), I. E. v. Proschwitz (89), I. M.
Lundberg (87), G. H. Ekman (84—94), G. R. Prytz (83),
Segerlind (Göta källare, 83), snusfabrikör Skogström (80),
Carl Björnberg (son till Niklas, 80), Sven Renström (en helt
ung man kommen från landet, 77), Sam. Arfvidsson (75),
Wilken & Stade (75), C. A. Murray (amerikansk konsul
75—100), Thorburn & Broddie (70), J. Minten (70), och
Thom Gavin (bryggaren 70).

Jag inlåter mig här icke på frågan, huruvida desse
samhällets ekonomiska stödjepelare också samtlige voro dess
moraliske och klart förutseende. Möjligen kommer att af
dessa anteckningar sedermera på ett eller annat ställe
framskimra, huru dermed i fråga om den ene eller andra förhöll sig.
Det var nog mycket olika härmed.

Jag har ofvan antydt, att magistratens makt var stor.
Den berodde delvis af, om jag så må säga, stadens
författning, delvis deraf att särskildt en del af dess medlemmar voro
bättre utrustade än de allra fleste af våra borgare att fatta
hvad som kunde gagna och finna sättet att genomföra hvad
som måste anses allmännyttigt. Det förefaller dock så, som
om dessa stadens styresmän, äfven de, mer än en gång skulle
stått handfallna bland ruinerna, om de icke haft den på samma
gång sangviniske och rådige landshöfdingen att lita till.

*

Göteborgarne ha visst alltid varit mycket lojala
undersåtar, ja afgjordt konungskt sinnade. När i vår stad
orosandarne väckts till lif och visat sig svåra att i hast dämpa,
så har det nästan alltid rört sig om något materielt intresse
— någon enda gång har kanske också ett kyrkligt sådant
framkallat symptomer af sinnesyrsel — och för
gatuoroligheter lågo i början af seklet det höga priset på lifsmedel
eller smugglerihistorier nästan alltid till grund. Äfven under
denna tid, då man från högre ort och särskildt vid
riksdagen ställt sig ganska misstänksam, orättvis och ogin mot
Göteborg under djupt kända ekonomiska hemsökelser, visade
sig göteborgaren nästan alltid såsom en god medborgare.
Äfven nu var han rojalist. Det sades, att det knappast fanns
mer än en kungsfiende i den goda staden: det var en fantast
som hette Wohlfahrt — förnamnet var visst Adolf — och
han var antagligen endast ett revolutionsfår. Man hoppades
och trodde på kung Carl Johan. Hjelten hade slagit den
förskräcklige Napoleon. Han hade förenat Norge med Sverige.
Han hade redan som kronprins starkt intresserat sig för
finansväsendet och landets handelslif. Ja man visste, att han
stått på merkantilisternas sida, när bland Rikets Ständer den
svårt prohibitivistiska och mot stadsnäringarna så fiendtliga
riktningen gjorde sig så skarpt gällande. Hvad kunde man
icke vänta af honom som kung?

Det var i januari 1820 stort jubel, då tillfällighetsstycket
»Föreningen», — hopskrifvet år 1814 af öfverste
Nordforss — jag vet icke för hvilken gång i ordningen, gafs
härstädes med »militäriska manövrer, husar- och
artilleriregementen, svenska och norska jägare, infanterister och till sist
ett militäriskt fyrverkeri», allt med musik af Dupuy. Det var
ännu högtidligare, då der firades Te deum i kyrkorna den
27 juni med anledning deraf, att kronprinsen, som varit sjuk,
förklarades vara frisk igen. Bord dukades då i ena raden
af alléen för 1,200 fattige; och de medellösa, som icke kunde
infinna sig vid detta gästabud, undfägnades i hemmen eller
som det hette, i sina qvarter. Jag kan i förbigående nämna
att kommitterade för denna vackra festlighet voro
handlandena Bergendahl och Svalander, hökaren Hallgren, juveleraren
Blomstervall samt ett par handtverkare, Åkerblom och Berg.

Kungen kom ju sedan hit i augusti. Han visste, att
samhället hade haft förtvifladt svåra ekonomiska strider att
genomkämpa, att det hade det än i dag. Han undanbad sig
derför allt kostsamt mottagande. Naturligtvis mottogs han
högtidligt af alla myndigheter och med stor militärståt. Det
trumpetades i kyrktornen, och det gafs kanonsalut. Men för
öfrigt var det korta besöket icke förbundet med några stora
kostnader för staden. De, som förekommo, bestriddes, enligt
magistratens och »äldstes» beslut, till hälften af stadskassan,
till hälften af »sammanskotts-medel» d. v. s. genom
utdebitering. Jag har hört, att sockerbruksegaren A. R. Lorent
gaf en glänsande frukostmiddag för konungen, prinsen och
deras uppvaktning, hvarvid de högste personligheterna
serverades i ett porterfat. Göteborgstidningarna synas icke haft
något att omtala. Jo, jag har sett, att der måtte varit en
stor kunglig mottagning, der trängseln och villervallan torde
varit svåra, att döma af annonserna om vid tillfället i
vestibulen bortbytta galoscher och paraplyer. Att konungen, som
vanligt vid sådana tillfällen, hade en »rund hand», det kan man
tänka sig. Han bortskänkte nu i Göteborg åtminstone 25,000
rdr banco till välgörande ändamål.

Det var nog vid detta konung Carl Johans besök som
stadens ende, man kan också säga dess officiella skald egnade
monarken sin hyllning. Jag påminner endast om följande
högstämda strofer:

Dig hyllar den gamle vid svigtande kryckan,
Och dig hyllar mannen med upplyftad arm;
På dig litar ynglingen mer än på lyckan;
Ditt namn jollrar barnet vid moderlig barm.


Der förekom visst också illumination, men den var nog
icke på långt när så ståtlig, som den åt hvilken göteborgarne
fröjdade sig nära sex år senare, då prins Carl, sedermera
Carl XV föddes.

Hade emellertid kungen nu kommit vid pass sex veckor
senare, hade han fått se en bedröflig illumination, då en stor
del af gamla kronovarfvet brann upp med varfskyrkan,
kronostall, corps de garde, en del af chefshuset och icke mindre
än åtta privata hus. Hade han dröjt ännu längre kunde han
fått se fattigförsörjningens barack vid Smedjegatan brinna.

Sådana illuminationer hade vi fortfarande godt om.

Kungabesöket år 1820 spred emellertid liksom ett
hoppets skimmer öfver samhället. Man gladde sig lifligt och
allmänt öfver det intresse, som den ryktbare härföraren, den
genialiske statsmannen egnade Göteborg, och man hoppades
det bästa af den sympati han visade för staden och dess
uppgifter.

Äfven inemot årslutet 1820 gaf sig göteborgarnes
hängifvenhet för kungahuset åter offentligen ny luft, då
Oscarsdagen här firades. Man gaf då till kronprinsens ära en
festtillställning på Segerlinds teater — dåvarande stora teatern, snedt
emot Göta källare — hvarvid orkestern under anförande af
direktör Braunstein spelade ouvertyren till »Trollflöjten»
hvarjemte »Kalifen i Bagdad» uppfördes. Den lifliga
undersåtliga känslan fick dock i synnerhet uttryck vid prologen,
som var författad af Wadman. Jag påminner äfven här om
några strofer:

Dagen är högtid! Dess namn oss förkunnar
Skandiens trygghet för kommande dar.
Man hör en bön till Gud från alla munnar:
Beskydda prins Oscar!
Missbrukens hjertrötter skall du utöda,
Vinka den gyllene åldern igen:
Den hundrahöfda hydran skall du döda,
O hjelte ämnesven!


Det dracks nog den qvällen »i spridda gillen för vårt
fosterland det kära, för dess första skymt af lycka, för dess
ändtligt frälsta ära», om än Runeberg ännu icke gifvit dessa
uttryck åt hvad en nedtryckt befolkning kände, när den såg
en hoppets längtansfullt efterspanade glimt.Hade kungen kommit hit ett år derefter, kunde han fått
åskåda den stora branden på barlastkajen. Den började i
fattigförsörjningens sopphus vid Gavins hamn, spridde sig till bryggaren
Wensters bryggeri (på Gavins tomt), hvarefter allt på
Masthuggsbergen ödelades. Elden hejdades vid Masthuggstorget, så att
köpmanslagren vid Smala vägen skonades. 44 hus brunno emellertid upp
på stadens område, 39 på landsförsamlingens grund. 782 personer
blefvo husvilla.

Jag må till sist foga till denna sammanträngda teckning
en påminnelse om, huru obetydlig i sjelfva verket staden
måste anses hafva varit. Dess folkmängd steg ju icke till
mer än 16,385 individer. Med tillägg af de »Förenade
Kustförsamlingarna» gick folksiffran dock upp i 23,667. År 1826
hade Göteborgs innevånarantal stigit till 18,665.
»Kustförsamlingarnas» folkmängd hade dock ökat sig högst obetydligt.
Gustavi församling var folkrikast, dernäst kom
Garnisonsförsamlingen och först derefter Christinæ.

*

Jag har på annat ställe antydt, att det var dyr tid ibland och
att de män, som skulle utgöra något slags underförsyn under
Vår herre för göteborgarne, ofta och särskildt vid detta 
skede hade svårt att ställa så till, att icke hungersnödens
spöke gjorde sitt intåg i staden och for fram bland ruinerna
med sjukdom, förtviflan och kanske död i sitt följe.

Stadens högste förmyndare — samhället behöfde ju
sådana af olika slag och var af naturen omyndigt i många
afseenden — hade härvid en mycket utsträckt
maktfullkomlighet. Man förändrade system för fattigförsörjning. Man
gick så småningom öfver från tiggerifrihet till tiggeriförbud,
från insamling i bössor till mera fasta bidrag och till ett
slags Elberfeldsystem, innan ännu något sådant fans i
Elberfeld, samt till sist dertill, att fattigförsörjningen — med
arbetstvång, der arbetsförmåga fans — uppehölls genom
uttaxering, hvilken stadsinvånare tillsvidare åtogo sig för åren
1821—23 och som bestämdes genom af dem valda
taxeringsmän, men som sedermera öfvergick till att, som så mycket
annat, blifva en af komunalrepresentationens uppgifter, under
det omkostnaderna blefvo stadens.

Men om de maktfullkomlige förmyndarne hade öppna
ögon för ett oregleradt proletariats faror, så hade de också
regulativerna i sin hand. Och dessa bestodo då icke blott
i sådana ordningsföreskrifter, som i vår tid kunna bestämmas
genom samverkan af vissa myndigheter: de sträckte sig till
bestämmelser som i hög grad inskränkte annars i deras
näring frie och priviligierade borgares yrkesutöfning.

Här utgåfvos då, exempelvis, taxor för dem af stadens
borgersmän, som fingo rätt att sälja bröd, öl och dricka,
kött och fläsk, för att icke tala om bränvin. Bestämmelserna
rörande sistnämnda betänkliga njutningsmedel ingingo också
kontrakten med brännerientreprenörerna.

Men jag ville nu här först tala om hvad bröd och kött
voro fastslagne att kosta år 1820.

Ett fint hvetebröd (1½ lod) skulle kosta 6 rst
riksgälds, en kryddlimpa (18 lod) måste säljas för 2 sk. riksgälds
eller 1 sk. 4 rst banco, och ett rågmjölskakebröd (à 11 lod)
fick icke kosta mera än en skilling riksgälds. För slagtarne
gällde också genomförda bestämmelser. Jag må här endast
nämna, att de icke fingo taga mer än 9 sk. 6 rst riksgälds
(6 sk. 4 rst banco) för ett skålpund fett oxkött och icke mer
än 15 sk. riksgälds för ett skålpund godt fårkött. Vid
jemförelse med andra förnödenheters pris, var detta icke dyrt.
Särskildt må dervid också märkas, att spanmålspriserna vid
denna tiden åter gått ned, hvaröfver ju de af våra
landtbrukare, som hade något att sälja, såsom ofvan nämndes,
alltjemt beklagade sig.

Men vårt folk lefde då, ännu mindre än nu, endast på
torrföda. Öl och svagdricka hörde icke blott till måltiderna,
utan måste finnas i krus eller stånkor, af tenn eller trä,
alltjemt tillhands på hvarje näringsställe, ja äfven i hvarje
hushåll.

Vederbörande hade då bestämdt, att bryggare icke finge
taga mer än 11 rdr 24 sk. riksgälds för en tunna dubbelt öl
(48 kannor) och icke mer än 7 rdr 24 sk. för samma mått
enkelt öl. Svagdrickat fick icke kosta mer än 3 rdr 32 sk.
riksgälds tunnan.

För krögarne var taxan något annorlunda: de fingo taga
för en kanna dubbelt öl 13 sk. 6 rst riksgälds, för enkelt öl
9 sk. 6 rst och för svagdricka 6 sk. riksgälds.

Man finner häraf att samhällets underförsyn ville unna
krögarne en måttlig förtjenst. Krögaren köpte sitt svagdricka
— när han icke idkade hembryggd för hela behofvet — efter
3⅔ rdr för 48 kannor och sålde det efter ⅛ rdr för en
kanna. Han köpte det sålunda för ungefär 4 sk. och sålde
det för 6 sk. kannan.

Men allt skulle vara godt och icke något fusk med.
Var det något fel med beskaffenheten eller vigten eller måttet,
så fick säljaren böta.

Det blef icke stor förändring i dessa priser sedan på
lång tid.

*


Det torde i alla tider få lända till Göteborgs samhälles
beröm, att dess bättre lottade medlemmar, äfven under en
tid då bättre lottad var ett mycket relativt begrepp, så att
ändå endast ett ytterst ringa fåtal var väl lottadt, gjorde allt
hvad de kunde för att lindra nöden för de sämst lottade.

I detta arbete deltogo så många som kunde. Somliga
egnade energisk personlig kraft och personlig möda deråt,
och andra offrade betydande penningmedel; de blefvo med
skäl bemärkta, och deras namn finnas i samhällets bästa
minneslistor, så mycket mera hedrande, som krafterna och
medlen kanske ansträngdes mer än någonsin tillförene eller
efteråt. Men många, många måste de anspråkslösa namn
varit som förtjent att nämnas men icke blifvit nämnda,
redbart sträfsamma, tåligt bärande, icke namngifne
samhällsmedborgares.

Det är med sådana krafter, bemärkta och obemärkta,
som ett samhälle lyftes upp, när de under god ledning
samverka.

Här fullföljdes efter det förfärliga nederlaget gamla
planer, här uppgjordes nya för ordnad verksamhet i
menniskokärlekens och bildningssträfvandets syften, planer och
sträfvanden, efter hvilka tydliga spår än i dag kunna utpekas.

*


II. 

Landshöfdingen.

Generalmajoren och landshöfdingen, öfverkommendanten
på Sveriges vestra kust, kommendören m. m. grefve von
Rosen hade de senare åren icke varit så kry som vanligt.
»Godt humör och hufvud på skaftet» var en af de uppgifter,
som han ansåg tillhöra folk i hans ställning; och icke synes
heller hans eget goda lynne lidit så mycket af kroppsliga
åkommor, icke ens af de familjebekymmer, som tid efter annan
kunde tillstöta, icke heller af skandalmoln som drogo sig ihop
på närmare eller fjermare håll, huru egnade desse ock kunde
vara att rubba ett annat sinnes jemnvigt. Han hade, sade
någon, bland andra gåfvor den att kunna taga en syndaflod,
som vore den en regnby eller på sin höjd ett åskregn.

En tidning, som i sin första barndom ändå hade mera
anlag till kitslighet än för rättvisa och sans, kunde med skäl
längre fram i tiden vittna på hans döda mull att »han genom
ett lätt och behagligt umgänge och förmåga att på ett vänligt
sätt skicka sig med hvar och en förskaffat sig en hög grad
af popularitet, hvarför man tryggt kunde påstå, att herr grefven
var älskad af mängden». Han skref också själf, att den
landshöfding i Göteborg, som icke ville visa populära fasoner,
Landshöfdingen Grefve A. P. v. ROSEN.

han skulle få väl stenlagda gator, skulle kunna hålla god
polis, kunna göra sig fruktad m. m., men han skulle »med
fyra gånger mera talanger, än jag eger, blifva högst onyttig,
ja en skadlig embetsman för konungens intressen». Och
detta var på den tiden nog mycket rätt dömdt af hr
landshöfdingen, liksom han väl också hade rätt, när han en annan
gång gaf denna anvisning: »Aldrig någon familiaritet mer mot
den ena eller den andre en publique men deremot de fasoner
mellan fyra ögon som passar hvars och ens lynne, karaktär och
afsikter!»

Äfven på denna tiden, då hälsan icke var densamma
som förr, synes han hafva följt dessa regler och bibehållit ett
godt lynne, ett jemnt sätt, sin vanliga ton, den världserfarne,
älskvärde ädlingens och embetsmannens.

*

Landshöfdingen och hans familj hade redan för ett par
tre år sedan fått det rådet att resa till någon brunns- eller
badort. Om det var i följd af läkareföreskrift som han då
valde Gustafsberg, har jag icke fått reda på. Hans hustru
grefvinnan Jeanna — född friherrinna Ribbing, ett ovanligt
älskvärdt och präktigt fruntimmer — var nog svag till hälsan,
och deras yngsta dotter Marianne ansågs ha fallenhet för
lungsjukdom — hon dog vid, skulle jag tro, femton eller
sexton års ålder —, men både för deras och för sin egen
skuld kunde han ju valt någon annan helsoort; der fanns ju
Medevi, Lundsbrunn, Borås hälsokälla, Varbergs brunn och
bad, Arfvidsviks badinrättning med flera, som jag kanske
framdeles får tala om.

Jag har nog sett Gustafsberg vid denna tid
rekommenderadt för sin »ofelbara verkan mot Ledsvampar, Schrophler,
Ögon- och allmän Kroppssvaghet, Ledstyfhet, Gickt,
Obstructioner, Konvulsioner, Närfsjuka och Coliques-smärtor» m. m.;
men jag minnes icke, att jag sett, att denna moderna badort
skulle varit särskildt att rekommendera för bröstsjukdomar.
De andra berömde sig dessutom samtidigt för samma
ofelbarhet och samma vidtomfattande verkan. Men kanske bidrog
till valet af denna plats, som ju för öfrigt låg inom länet, att
der verkligen en del förbättringar vidtagits: man hade byggt
två flytande badhus, så att man icke mera begagnade de
obekväma badvagnarne, och i detta badhus hade man också
inrättat ett stort vackert konversationsrum; man hade anlagt
en lång allé; och för 42 sk. och 8 rst banco om dagen fick
man god mat (ja det vill säga: för bränvin, dricka, likörer
och förmodligen äfven för i Danmark förfalskadt portvin,
malaga eller tokay, den tidens laddevin, för öfrigt kalladt
»slampampra», liksom för sallat och strösocker fick man
betala särskildt).

Möjligen erbjöds också här för grefven passande och
angenämt sällskap, bekant umgänge, som måhända skulle
uteblifvit på andra hälsoorter, ty Gustafsberg var verkligen
modernt. Det heter, att det täflade med Medevi och
Strömstad. Landshöfdingen försökte emellertid Gustafsbergs verkan
för sig och de sina.

Jag har i förbigående sett efter, hvilka badgäster då
brukade komma dit bort, och flere af dem tillhörde i själfva
verket grefvens umgängeskrets, bland dem presidenten baron
af Wirsén, stiftets biskop, chefen för Göta artilleri öfverste
Edenhjelm, vidare landssekreteraren lagman P. Stenberg, som
då ännu ibland var i tjenst i länet, ehuru tit.
landssekreteraren Engström mest vikarierade för honom, chefen för
Göteborgseskadern amiral af Wirsén, majoren baron G. v.
Saltza — godsegare på Hisingen —, den rike engelske
grosshandlaren Alex. Barclay m. fl. Dr Marin var läkare
derstädes. Jag vill minnas, att fru Montgommery, född d’Orozco,
också var här denna saison. Ni känner ju af ryktet till den
sköna och älskvärda italienskan, tondikterskan, som sjöng så
gudomligt äfven af henne själf diktade sånger. Att hennes
man, som var regementsofficer, om ej chef vid Vermlands
fältjägare, få år härefter dog i Uddevalla, det har jag
bestämdt sett uppgifvet.

Beträffande biskopen må jag infoga, att han länge varit
gerna sedd af landshöfdingen. När C. F. af Wingård ännu
endast var lektor och kallades professor, spelade han vira
med grefven och brukade dervid »lurpassa», hvarför han
ursäktade sig dermed, att han samlade pengar till premier åt
sina gymnasister, hvilka också en gång verkligen af honom
erhöllo en summa af 1,000 rdr banco, vunna på spel. Nu
spelade icke biskopen mera; men han hade tillräckligt göra
med länets höfding ändå. Grefve Rosen höll bland annat nu
på att skaffa honom ett nytt biskopshus i stället för det
nedbrunna gamla n:o 119 i fjerde roten.

Alltnog, jag tror att grefve Rosen hade det rätt
angenämt på Gustafsberg och att hans hälsotillstånd, liksom hans
grefvinnas, erfor en hälsosam inverkan af denna deras vistelse
vid den vackra badorten; men detta kunde också synnerligen
väl behöfvas, då bestyr och bekymmer derefter åter hopades
på ett sätt, att en annan antagligen skulle fällt händerna
och gifvit »tappt».

Det är möjligt, att »dessa façoner mellan fyra ögon»
— hvilka han sjelf häntydde på — i sällskap med en mängd
personer, med hvilka han sedan skulle arbeta, i någon mån
underlättade en och annan uppgifts förverkligande, på samma
gång som de otvifvelaktigt voro egnade att både muntra
sinnet och låta olika betraktelsesätt vägas mot hvarandra.

*

Det var dock egentligen i hemmet, i familjens sköte
som grefven hade sin bästa trefnad och där han hämtade
sina bästa krafter för ibland besvärliga och icke alldeles
ofarliga värf. En af döttrarne, fröken Hedda, och en af
sönerna, Gustaf Rosen, voro nu fullvuxna. Den förstnämnda
— en fullkomlig skönhet, om hvilken Esaias Tegnér lärer ha
sagt, att hon var vackrare, än någon hade rättighet att vara
— blef förlofvad ett eller annat år efter här antydda
rekreationsfärd till Gustafsberg, med en ung officer grefve
Claes Sven Lagerberg. Grefve Gustaf blef 1819 underlöjtnant
vid Göta artilleriregemente. Först långt fram på tjugotalet
blefvo de andra sönerna — Robert och Carl Pontus —
officerare, den ene först på Göta artilleri och sedan på
Lifregementets husarer, den andre på Bohusläns regemente.

Vid den tid, vi här nu först afse, synes mellan fadren
och den äldste sonen ett mycket vackert förhållande egt rum,
liksom detta också allt framgent fortfor, hvilket framgår
tydligt nog äfven af de få bref från landshöfdingen till denne,
hvilka blifvit bevarade bland slägtens familjepapper. Bland
saker, som jag afskrifvit ur handskrifter i denna samling, må
här meddelas en kort, faderlig påminnelse till denne son, då
han skulle göra sin första resa till Stockholm och der
uppvakta en del vederbörande men äfven besöka några sin fars
vänner: »Jag hoppas att du i mannaåldern ej skall vanslägtas
från ett namn, som, aldrig följdt af förmögenhet eller
egodelar, alltid varit utmärkt af redlighet, oegennytta, tapperhet
samt nit för fosterlandets bästa». Det glada lynnet lyser
ofta fram i denna brefvexling. Ett af brefven till grefve Gustaf
slutar sålunda: »Adiö mon skärt anfang, säger de la Grange».Johan Georg de la Grange var icke vidare begåfvad, men
hade förvärfvat sig Carl Johans gunst och en viss popularitet såsom
generalintendent under fälttåget i Norge. Han var landshöfding i
Kalmar och son till landshöfdingen de la Grange i Jönköping, som
afskedades år 1800, derför att han visat slapphet vid ett upplopp i den
hederliga hofrättsstaden.

Han synes hafva behandlat sina söner som vänner,
nästan som kamrater, skämtande ibland öfver deras små
svagheter, men ibland förmanande, antagligen icke utan
påföljd.

*


Naturligtvis hade landshöfdingen en del besvär och
kostnader, när kungen med eller utan gemål och son besökte
Göteborg. Besöket år 1820, har jag i min föregående lilla
skizz vidrört. H. maj:t lärer dervid visat sig synnerligen
nådig mot sin ställföreträdare.

Att denne med upplyst nit styrde sitt län, derom fick
kungen också flera besked. Han uppvaktades bland annat då
den 13 augusti äfven af Elfsyssels södra kontrakts
presterskap, som anfördes af kontraktsprosten och ledamoten af
K. W. O. Sivertson, hvilken naturligtvis uttalade
presterskapets glädje öfver kungens och prinsens besök i dessa
landsändar. Men den praktiske prestmannen försökte också
skildra, huru detta län och denna landsbygd på senare tider
tillvuxit i allmänt välstånd. För fyrtio år sedan — sade hr
kontraktsprosten — skördade icke hvar tionde hemmansegare
i denna trakt nog för sitt eget hushåll; nu vore det icke hvar
tionde som icke hade spanmål till afsalu. »Näst Guds försyn
räkna vi äfven detta vara en följd af Eder majestäts
synnerliga omvårdnad om landmannayrkena». Då kungen nog visste,
att han icke uträttat något egentligen för landtbruket i länet,
än hvad landshöfdingen framhållit som nyttigt eller rent af
nödigt, så måste dylikt beröm stärka hans förtroende till
länets styresman.

Att grefve Rosen förde ett både vaksamt, allvarsamt och
säkert men äfven fogligt och föga tryckande regemente i
staden Göteborg, derom torde ock h. maj:t äfven på annat
sätt hafva underrättat sig.

H. maj:t frågade sig också välvilligt före rörande den
högt betrodde landshöfdingens privatförhållanden och sporde
bland annat, om han hade tänkt på någon hemgift, »dot», åt
sin dotter, då hon väl snart skulle gifta sig. Härtill lärer
grefve Rosen, hvars ekonomi ansträngts betänkligt genom
officiella gästbesök — han hade ock just nyligen fått ordres
att herbergera och undfägna det otrefliga engelska sändebudet
lord Strangford — och en långt gående hjelpsamhet, svarat,
att han icke hade annat än »dettes». I en ytterst förbindlig
handskrifvelse — sådana kunde Carl Johan skrifva — bad
konungen snart härpå landshöfdingen mottaga 6,000 rdr banco,
hvilka voro afsedda till hemgift åt hans äldsta dotter.

Grefve Rosen hade nog, som nyss antydts, besvärligt
med sin ekonomi: han förlorade ju också på än den ena, än
den andra, ibland på underlydande, landskamrerare,
kronofogdar med flere, för hvilka han haft alltför stort förtroende,
ibland för närmare stående vänner, både generaler och deras
vederlikar, och icke minst på — Göta kanalaktier. Sjelf
lefde han verkligen mycket hushållsaktigt, ehuru han klagade
öfver sin »medfödda, olycksaliga ineptie för hushållning».
Det kan icke vara ogrannlaga att här, efter familjepapperen,
anteckna, att grefvinnan icke hade någon kammarjungfru.
För det omfattande hushållet funnos en hushållerska, en
kökspiga, en tvätterska, en vanlig huspiga, en barnpiga och en
symamsell samt af manlig betjening en kusk — för de tre
vagnshästarne och ridhästen — och två betjenter.

Att kungen hyste så mycken både tillit och vänskap
för honom, att han nog ville lätta hans bekymmer, synes
framgå af åtskilligt. Att det dock ibland var på väg att
komma någon fnurra på tråden, är icke så osannolikt.
Faktiskt är, att grefve Rosen så småningom blef allt mera
konservativ, under det att ännu icke kungen utvecklat sig lika
konseqvent i denna riktning.

Man torde erinra sig, att ännu i september 1820 Carl
Johan var så pass frisinnad, att han skref ett bref till konung
Ferdinand I af Båda Sicilierna, lyckönskande denne dertill,
att hans upproriske undersåter hade påtvungit honom en
cortezkonstitution. Kungen delade här den liberala pressens
åsigter, ehuru han visst icke skulle erkänt, att han tog något
intryck af densamma, denna press som Rosen ironiskt kallade
»menniskoslägtets allmänna förädlingsmaskin».

Jag vill icke här närmare ingå på historien om,
huruvida Carl Johan redan vid denna tid hyste planer att stifta ett
stort förbund mellan de konstitutionella, tyvärr mindre staterna
till eget försvar och till bevarande af folkens frihet. I
hemliga utskottets protokoller finnas senare upplysningar härom, som
icke tillhöra mitt ämne. Men jag ville antyda, att det icke
just alldeles var någon politisk själsfrändskap, som försäkrade
Rosen om konungens ynnest.

Det var ingen treflig omständighet, att just nu
förekommit inom landstaten förskingringar och bedrägerier eller
rent af försnillningar, stölder i stor skala. En länsnotarie
Blomberg begärde att på grund af sjuklighet slippa ifrån att
genast börja sitt straff — lifstids straffarbete — eller att
åtminstone förskonas från att stå två timmar med jern om
halsen vid skampålen på torget, men fick afslag härpå. En
befallning kom också, att länsnotarien i landshöfdingembetet
icke hädanefter finge representera landssekreteraren, såvida
icke landshöfdingen sjelf fungerade.

Att konungen alltjemt misstänkte, att man här och der
stämplat eller stämplade för det gamla konungahuset, är ju
kändt. I landskansliets arkiv finnes också just från den tid,
jag här närmast afser, en befallning från L. v. Engeström till
landshöfding Rosen att noga kontrollera främlingar och andra
resande, som kunde misstänkas stå i förbindelse med den
afsatta kungafamiljen. Allaredan var det dock en så samvetsgrann
och sträng kontroll på resande, så att rätt ansenliga böter
voro fastställda, ifall sådana anmälningar försummades, men
föreskrifterna härom skärptes eller uppfriskades vid olika
tillfällen, särskildt då man misstänkte, att någon eller några
kunde ha förbindelser med den landsförvisade förra
kungafamiljen.

Det var också vid denna tid, som det började spörjas,
att Jacob Cederström i Visby hade fjäskat till och tagit en
färgaregesäll Brygger i förhör, sedan denne anmält, att
excellensen Toll, grefvarne Jacob de la Gardie och Axel Pontus
v. Rosen, då amiral Saumerez, hvarom jag förut erinrat, låg
med den stora engelska flottan vid Vinga, inlåtit sig med
denne för att återuppsätta Gustaf IV Adolf på tronen, en
narraktig saga som till en början hade till följd, att Brygger
skickades till Stockholm för att Svea hofrätt måtte ransaka
i saken.

Jag har hört af någon, att det sades då, att denna
Bryggerska historia gjorde grefve Rosen lika godt som en
badkur vid Gustafsberg. En författare har sagt, att hela
denna ansats till skandal var så betydelselös, att den knappt
förtjente att relateras. Ansatsen får dock rätt allvarlig
betydelse, när man af ett långt bref, snarare en promemoria,
af Hans Järta i de Rosenska familjepapperen finner, hvilken
betydelse denne skarpsynte man tillade den barocka
anklagelsen.

*

Den äfventyrsberättelse Brögger, eller Brygger, afgaf är
ganska lång, och jag skall icke återgifva densamma i dess
detaljer — det skulle bli lika vidlyftigt som ett par tre häften
ur »Den sagolystne paschan» — utan endast söka framställa
hufvuddragen och beröra de punkter, som Hans Järta i sitt
bref till Rosen i febr. 1821 framhöll såsom de egentliga
skandalknutarne eller såsom påhitt af den art, att Rosens
fiender — och han hade en del sådana från senaste riksdag,
särskildt bland prohibitivisterna — med dem trodde sig
komma honom nära in på lifvet.

Till förhistorierna höra åtskilliga uppgifter af Brygger,
hvilka icke omedelbart stå i samband med den förmenta
sammansvärjningen, men som skulle tydliggöra, huru han,
färgaregesällen, kommit i så nära beröring med högt stående folk,
att han kände förhållanden och handlingar, hvilka endast
mycket närstående i vanliga borde få kunskap om.

Till sådana uppgifter höra berättelserna om, huru
Brygger i Stockholm varit bekant med en språkmästare Leroi,
huru denne fått reda på revolutionsstämplingarne år 1809 och
förmått honom att varna Gustaf IV Adolf, samt huru konungen
— som ju dock till en början alls icke ville tro på
Adlersparres upprorsplan och skymfade Stedingk, då denne
omtalade densamma — satt tro till färgaregesällens afslöjanden
och gifvit honom löfte att bli — fänrik vid Engelbrechtska
regementet.

Till dessa förhistorier hörer väl ock, att grefve af Ugglas,
som då var förvist till Forsmark och antagligen der i någon
mån bevakad, skulle genom Måns Stenbock sommaren 1810
skickat bref med Brygger till Rosen, bref som då väl skulle
gå ut på stämplingar för att återinsätta den afsatte konungen,
en alldeles för osannolik historia, då Ugglas lugnt kunnat
sända äfven ett sådant bref på posten eller också låtit
Stenbock för ändamålet använda någon af de otaliga engelska
agenter, som då funnos här i Sverige och ofta reste mellan
Stockholm och Göteborg: detta senare hade legat så mycket
närmare till hands, som det ju hette, att amiral Saumarez
och engelsmännen skulle befordra Gustaf Adolfs
återuppsättande på tronen.

Emellertid antyddes detta föregifna ärende varit första
uppslaget till, att färgaregesällen skulle kommit att göra
bekantskap med grefve Rosen och en hel del framstående män
i Göteborg, hvilka alla också skulle stämplat med Saumarez
för f. d. konungens återinsättande.

Sjelfva hufvudpunkterna i Bryggers prat synas hafva
varit, att han sedan varit i England, att han med
amiralskeppet »The Victory» år 1811 derefter kom öfver till
Sverige för att stämpla för Gustaf Adolf, hvilken då skulle
varit om skeppsbord i fyra eller fem veckors tid å Riföfjörd,
att Brygger skickades med bref till grefve Toll, som borde
ställa sig i spetsen för det nu pågående skånska
bondeupproret — Toll var annars den, som mest bidrog till detta
upprors qväfvande — och att grefve Rosen vid ungefär
samma tid skulle haft hemliga möten med f. d. konungen på
Varholmen, hvarvid Brygger och två engelska officerare
skulle närvarit.

Landshöfdingen bevisade dock, när det behöfdes, att han
då icke sett den afsatte konungen, hvilken vid den angifna
tiden vistades på andra håll, såsom framgick af originalbref
till Carl XIII, Sofia Magdalena och konungen af Danmark samt af
intyg från Gottorp och Tönningen, att Gustaf Adolf då från
början af juli till slutet af september vistats oafbrutet på
dessa orter. Om Gustaf Adolf verkligen vid någon annan
tid helt kort uppehållit sig på något af den engelska flottans
skepp och i bohuslänska skärgården, hvilket verkligen
påståtts, så hade grefven derom ingen personlig kännedom,
ehuru han väl hade hört, att sådant berättades. Med amiral
Saumarez hade han visserligen haft ett par möten derute,
men dessa anordnades enligt svenska vederbörandes önskan,
det senaste rent ut för fredsunderhandlingar.

Till Bryggers efterhistorier eller till af honom uppdiktade
händelser, som skulle inträffat mellan 1811 och 1815 och som
icke heller bidrogo till att styrka tron på hans
sanningsenlighet utan snarare tvärtom, hörde bland annat, att han sedan
åter skulle rest till England, der han skulle varit kornett vid
ett kavalleriregemente, att han derefter återkommit till Sverige
och varit betjent åt baron Carl Koskull samt, på grund af
dennes rekommendation, sedan hofmästare hos hans syster,
grefvinnan Brahe, och att denna sistnämnda år 1814 skulle
af drottning Fredrika fått uppdrag att förgifta kronprinsen i
en s. k. panacée, the med punsch, hvilket förfriskningsmedel
skulle varit kronprinsens älsklingsdryck, förmodligen det
smakligaste Brygger kände till.

Till efterspelet hörer ock, att Brygger, efter att förut
hafva deltagit i stämplingarne för f. d. konungen, omkring år
1815 från motsatt håll synes haft uppdrag att spionera på
den landsförvista konungafamiljen.

Märkvärdigt, om han efter allt detta också kunde haft
ett sådant förtroende!

Men vi må återkomma till den försigtige statsmannens,
Hans Järtas, bref, hvari han till en början anmärker, att han
vore en af de få »svenskar», som i denna nyare tid gjort
Rosen rättvisa. Han lägger härtill, också inledningsvis, att R.
med ögonskenliga äfventyr 1810 och 1811 bidrog att rädda
landet och att, om det funnes »förrädare» mot Sverige, så
skulle just de aldrig förlåta R. hvad han gjort.

Stockholmstidningen »Argus» hade emellertid nu kommit
och kommenterat hvad som kunde ligga i Bryggers
anklagelser mot Rosen och de andra göteborgarne, att de år 1811
hade velat afsätta Bernadotte.

Järta anser icke saken obetydlig. Han erinrar sig, huru
han sjelf sedan år 1814 korresponderade med landshöfding
Wasell om skandinaviska föreningsplaner. Äfven här fördes
brefven af en färgaregesäll. Kunde icke också häraf tillagas
någon svart politisk färgkyp? Man borde visserligen allmänt
veta, att Rosen just afböjde, att engelsmännen »med Gustaf
Adolfs namn och person försökte bekriga oss». Brygger kunde
visserligen ingenting bevisa, men Rosen borde bevisa, att
Brygger vore en fullständig skurk. Järta kände ju Rosens
tänke- och handlingssätt, icke minst genom deras egen
korrespondens och samtalen med mr Johnstone — den i min
inledning omtalade inflytelserike engelsmannen — men alla
kände honom icke lika väl. Färgaregesällen måtte för öfrigt
ha folk bakom sig. Denna gesäll måtte arbeta på någon
hemlig verkstad. Man vore slängd i att fabricera falska rykten.
Man hade omständligt vetat berätta för pigor och drängar,
huru Adlercreutz sjelf måste dö af det förgift i ett glas likör,
hvilket han velat bjuda kronprinsen. Funnes någon mäktig
dold ovilja? Ville man bringa främmande makter att betvifla
vår dynastis fasthet? Ville man inför den allmänna opinionen
söndra konungen och hans högste embetsmän? Ugglas, Toll,
de la Gardie, Rosen, de rike köpmännen i Göteborg skulle
kantänka göras misstänkte att konspirera. Ugglas och Toll
voro visserligen döde, och underkunnigt folk visste, att de
icke konspirerat; men de la Gardie och Rosen lefde, och
Björnberg hade ännu icke i den Hallska saken förlorat sin
stora förmögenhet. Partiet vore sålunda icke sprängdt; det
skulle man antyda, om än Brygger ingenting kunde styrka.
Derför måste saken nu verkligen klaras; och Brygger och
alla andra — de som höllo honom om ryggen — måste
bevisas vara bedragare.

Järta kände otvifvelaktigt den ton, som gjorde sig
gällande inom vissa kretsar: han trodde att denna visa gjorde
sig hörd högt upp. »Det finnes folk, som återföra kungens
imagination till det revolutionspack, som han under större
delen af sin lefnad sett oupphörligen ombyta grundsatser och
handlingssätt». Järta utsäger »ve och förbannelse öfver de
fjäskar som irritera konungens känslighet». »Om också någon
käring, utan eller med byxor, skulle i tysthet sucka öfver
prins Gustafs öde, så borde ingen karl göra reflexion derpå».
Svenskarne hade nu »sett en bättre konungaras», och den
gamla hade intet parti i landet.

Längre fram demonstrerar han ytterligare det dumt
lögnaktiga i Bryggers uppgifter. Engelsmännen ville verkligen
icke göra något för den äldre dynastien, om än en eller annan
sjöofficer hade sympatier för densamma. Af Johnstone kunde
man förstå, att den engelska regeringen icke hade någon ovilja
mot sakernas nya ordning — Carl Johans val. Hvarför hade
också icke engelsmännen utrustat fartyg med gevär till
understöd åt de upproriske bönderna, om det vore sannt, som
Brygger påstode, att man velat understödja upproret i Skåne?
Det vore en förolämpning mot England att söka inbilla folk
slikt. Vore det för öfrigt sannolikt, att Toll skulle skänkt
hela sitt förtroende åt en slik äfventyrare, den sluge Toll!
Hvarför försökte han icke också att få prins Gustaf till
tronföljare, när Carl August dog, han med sitt stora inflytande?

Järta påpekar åtskilliga skenbart mera betydelsefulla,
men lika osannolika punkter i Bryggers berättelse. Brygger
hade under sitt besök i Göteborg gått som hjelpkarl i ett
värdshuskök. Skulle han behöft det, om han stått i
förbindelse med Björnberg eller andra rike män? Han hade ju också
ett kreditiv på den engelska konsuln, mr Smith. Han vågade
emellertid icke visa detta papper för sina rika, föregifna
medbrottslingar — han hade dock sedan eller 1814 i detta
afseende fullt förtroende för Carl Koskull och kapten L.
Stjernstam — men han vårdade detta förmenta kreditiv så illa, att
han lemnade det qvar hos en källarmästare i Göteborg, hos
hvilken han sedan lät afhemta det genom en engelsk
bagaregesäll. Brygger mindes icke, af hvilken bankir kreditivet var
utstäldt. Hvad Stjernstam beträffade, så vore han knappast
vittnesgill. Han hade varit så illa känd, att han såsom f. d.
kapten, i brist på rent frejdebetyg, icke ens till beväringskarl
kunde antagas på ett ordentligt regemente, ehuru han kom in
på »Royal suedois», der Koskull en tid också var anställdJag har ännu icke sett styrkt, att Stjernstam varit anställd vid
»Royal suedois», men väl på Hallands bataljon, dit en och annan
officer från detta regemente öfverflyttades..

Brygger hade äfven uppgifvit, att den fromme, hederlige
ryttmästaren Jacob Sahlgren — sonson till den bekante förre
borgmästaren i Göteborg, kommerserådet och industrimannen
med samma namn och i tjenst en tid vid Smålands husarer —
skulle varit bland dem som deltagit i den besynnerliga
konspirationen. Hur kunde man tro, att han skulle varit med
om något dylikt, frågar Järta. Brygger hade också påstått,
att han haft beröring med Lorent, Rosens då mest betrodde
man bland det göteborgska borgerskapet. Han hade skrifvit
till »Magnus Lorän». Skulle icke de höga konspiratörernas
emissarie bättre känt namnet på den mest kände man i
Göteborg? (Den bekante Lorent hette emellertid i förnamn Robert
Abraham). Han färgaregesällen, kökspojken, den engelska
kornetten hade anmodat en tysk f. d. poliskommissarie att
skrifva utanskriften! Antagligen hade Brygger varit närmare
bekant med Per Backman, den allmänt, både i domstolarna
och i alla möjliga privata göteborgskretsar mycket kände, om
också icke välkände uppviglaren, processmakaren,
skandalskrifvaren, unge Halls s. k. kompanjon, än han var med
Lorent. Brygger hade i bref, som gått genom en fru Falkengren
i Göteborg, bedt sin far, som bodde i Visby, söka skaffa
honom lejd under vistelsen härstädes o. s. v., o. s. v., en
mängd detaljuppgifter, som syntes angifva en rik fantasi, men
som till största delen bevisades vara osanna.

Grefve Rosen kallades emellertid till Stockholm för att
förklara sig öfver dessa hopsmorda osannolikheter, och det
gjorde han äfven med den påföljden, att Brygger blef för
falsk angifvelse dömd till 28 dygns fängelse vid vatten och
bröd. Brygger synes sjelf varit så osäker på sin sak, att han,
när det började osa hett, återkallade hvad han förut angifvit;
men fjäsken Jakob Cederström tog ju upp eländet. Det blef
emellertid icke nog med det dietiska fängelsestraffet. Brygger
blef äfven dömd till landsförvisning, derför att han sjelf efter
1812 haft beröring med den afsatta konungafamiljen.

*

Jag har nog temligen tydligt nu angifvit, att
landshöfdingen hade mycket att stå i, och att man försökte att göra
det svårt för honom både i tjensten och på andra håll, allt
under det både samhällets och hans egna affärer gåfvo honom
bekymmer och mycket att tänka på. Bland otrefligheter synas
arbetena för Göta kanal och för Göteborgs diskonts utredning
icke hafva varit minst tålamodspröfvande.

Kommerserådet Santesson var ju ombud för kanalarbetet
här i Göteborg, men han vistades nu sällan i staden, mest
på sin egendom Årnäs i norra Vestergötland. Hans
ställföreträdare här var kommerserådet G. H. Ekman, hvars syster
var gift med ingen mindre än kanalens så att säga fosterfader,
Baltzar Bogislaus v. Platen. Med sjelfva bygget hade
landshöfdingen också nog icke mycket att beställa. Men det stora
arbetet hade förbindelse med en mängd andra problem och
planer, vid hvilka han borde vara förtroendeman och en 
verksam befordrare. Så ville man redan tidigt börja begagna de
färdigbyggda delarne af kanalen.

Bröderna af Forsell — den ene öfverstelöjtnant, den
andre major — hade först framställt en plan om en
transportinrättning med två ångbåtar, en på Venern och en på Mälaren,
under det att transportlinien skulle kompletteras genom
forvagnar mellan vattendragen. Detta var emellertid en gammal
historia. Nu, sedan linien mellan Venern och Vettern var
öppnad, hade man verkligen börjat teckna aktier i en ångbåt
för s. k. paketfart emellan Göteborg och Stockholm, men man
var icke på det klara rörande företagets vare sig
planläggning eller realiserande; och rådplägningarna härom togo både
tid och krafter i anspråk, under dessa dagar då det
sannerligen ännu, trots allt, var fara värdt, att jätteverket, Sveriges
blåa band, icke skulle kunna bringas fullt till stånd, och då
aktietecknarne i företaget alltjemt sleto förskräckligt ondt för
sin anslutning till den stora fosterländska uppgiften.
Kostnaderna blefvo ju mycket, mycket högre, än man beräknat eller
velat framlägga i den första prospekten. Visst hade kungen
personligen efter invigningen af Vestgöta-linien 1822 försträckt
kanalen pengar, och år 1823 beviljade ju Rikets ständer för
åren 1824—1828 ytterligare 650,000 rdr och anstånd med
inbetalningen af de sista tio procenten af den primitiva
aktieteckningen, men 1829 måste riksdagen bevilja ytterligare
745,000 rdr b:co.

Men utförlig redogörelse för allt detta, liksom ock för
Santessons brist på uppriktighet och hans oerhörda sangvinism
må mina läsare, om det lyster dem, hemta ur Gustaf
Nermans »Göta kanals historia».

Äfven utredningen af diskonten gjorde landshöfdingen
bekymmer. Den sköttes egentligen af häradshöfding Möller
och hofrättsfiskalen Wretman, och som deras biträde här på
platsen fungerade också en tid grefve Ugglas d. y., med
hvilken sistnämnde landshöfdingen hade ett godt och angenämt
samarbete. Deremot beklagade han sig bittert deröfver, att
Gustaf HiertaFödd göteborgare, stor riksdagstalare, afbruten omsider i sin
politiska, åt höjderna annars ledande bana genom ekonomiskt
obestånd. kom ned såsom statsrevisor och blandade sig
i saken på ett sätt, som höll på att förstöra hela utredningen.

Bland extra ärenden, som på denna tid också sysselsatte
landshöfdingen, var en ny plan för ordnandet af den offentliga
välgörenheten i Göteborg. Man ansåg sig behöfva göra
delvis ganska djupt ingripande förändringar i den för tjugo år
sedan så högt uppskattade, då nya organisationen af
fattigförsörjningen. För utarbetande af hithörande förslag var en
komité tillsatt bestående af länets höfding, stiftets unge biskop,
postdirektör Gjers, öfverste Edenhjelm, öfverstlöjtnant
Silfverhjelm, öfveramiralitetsläkaren dr Dubb och grosshandlaren G.
R. Prytz. Dessa komiterades arbete var besvärligt och det
visade sig äfven temligen otacksamt, då det sålunda planlagda
i sjelfva verket omsider aldrig kom till utförande på det sätt,
som komiterade afsett.

*

En hemsk tilldragelse af mera enskild natur var också
egnad att vid denna tid störa trefnaden i
landshöfdingeresidenset.

Landshöfdingen hade en betjent eller kammartjenare, en
fransman, som tjenstgjort vid Royal suedois och hette Armand
Joseph Dangotte, vanligen i staden kallad Amant eller Amang.
Armand hade trots ett mindre vackert utseende stått
synnerligen väl hos sin forne husbonde, major Krook, och hade nu
också gjort sig mycket värderad både af husbondefolk och
medtjenande i residenset. Får man tro signalementet, var han
24 år gammal, 5 fot 3 tum lång, hade kastanjebrunt hår, hög
panna, liten mun och fylligt ansigte, men han var äfven
rödögd och något koppärrig och hade en skråma på högra kinden.
I alla fall var han omtyckt på grund af sin liflighet och sin 
hjelpsamhet samt hade äfven goda vitsord för sparsamhet och
nykterhet. Och så råkar han, i sällskap med en afsigkommen
kammarskrifvare Huggert och ett par sjötullvaktmästare, att
sticka ihjäl en piga, Christina Sjögren på Langes (f. d.
Tegelbergs) värdshus på Stampen.

Saken var den, att herrarne först intogo der sin måltid
i ett rum i öfre våningen. Armand råkade dervid spilla soya
på duken, hvaröfver pigan blef mycket förargad. Desslikes
tyckes något missförstånd uppstått vid serveringen af öl eller
svagdricka. När herrarne sedan kommit ned i trädgården för
att spela kort — gråpojs, eller kanske var det lanter — och
der äfven förfriskade sig med dricksvaror, uppstod ett mindre
hyggligt meningsbyte mellan Christina och Armand. Den
förra kallade den senare för »svin», hvartill denne genmälde
att han vore »fransos och icke svin». Det kom till
handgripligheter, och när Christina sköt Armand utanför disken,
kom han att ränna sin käpp i hennes öga, så att hon måste
föras till Sahlgrenska sjukhuset.

Det syntes i början just ingenting utanpå, men det hade
nog uppstått någon »fractur i cavitas orbitæ», trodde d:r
Bergelin, läkare på sagda sjukhus. Han ordinerade blodiglar,
lavemang med engelskt salt, åderlåtning, calomel, jalappa och
kalla omslag, men ingenting hjelpte. Venstra ögonlocket blef
blått och uppdrifvet, och inom kort dog Christina, på sitt sätt
ett offer för sin »ovettiga trut». Det var eget nog, att en
f. d. sjukhusdirektör, dåmera bränvinsadvokaten Qvillströmer,
förde Armands talan inför kämnersrätten mot stadsfiskalen
Borelius.

Visserligen fick Armand det lindrigaste straff, som kunde
ådömas; men hela tilldragelsen måste ju det oaktadt medföra
en viss förstämning i landshöfdinghuset, under det att man i
staden en lång tid icke talade om annat.

Länge nog lefde emellertid i Göteborg sedan minnet
af »Amant». Våra äldste göteborgare komma väl ännu ihåg
en här allmänt sjungen visa om denna tilldragelse, der det
bland annat också beskrifves, huru »Amant», efter att förut
suttit så grannt utstyrd på landshöfdingens vagn, nu syntes
med sitt blåa förkläde i dörren till sin hökarebod.

Dangotte blef nemligen sedan hökare. Såsom sådan
skötte han en liten grundplåt, så att den växte till och blef en
för en man i hans ställning icke obetydlig förmögenhet,
hvilken han sedan borttestamenterade dels till en fosterson, dels
till en eller ett par nyttiga allmänna inrättningar.

*

Men både storslagna och små anspråkslösa tillställningar
af gladare slag och af olika art saknades dock icke. Sådana
voro på denna tid efter allt att döma, mera omvexlande än
nu. Man hade, synes det, ännu icke kommit in i
festmiddagarnes tidehvarf.

Att grefven någon tid var en stor jagtvän, ja passionerad
jägare, kunna vi ju inhemta af Wadmans jagtvisor.
»Direktören» talar der om, att landsherren hade »Starkotters röst»
men tålamod — som en fluga, under det hans närmaste man,
landssekreteraren lagman Stenberg, såsom icke varande någon
jägare men ändå skulle vara med, derför också mest lärer
hållit sig till konjaksflaskan och matsäcken. I jagtnöjena
brukade också fruntimmer medtagas, exempelvis lagmannens fru.

Grefven var dessutom en samvetsgrann frimurare, och
han var på samma gång en ifrig brikollist, på båda hållen
betrodd med den högsta ledningen, på båda hållen högt
uppburen och hjertligt afhållen. Om han egentligen var någon
teatervän, kan betviflas; men han tyckte om friskt umgänge,
— fritt skämt och glada visor — allt dock med bevarande
af den landsfaderliga värdigheten.

Wadman, som hyllade landshöfdingen och den styrande
guvernören såsom »Den milde fadrens ståthållare på jorden»,
sjöng bland annat också till honom i Par Brikoll följande strof:

Kring vår Axel svinga vi
Kring vår Rosen dricka vi,
Förste herden på kalaset
För vingudens törstiga lamm
Träder han högvördigst fram,
Väpnad med klubban och glaset.


När Åbergson — »hofsekter», tror jag han kallades —
på hösten 1820 för någon kortare tid var teaterdirektör i
Göteborg, var sedan landshöfdingen en trägnare teaterbesökare
än tillförene, liksom han otvifvelaktigt var med då Lindqvist
på »Segerlinds teater» den 4 maj för sista (?) gången gaf det
ofvan omtalade unionsprisande skådespelet »Föreningen». Jag
tar också nästan för gifvet att grefven var med på den första
maskeradbalen 1821. Man hade då, sedan kung Gösta blef
skjuten af Ankarström eller någon annan, här icke förut gifvit
någon maskeradbal.

*

Det gamla landshöfdingeresidenset stod emellertid der
det står än i dag, med sina hufvudsidor åt nordost och
nordvest och med det grefliga Torstensonska och det friherrliga
de la GardieskaDet är litet vilseledande, att det de la Gardieska vapnet endast
har en hjelm. De vittnesgilla vapenböckerna ha två. Emellertid
begagnade de andra äldsta friherrliga ätterna verkligen endast en hjelm. vapnet öfver hufvudingången; och förstugor,
trappor och tamburer voro ungefär likadana som nu,
rumindelningen endast föga annorlunda.

Utåt hade man å ena sidan utsikt till Stora Bommens
bro — hvilken staten ännu skulle underhålla, eftersom
fästningsverken här ännu icke voro fullständigt slopade — och
å den andra till några sanka ängar, en tid genom donation
i Prins Oscars skolstiftelses ego, samt till ett badställe, der
en ogenerad ungdom vaskade sig i det här kanske icke alltid
så källklara elfvattnets sidouppflöden, intill dess landshöfdingen 
började finna detta mindre anständigt, då det blef vite (3 rdr
16 sk. b:co) på att bada utanför residensfönstren. Samtidigt
började grefven antagligen också att tänka på, att ett
Göteborg värdigt badhus borde uppföras icke långt från den gamla
badstugan, i hvilken garnisonsfolket förut brukat få tvätta och
skölja sig; men med genomförandet af denna plan drog det
dock långt ut.

På gårdssidan fans ju en redan då gammal plantering
samt en stallbyggnad, från hvilken arrendatorn af Elfsborgs
kungsladugård — enkefru Segerdal skulle just vid denna tid
afträda detta arrende — hade både skyldighet och rättighet
att föra bort ett för kungsgårdens drifbänkar och
trädgårdsland alls icke onyttigt affall.

Huru residenset på denna tid var till det inre utstyrdt
och möbleradt, kan jag icke i detalj angifva. Tapetsering,
dekorering, möblemang voro, med några få undantag, på den
tiden ungefär likadana i de flesta bemärkta hus i Göteborg;
och landshöfdingehuset lärer i detta afseende icke gjort något
undantag, om det ock på visst sätt var enklare utrustadt än
en del rika köpmäns mera luxuöst utstyrda våningar.
Förmodligen offrade grefven icke lika mycket på afgifter för
skattskyldiga, i öfverflödsförordningen angifna utländska
träslag, förgyllningar och sidenklädslar, som en eller annan af
stadens rikaste affärsmän. Jag tror mig ha visshet härom,,
ehuru jag icke sett den i hofrätten förvarade
bouppteckningen.

Dock gjorde hans smak och hans uppfattning af sin
ställning, att naturligtvis en del på den tiden såsom nödiga
ansedda lyxsaker tid efter annan tillförts boet. En eller annan
sak, som anses hafva tillhört det Rosenska landshöfdingehuset,
finnes ännu qvar i staden. Naturligtvis såg man i statrummen
mahognimöbler med silkesdamast, soffor, fåtöljer, taburetter
med samma klädsel, i hvardagslag med
konservationsöfverdrag af lärft. Visst såg man också förgyllda konsoll-bord med
marmorskifvor, speglar och bordstudsare och stora 
kristalljuskronor och lystrar med marmorfötter och lampetter och
en del golfmattor, till och med någon turkisk sådan, eller
någon »Schlaoungsmatta»Schlaoung troligen detsamma som Scalogno, det gamla Ascalon., och mousselingardiner med
silkesfransar och potpourrikrukor af porslin eller alabaster och blå
och hvita ostindiska »quispidorer»Ordet omöjligt att återfinna; antagligen något slags vaser i
form af blomkalkar. m. m., m. m. Gifvetvis
fanns redan då porslinskakelugnar, helst blå och hvita och
på fötter, ibland med polerade messingsluckor: inte kunde
man ha vanliga tegelstensugnar i residenset.

Ja, jag har också hört talas om ett Högwalls
stockholmspiano. Möjligen var det på Edenhjelms tid, som detta
instrument förekom; men det fanns ungefär vid det här skedet, om
icke för annat, så för att fru Montgomery eller andra
musikfavoriter kunde få ackompagnement, eller för att någon dotter
eller yngre anförvandt i huset dermed måtte plågas. Fru
Edenhjelm var ju kantänka mycket musikalisk och redan 1820
ordförande i musiksällskapet »Orfei Vänner», som med
framgång lärer täflat med de äldre musikföreningarne, »Harmoniska
sällskapet» och »Sångskolan». Men till det grefliga umgänget
hörde nog äfven andra musikaliska förmågor. Jag vet
bestämdt, att den högbarmade »lilla amazonen», fru Ulla
Stenberg född Klingspor, lagmannens fru, hörde till den intimare
umgängeskretsen, och hon hade ibland lika svårt som trots
någon af sin sångfågelnatur drifven drillare att låta bli att,
med eller utan uppfordran, låta höra sin friska och starka,
kanske något gälla röst.

Emellertid lärer det, såsom ofvan angafs, icke utvecklats
någon egentlig lyx i landshöfdingeresidenset på här afsedda tid.

Men deremot tog det sig nog mycket ståtligt ut, när
det grefliga ekipaget med betjening i grannt livré — antingen
den stora trespända kaleschen med silfvertofsar och två 
betjenter på bakbrädan eller den lackerade berlinaren med röda
maroquinsdynor — passerade genom stadens gator.

*

Att landshöfdinghuset var ett hem, der ett stort antal
gäster plägade synnerligen artigt och vänligt och ofta
emottagas, det var ett kändt sakförhållande, liksom att man
eftersträfvade att blifva dit inbjuden. Bjudningarna omfattade icke
blott stadsinnevånare utan äfven mera bemärkta landtbor, mest
naturligtvis dock från grannskapet. Jag har icke sett någon
bjudningslista till fröken Hedvigs och grefve Claes Lagerbergs
bröllop på våren 1821. Jag har icke ens sett någon uppgift,
att det firades i Göteborg, men om så var fallet, så kan man
ungefär räkna ut, hvilka som voro inbjudna utöfver de
slägtingar — tillhörande familjerna Rosen, Lagerberg, Ribbing,
SparreGrefve Fredrik Sparre på Torpa var grefve Lagerbergs svåger., — som voro i tillfälle att infinna sig.

Man såg då naturligtvis der i främsta rummet öfversten
och chefen för Göta artilleri-regemente Gillis Edenhjelm, nu
ungefär 45 år gammal, en martialisk, ståtlig gestalt, kraftig
och oböjd, hvars yttre var ett slags återspegling af mod och
manhaftighet men äfven af förstånd och rådighet. Han hade
luktat mycken krutrök i sina dar, äfven fiendtlig. Blef 1807
fången hos fransmännen vid Ückermunde i Pommern och sedan
blesserad i högra armen i slaget vid Leipzig. Naturligtvis
var han åtföljd af sin öfverstinna, född Boy, nu trettioårig.
Hon var visst icke känd såsom fördomsfull, knappast som
konventionellt nogräknad men väl som glad och treflig. För
öfrigt såg hon bra ut och var mycket musikalisk. Hon hade,
innan hon 1814 gifte sig med invaliden Edenhjelm, varit gift
med grefve Johan Löwen, en kusin till konungamördaren grefve
Ribbing, men skiljt sig från honom, eftersom han icke kunde
förlika sig rätt väl med hennes något långt drifna 
frihetsanspråk. Man hade rätt många pikanta historier i staden om
öfverstinnan; bland annat var det alls icke obekant, att hon
i karlkläder ibland gjorde små utflykter på gatorna.

Huru hon nu var klädd? Naturligtvis efter senaste
fruntimmersmod. Jag antager, att hon hade en gredelin
sidenklädning med temligen kort lif, tvärrynkor öfver bröstet och
puffar vid axlarne, icke alltför starkt urringad. Kjorteln var
nästan alls icke rynkad, ungefär klockformig, icke alltför vid,
upptill snarare snäf, men prydd nedtill med två, tre
garneringar. Hon var bararmad, men hade höga hvita handskar,
hvit turbanmössa med stor hängande plym, hvit spetsschal,
hvita skor. Hårklädseln utmärkte sig hufvudsakligen genom
lockar uppkrusade vid sidorna. Somliga brukade hålla pannan
klar och öppen; andra koketterade med krullad lugg som gick
ned på ögonbrynen. Jag har för mig, att hon måtte varit
klädd på det sistnämnda viset. På senare tider, då hon var
landshöfdingska, lärer hon brukat fånga ihop sitt hår med ett
bredt band, prydt med några dyrbara stenar framtill öfver
pannan, men jag kan ju få tänka mig, att hon ännu icke lagt
sig till med denna hårklädsel redan 1821? Hur hon än var
klädd, fängslade hon nog de manliga individer, som kommo i
hennes närhet.

Så pikant öfverstinnan än var, öfverglänstes hon dock i
skönhet af grefvinnan Ugglas, född Stedingk. Hon var gift
med den af mig förut omnämnde grefve Per Gustaf Ugglas,
som ett par år hade uppdrag att vara revisor här för
diskontverkets utredning.

Naturligtvis voro också biskop af Wingård och
domprosten Hummel der. Biskopinnan syntes nog icke till: hon
lärer varit alltför besynnerlig af sig. Här må kanske nämnas,
att en landtprest också tillhörde landshöfdingens personliga
umgängeskrets, nemligen den ifrige samlaren af historiska
minnen, den skicklige ekonomen Sven Petter Bexell, prost i
Grimeton. Han hade för några år sedan då utgifvit Hallands
historia och året förut eller 1820 sina »Herdaminnen». Han
var en ärelysten och något högmodig prelat, känd för sitt
häftiga lynne. Han hade börjat som knekt. Hade en tid
varit anställd som hofprest hos Gustaf IV Adolf och ett år
följt denne på hans resor; misstänktes derför ännu vara s. k.
gustavian. Om hans fru umgicks i landshöfdinghuset, vet
jag icke.

Men bland äldre damer voro naturligtvis fruarna B. C.
v. Utfall, M. I. Lamberg och Charlotte Otterdahl inbjudna,
eftersom de sutto tillsammans med grefvinnan
landshöfdingskan i styrelsen för »Fruntimmersföreningen för understöd,
vård och undervisning, åt fattiga flickebarn». Denna
inrättning var föremål för grefvinnans lifligaste intresse, och
samarbetet var mycket ifrigt.

Huru de voro klädda? Ja det kan jag knappast gissa
mig till. När man icke rättade sig efter de franska moderna,
hvilka närmast efter restaurationen sjelfva voro mycket
sväfvande, kunde man kläda sig ungefär hur som helst. Men jag
tror, att dessa högt aktade damer också begagnade turbaner
och puffärmar och — korsetter, ty dessa sistnämnda började
återkomma redan 1809 och begagnades nu temligen allmänt af
damer med en viss korpulens.

Bland gästerna märktes naturligtvis ock
justitieborgmästaren lagman E. E. Brusewitz, en ljuslätt, korpulent herre af
medellängd, den vackre, mörklagde, också medelstore
politiborgmästaren Ekström, hvilken dock för tillfället haltade något,
emedan han hade ondt i låret — ischias? — samt den
reslige, prydlige ordföranden för stadens äldste, Olof Wijk, en
ungkarl på ungefär 35 år.

Kommerserådet och kommendören Björnberg var
gifvetvis också inviterad. Det var en tid, då han var mycket illa
omtyckt i Göteborg. Han var för öfrigt aldrig populär.
Ännu 1811 och 1812 bar det emot för landshöfdingen att
rådföra sig med honom och att anlita honom i fråga om
uppoffringar för det allmänna. Ett decennium derefter hade hr
grefven dock bortarbetat denna motvilja. Björnberg var ännu
Göteborgs rikaste man, åtminstone såsom sådan ansedd,
fortfarande förpaktare af den kungliga bränvinstillverkningen och
försäljningen i Göteborg, Sveriges störste jernexportör,
dessutom sockerbruksegare och bankir. Han var enkling sedan
flera år tillbaka, men hans dotter, majorskan Cronacker, var
långa tider värdinna i hans hem. Hon hade förut varit gift
med en bruksegare Chr. Beckman, men hon hade följt ett
den tiden mycket gängse mod: hon hade skiljt sig vid denne
och gift sig med husarryttmästaren (vid Mörners eller
Cederströms sedermera Konungens eget husarregemente) Cronacker.
Hon var väl nu klädd i skärt siden med skärp af hvit barège.

Här syntes också den af mig förut ett par gånger
omtalade sockerbruksegaren kommerserådet och riksdagsmannen
Berndt Harder Santesson med fru, född Matsen, och dotter
Anna, sedan gift med en baron v. Otter. Fru Santesson
åtföljdes otvifvelaktigt af sin svägerska, sin svågers och kusins
enka, född Blix. Svågern hade varit prest, komminister i
Örgryte, och en mycket anlitad man, genom sin fru egare till
Säfvenäs, död, menskligt att döma, alltför tidigt. Den rika
enkepastorskan måtte varit klädd i svart siden, med hvita
långa åtsittande tyllärmar, ett slags svart barett med hvit plym
och hvit långschal broderad med hallonrödt och ljusblått i
kanten.

Äfven syntes naturligtvis kommerserådet Ekman, en herre
af medelstor växt med kindben prydda af de på den tiden
moderna engelska polissongerna. Hans förre kompanjon G. R.
Prytz och den lille skotten Barclay, med sitt kortklippta
hvita hår och sin något för starkt blomstrande hy, syntes
i en grupp herrar, liksom ock sockerbruks- och
porterbryggeriegaren Lorent. Jag tror mig kunna berätta, hur
fru Lorent, en utmärkt vacker fransyska eller italienska,
var klädd. Hvad säges om aurikelfärgadt tjockt siden,
naturligtvis, äfven hon, med tvärrynkor öfver bröstet och korta
armar med puffar och en lätt hvit turbanmössa med gula
blommor?

Jag föreställer mig, huru lilla fröken Marianne i hvit
klädning med rynkade ärmar, byxhålkar med tre kappor eller
volanger och med en tyllschal bunden i kors om lifvet —
man styrde ut barnungar också på den tiden — närmade sig
en grupp officerare. Uniformerna, och kanske ännu något
annat, drogo till sig flickebarnen, ja äfven gossebarn, då
liksom i viss mån ännu i våra mera reflekterande tider.

Der såg man en rätt brokig blandning af uniformer.
Artilleriofficerarne liksom ock i allmänhet infanteristerna hade
redan fått vida långbyxor i stället för de åtsittande; ett par
husarregementen, exempelvis Smålands och Mörnerska, hade
deremot fått behålla sina åtsittande pantalonger och sina
ridstöflar; Royal Suedois’ kvarlefvor fortsatte liksom
fotgardesregementena med sina damaskor o. s. v. De civila herrarne
voro mest klädda i svarta eller blå frackar — de senare
vanligen utstyrda med guldknappar — försedda med mycket högt
i nacken uppgående kragar och stora slag, höga hvita
halsdukar i dubbla hvarf kring halsen, krås med kråsnål, ytterväst
och ibland flera undervästar och, enligt allra nyaste mod,
långbyxor som voro temligen vida utom vid fotlederna, der
de voro trånga och nedhöllos med hällor.

Det är sjelfklart, att en större del af officerarne
underhöllo sig med damerna och att lilla fröken Marianne också
blef observerad, om också icke herrarnes samtal i allmänhet
kunde anses afsedda för henne. Major de Mattoni och
kapten de Veau, på Royal Suedois, den förstnämnde kanske vid
denna tid redan transporterad på Hallands bataljon,
underhöllo damerna särskildt genom sin kurtis på bruten svenska.
Delvis obegripligt smicker är ändå smicker. Man kan också
säga artigheter med ögonen. För öfrigt kunde många af
damerna fransyska. De äfventyrslystna officerarne vid detta
regemente hade emellertid nu ingen fast fot i Göteborg.
Manskapet bibehölls sedan långt tillbaka icke i sin
ursprungliga numerär. Man hade haft alltför obehagliga erfarenheter
af dessa soldaters vildsinthet. Man mindes godt ännu i dag
det stora slagsmålet 1814 derute i Masthugget mellan Royal
Suedois’ soldater och artilleristerna, då dessa sydländingar
begagnade sina dolkar som simpla mördareverktyg. Bland
officerarne hade säkerligen kapten Parides och löjtnant Pimentel
nu försvunnit: desse hade befälet öfver det kompani som
i forna tider for värst fram. Major Krook, kommendant på
Elfsborg, denne originelle, med afseende på hufvudet något
exceptionelt klent begåfvade stridsman, syntes nog då och då
i staden, om vintern, när Elfsborgsfjorden var isbelagd, buren
öfver den farliga passagen af två soldater. Och med minst
lika stort nöje var regementets musikdirektör Moleau sedd här
i många kretsar. Han satte musik till somliga af Wadmans
visor. Kanske fick han nu ackompagnera någon af de många
sångälskande och sjungande damerna. Kanske persuaderade
han »lilla amazonen» och Jacob Lilljedahl, Lilljedahl den
yngre, historiemålaren och bassångaren, till en duett?

Några artilleriofficerare hörde emellertid på landshöfdingens
och biskopens samt den sistnämndes svågers, öfverstlöjtnanten
grefve Wrangels samtal om det tilltänkta biskopshuset, hvarför
plats nu vore gifven, sedan mäklaren Ström för vederbörandes
räkning inköpt ett hus i hörnet af Vallgatan och Vestra
Hamngatan. Landshöfdingen hade förmått k. m:t att anslå
16,000 rdr b:co till inköp af en ny biskopsbostad. 10,000
rdr skulle lånas af arbetshusfonden och 6,000 skulle fås af
»statsverkets öfverskottsmedel». Man skulle få igen dessa
pengar genom försäljning dels af den gamla tomten, dels af
säteriet Sannegården, som af k. m:t år 1776 på femtio år
skänktes till biskop Lamberg och hans arfvingar.

I en grupp berättade den på den tiden yngste kaptenen,
Heyl, om en slottsrätt, i hvilken han nyligen suttit tillsammans
med landshöfdingen, kapten Carl Jon Lagerberg samt
rådmännen Nolleroth och Bergström. Skildringen, som
skämtsamt kommenterades af sekreteraren i inqvarteringsstyrelsen,
titulär-borgmästaren Göök, kryddades, såsom sed eller osed
var på denna tid icke minst bland militärer, af ett öfverflöd
af dessa interjektioner, i hvilka namnet på menniskoslägtets
arffiende spelar en hufvudroll.

Fortifikationsbefälhafvaren v. Matérn redogjorde i en
annan grupp för utgången af den kompromiss, som tillsatts
för att afgöra, huruvida kronan eller staden skulle underhålla
Kungsporten. Med landshöfdingen, lagman Brusewitz och
postdirektören Gjers — sistnämnde egde hypoteksföreningens
nuvarande hus snedt emot kommendantshuset — talade samme officer
för öfrigt om planerna för den nya börsbyggnaden, hvilken somliga
ville skulle förläggas, der det f. d. Kaulbarska, dåmera stadens
hus låg, den nuvarande börsen, men andra deremot ville resa
i hörnet af Lilla torget och Södra hamngatan, der Wijkska
huset nu ligger. En af de skotske affärsmännen, James
Dickson, en herre med brunt hår, kanske peruk, temligen lång
och med ståtlig hållning, frågade fortifikationsbefälhafvaren,
huru det ginge med den affär, som den outtröttlige
öfverstlöjtnant Blom hade hittat på, nämligen att bygga flyttbara
byggnader af hopspikade plankor, å ena sidan lodräta, å andra sidan
horizontala med förhydningspapp emellan; och v. Matérn kunde
upplysa, att detta experiment verkligen syntes lyckas. H. k.
h. prinsessan Sofia Albertina hade byggt sig ett sådant hus
vid Tullgarn. Han hade också nyss rådt öfverste Edenhjelm
att bygga en sådan villa på sin egendom Ed på Visingsö.
Fortifikationsbefälhafvaren hade svårt att komma lös från dessa
praktiska samtal, men det gick väl ändå omsider, så att han
fick upptaga täflan med damernas gunstlingar, de mest
bemärkte framtidsofficerarne på Göta artilleri, majoren baron
Flemming, en slägting till mågen i landshöfdinghuset, och
kaptenen eller majoren Bildt. Till bemärkta »fruntimmerskarlar»
hörde ock major Thorén vid samma regemente, hvilken på sin
tid gjorde sig bemärkt icke blott som en skicklig officer utan
äfven såsom sprätt, hvarför han nog nu var en af damernas
uppvaktande kavaljerer.

Landshöfdingen språkade också en stund med
öfverfältläkaren Weltzin och den nyligen vordne enkemannen 
öfverstlöjtnant Ulfsparre på Malmgården i Slottskogen. Fru Ulfsparre
hade besökt en ny helsokälla, kallad Bottnaryd, men deraf icke
fått någon hjelp, ehuru vattnet der påstods skola likna Lokas.
Weltzin upplyste hvad prof. Berzelius nyligen sagt om
Bottnaryd, då man velat ha ett intyg af honom om dess vatten.
Den store mannen hade sagt, att brunnskurens helsogifvande
verkningar berodde af två omständigheter. Den ena vore
förändringen i dagliga lefnadssättet under kuren, och den andra
vore, att en stor mängd vatten dagligen passerade genom
kroppen på ett sådant sätt, att det måste genomlöpa blodkärlen,
innan det från kroppen afskiljdes. Den verkan, som häraf
uppkomme, tillhörde vattnet ensamt och frambringades af allt
rent, godt och friskt källvatten, som på lika sätt nyttjades,
hvarpå bevis fortfarande erhölles i de många lyckliga kurer,
som årligen gjordes vid Loka, S:t Ragnhild och de i
grannskapet kring Stockholm till brunnsdrickning nyttjade källor,
hvilka samtliga icke innehölle något som utmärkte dem
framför större delen andra springkällor. Åtskilliga källors vatten
hyste deremot upplösta ämnen, hvilka frambringade en särskild
effekt på kroppen och lade till verkan af vattenkuren den
af ett med densamma nyttjadt läkemedel. Sådana ämnen vore
jern i Pyrmont, Spaa, Porla, Medevi, Sätra och Ramlösa,
alkali och salter i Seltzer, Faschinger och andra vatten. Om
man för den krämpa, man sökte bot för, med vederbörlig
urskiljning valde ett vatten, hvars halt af främmande ämnen
tillika verkade som ett läkemedel, så kunde man visserligen
deraf vänta en större helande kraft än af källvatten, som ej
innehölle sådana. Och hennes nåd Ulfsparre hade tydligen
bort försöka någon af dessa berömda kurorter. Å andra sidan
gåfvos det dock krämpor, som af de vattnet åtföljande
läkemedlen förvärrades, i stället för att botas; såsom det vore
allmänt bekant, att lungsigtiga och de, som under en
inflammatorisk disposition lede af hæmorrhojder, förvärrades af
jernhaltiga vatten, då de deremot förbättrades af alkaliska och
salta.

Men — jag uppehåller mig alldeles för länge vid dessa
mer eller mindre roande samtal. För att icke förledas att
fortsätta på den inslagna vägen, må jag här endast tillägga,
att tillställningen — fast man på somliga håll begagnade tiden
att tala i allvarliga ämnen — var mycket underhållande och
glad, såsom alltid samqvämen hos grefven och landshöfdingen.

Var Wadman med?

Ja, det är ju å ena sidan mycket antagligt, å andra
sidan otänkbart. Beroende af toilettförhållanden. Hans
garderob var ibland mycket klent försedd. Var han med, så såg
man honom väl friserad, trippande omkring som en
gammalmodig hofman på tåspetsarne, gestikulerande och bugande.
Han hade ju åtskilligt att tala om; beläst och berest var han,
älskvärd och qvick och sjelf road. Han var ju gerna sedd
öfver allt. Öfverfältläkaren Weltzin var hans intimaste vän
från studenttiden i Lund. Weltzin hade då lånt pengar af
den burgne prostsonen. Den gamle kamraten läkaren hade
ju sedan hulpit kamraten skalden på alla sätt och bland annat
gjort honom till sjukhuskommissarie med direktörs titel under
krigsåren, hvarvid den hjelpsamme förrådsförvaltaren fick
anmärkning på sig med förfrågan, hvart allt bränvinet tagit
vägen, en fråga som besvarades med den lakoniska
redovisningen: »utsupet». I Edenhjelms hus var han också gerna
sedd. Edenhjelm hade tillochmed hjelpt honom till att bli
något slags fouragekontrollör vid artilleristallarne, hvilket
inbringade poeten spenamnet »hackelsekommissarien».
»Direktören» hade ju ock varit informator hos lagman Stenbergs
och stod synnerligen väl hos hans fru.

Ja, visst var han med — såvida han icke måhända gick
derutanför eller snedt emot, vid Brändströmska, sedan
Arvidssonska huset, der han ju bodde. Der gick han kanske klädd
i lång surtout för att dölja, att byxorna voro trasiga, och med
sin lefvande, tämjda mård på axeln, demonstrerande för någon
vän att han, liksom de rika herrarne, också bestod sig med
mårdkrage.

*


Ungefär samtidigt med här ofvan tänkta samqväm eller
ungefär vid tiden för fröken Hedda Rosens bröllop, det vill
säga strax efter det landshöfdingen kommit hem från sin
obehagliga Stockholmsresa med anledning af Bryggers angifvelser,
hade »borgerskapets äldste» i Göteborg den 14 april 1821 ett
sammanträde, vid hvilket ordföranden kommerserådet Olof Wijk
föreslog, att de församlade in corpore borde uppvakta
hr landshöfdingen. Han trodde, att det, ehuru en hvar af
borgerskapet så väl som alla andra, hvilka kände hr
landshöfdingen grefve Rosen, vore öfvertygad om hans oskuld, och
fastän han lyckligtvis varit i tillfälle att under sitt vistande i
Stockholm den samma offentligen ådagalägga, ändå vore värdigt
och äfven öfverensstämmande med den vördnadsfulla
högaktning och tillgifvenhet, herr grefven sig här förvärfvat och så
allmänt egde, att borgerskapets äldste för hr grefven yttrade
deras deltagande uti de obehagliga intryck, som berörde
ilskefulla tillställning måst för hr grefven åstadkomma, och deras
glädje öfver den fullkomliga seger, med hvilken hr grefven
undanröjt det försåt honom hotat!

Borgerskapets äldste godkände genast och enhälligt detta
förslag och uppvaktade mangrant hr landshöfdingen, hvarvid
representationens ordförande, hr Wijk, tolkade de känslor, som
han uttryckt redan då han framställde förslaget. Jag kan
tillochmed omtala, hvilka de sålunda uppvaktande voro,
nemligen, utom ordföranden, hrr kom.-rådet Jan Lamberg, G. R.
Prytz, Johan L. Melin, Siberg, Sven Bressander, J. G.
Grönvall, Tauson, C. E. Svalander, F. W. Wohlfahrt och Gust.
Bergendahl af grosshandlarekåren, hökarne Hallgren och
Hellberg, juvelerare Blomstervall, bagaren Nordström, hattmakaren
Söderborg, hofsmeden Viding, målaren Beijer, skomakaren
Åkerblom, sockerbagaren Mellgren, spegelfabrikören Berg och
sadelmakaren Dahlbeck.

Grefven tackade på det hjertligaste och yttrade bland
annat, att han kände sig i högsta måtto förbunden för det
deltagande borgerskapets äldste utmärkt i hans öden och för
den tillgifvenhet, han alltid af dem fått erfara, hvilken han 
ock hädanefter påräknade såsom tillfredsställande för honom 
vid dess embetsutöfning men äfven såsom af ett ännu större 
värde för behaget af dess enskilda lefnad.

Jag har all möjlig anledning att tro, att såväl 
borgerskapet som landshöfdingen vid dessa vördnads-, tillgifvenhets-
och tacksamhetsbetygelser alls icke uttryckte annat, än hvad de 
verkligen å ömse sidor kände.

*

Grefve Rosen bevistade sedan 1823 års riksdag. Man 
torde erinra sig, att det var då, som konung Carl Johan gaf 
Hemliga utskottet några rätt hårdknäckta nötter att bita på. Det 
blef nu verkligen fråga om storpolitik i liberalt syfte. Hemliga 
utskottet svarade, som bekant, på den stora politiska frågan 
med en hemställan, att det måtte »få uppskof» med att svara 
på konungens framställning om Spaniens politiska förhållanden, 
»till dess efter någon tid och enligt de underrättelser som i 
detta afseende äro att förvänta, händelserna i Spanien hunnit 
taga en mera bestämd och afgörande utveckling».

Grefve Rosen blef nog icke initierad i dessa högpolitiska 
funderingar, men det är antagligt, att han, om och när man
härom kände honom på pulsen, gifvit mycket praktiska besked. 
Jag har anledning att förutsätta detta.

Emellertid arbetade han i stället kraftigt, om än mera i 
tysthet, för borttagande af de band som hindrade städernas 
och landsbygdernas utbyte af varor och förnödenheter af olika 
slag.

När riksdagen var slut och grefven återkom till staden, 
hade borgerskapet åter anordnat en större hyllning åt sin 
höfding, hvars uppträdande och åtgöranden vid riksdagen stadens 
invånare skänkte sina lifligaste sympatier. Han uppvaktades nu 
först den 4 jan. 1824 af magistraten och borgerskapets äldste 
och en myckenhet folk dessutom. Den 8 jan. gåfvo 
borgerskapets äldste festmiddag för honom och hade äfven inbjudit 
biskopen, cheferna för artilleriet, flottans eskader och 
fortifikationen jemte kommendanten, magistraten och representanter 
för handelssocieteten, »Äldstes» ordförande, kommerserådet 
Olof Wijk, höll härvid åter högtidstalet och tolkade »den 
allmänna tacksamhet, hvilken hr grefven och landshöfdingen 
så odeladt eger för dess oupphörliga omvårdnad om stadens 
väl, och den djupa vördnad och högaktning hvarje af stadens 
invånare känner för hr grefvens och landshöfdingens person». 
Versar, författade af stadens alltjemt främste poet, Wadman, 
afsjöngos äfven, i hvilka det, med uteslutande af den kanske 
mera kända första versen, hette:

Än svajar högt vår fria flagga,
Än hedrar hon sitt gamla namn.
Och våra egna kölar vagga 
Än egen last från hamn till hamn.

Från bygden omkring våra vallar,
Uppodlingarnes panoram,
Den muntra flitens glädje skallar,
Ett gyllne tidehvarfs program!

Och denna täflan, denna trefnad 
På våra vatten, våra torg,
Är glorian omkring hans lefnad,
Som vårdar sig om Göteborg.

Från statens hjerta, der du talar 
Vid tronens fot vårt tungomål,
Välkommen hem till våra dalar 
Vår ädle höfdinge! Din skål!


*

Grefve Rosen kom nu synnerligen väl öfverens med sina 
länsinnebyggare och särskildt med göteborgarne; han förstod 
hvad som var dem nyttigt och arbetade för detta med all sin
energi. I midten af 1820-talet höll han emellertid på att 
komma i en betänklig konflikt med ett par af stadens prester 
och med de ganska många af deras församlingsbor, som voro 
otillgängliga för all vädjan till upplyst fördragsamhet. Det 
var nemligen så, att en andlig konsert hade annonserats skola 
försiggå i Domkyrkan, och att en del af befolkningen blef så 
häftigt upprörd deraf, att det rent af höll på att bli uppror i 
staden.

Landshöfdingen fann det nödigt att med anledning häraf 
utfärda en kungörelse, som är ganska märklig. Det hette 
bland annat deri, att då det funnes »personer, som sökt 
framställa den tillämnade andliga kyrkomusikens uppförande såsom 
stridande mot religionen, emot bruket och emot ordningen», 
så funne sig landshöfdingen föranlåten att å embetets vägnar 
ingripa, hvilket skedde genom sagde kungörelse, en 
upplysnings- och förmaningsskrifvelse, som förefaller egendomlig från 
detta hållet, men som motiverades deraf, att man väntade 
våldsamma förvecklingar, hvilka landshöfdingen icke ämnade 
tillstädja. Det hette vidare i kungörelsen, att så länge denna 
missuppfattning endast framträdde i dagbladen, så ville han 
icke blanda sig i frågan, men sedan man nu »bland folket 
hunnit få kringlöpande de mest lögnaktiga berättelser af orimlig 
sammansättning», så ansåg han det vara sitt »hjertas dyrbara 
pligt» att upplysa en allmänhet, af hvilken han »under femton 
års tid aldrig rönt annat än de mest ojäfaktiga prof af 
tillgifvenhet och förtroende och hvilken allmänhet hedrande 
utmärkt sig genom sedesamhet, laglydnad och afsky för allt 
annat än det goda». Han försäkrade, att det endast vore 
fråga om kyrkomusik och andliga sånger och att han sjelf 
»med största tillfredsställelse och uppbyggelse afhört sådana 
andliga konserter i öfverhetens närvaro, uti de flesta 
hufvudstadens kyrkor, äfvensom i Upsala, Vesterås och Linköpings 
domkyrkor»; att »förlidet år kyrkomusik uppfördes i Stockholm 
under de kungligas höga närvaro»; samt slutligen att senast 
den 6 okt. 1824 en stor orgelkonsert gafs i domkyrkan i
Kristiania af en artist som vore välkänd äfven här i staden,
nemligen hr GüntherProf. Julius Günthers far. Professorn påstås varit född här i
Göteborg., hvilken konsert »hedrades af deras kungl.
högheters, kronprinsens och kronprinsessans höga närvaro».
Kungörelsen slutar med följande ord: »Efter dessa 
upplysningars kungörande och den tillämpning, som tillhör hvarje
trogen undersåte, slutar jag min åtgärd med att uppmana
hvarje tänkande medborgare samt älskare af religion och lugn,
som denna kungörelse läser, att meddela densamma åt sitt
tjenstefolk och personer af arbetande klassen, äfvensom jag
gör mig förvissad om, att stadens vördige och aktningsvärde
presterskap äro mig kraftigt behjelpliga att rätta och upplysa
de om sanna förhållandet missledde och förvillade».

Denna kungörelse har jag ansett mig böra återgifva, då
densamma i och för sig är ganska karakteristisk och dessutom
växer i egendomlighet, då det är landshöfdingen som på
embetets vägnar tager till orda i ett ärende, som borde ligga
kyrkans målsmän närmare.

Jag vet icke, om denna offentliga förmaning gjorde den
afsedda verkan, eller om vissa försigtighetsåtgärder i form af
förstärkt bevakning förebyggde de med skäl befarade
oroligheterna. Jag har icke kunnat upptäcka något efterspel i
polisprotokollen. Det är emellertid antagligt att man var
beredd på utomordentliga trygghetsåtgärder.

Till sådana hörde redan på den tiden att hålla husarerna
färdiga i beredskap eller i grannskapet. Dessa voro under
sin allra första tid kasernerade i understa våningen på Göta
Källare. Jag vill minnas, att ryttmästare Mühlenfels då var
detachementets befälhafvare.

*

Jag har ju på något ställe vidrört, att grefve Rosen var
angelägen om, att de band, som hindrade handeln mellan
Göteborg och omgifvande landsbygder, måtte bli lösare eller
rent af borttagas. Detta var icke något lätt arbete, då gamla
vanor och fördomar ju måste bekämpas, och då dessutom här
ofta blefve fråga om, att en lätt beräknad inkomst skulle
bortfalla för att ersättas af en obestämbar fördel. Jag förmodar,
att stadgandet af den 5 juli 1827 derom, att tolag hädanefter
skulle erläggas endast för till utlandet utgående eller från
utlandet hit införda varor, stod i samband med dessa
sträfvanden att lätta den inre samfärdseln och varubytet. Hit
hörde också frågan om, att norska och engelska hit ingående
skepp icke skulle erlägga högre båk- och hamnafgifter än
svenska fartyg. Denna lättnad afsåg väl bland annat äfven
att främja ett norskt företag, hvaraf Göteborg ju också skulle
hafva någon fördel. De påpassliga norrmännen ville införa
en »trade» med två norska ångbåtar från Fredriksværn till
Göteborg och Köpenhamn, hvilket också skedde. På högsta
ort hade man ock bestämt sig att införa denna
afgiftsförändring, som naturligtvis afsåg reciprocitet och motsvarande fördel
för den svenska fraktfarten på dessa länder; men
landshöfdingen hade nog svårt att förmå vederbörande i Göteborg
att erkänna det kloka i dessa nya anordningar, då det jemt
klagades öfver, att stadskassans inkomster förminskades och
att det var så svårt att få medel till förräntande och slutliga
utplånande af den annars nog så anspråkslösa skuldbördan.
Det bör emellertid antecknas, att Handelssocieteten — hvars
förnämsta krafter den tiden synas hafva varit hrr G. R. Prytz,
v. Aken, Weinberg, Gibson, Åkerman, Levgren, Setterborg
— begärt, att mått och steg måtte vidtagas, för att de
afgifter, som tryckte sjöfarten, måtte förminskas och delvis
borttagas.

En annan Handelssocietetens begäran (af år 1826) kunde
landshöfdingen deremot icke tillstyrka. Societeten begärde
nemligen befrielse för stadens handlande från skyldigheten att
hålla 8,000 t:r spanmål i lager. Denna begäran kunde så
mycket mindre villfaras, som Bohuslän och Halland då helt
nyligen fått betydlig nedsättning i tullen för dit importerad råg.

Landshöfdingens utlåtande tarfvades, då framställningar
gjordes af enstaka göteborgska köpmän att få begagna sig af
1816 års tulltaxa, som bestämde lindring i sjötullen, då deras
fartyg kommo från handelsexpeditioner på andra sidan Goda
Hoppsudden, en svag efterdyning af ostindiska kompaniets
väldiga förmånsrätter. Sådana framställningar gjordes icke
ofta, men 1824 hade G. H. Ekman, A. M. Prytz och G. R.
Prytz ett sådant ärende hos konungens befallningshafvande.
Genom landshöfdingen gick också den tid efter annan
framställda begäran och den derpå följande tillåtelsen, att utländskt
tegel eller klinkert och glaserade takpannor skulle få tullfritt
införas till Göteborg, emedan stadens hafsklimat vore sådant, att
vanligt svenskt tegel här förvittrade eller frättes sönder.

*

Men om landshöfdingen sålunda här fick tillfälle att
medverka i en så att säga mera frisinnad riktning, så kunde han å
andra sidan icke undgå att låna sin medverkan åt åtgärder, som
hade motsatt syfte. Vanligen gick det då ut på att skaffa
staden större inkomster. Jag får väl en annan gång redogöra
för, huru det var af trängande behof, att vederbörande i
magistrat, rådhusrätt och kämnersrätt finge någon förhöjd
aflöning. Grefve Rosen, som stod i spetsen för
drätselkommissionen, arbetade då för, att tolagen måtte höjas, så att
rikligare medel kunde för ofvannämnda ändamål disponeras.
Tolagen hade hittills uppgått till 63,900. Landshöfdingen och
drätselkommissionen ville ha densamma höjd, så att den kunde
beräknas skola inbringa omkring 75,600. Stadskassan skulle
då af tolagen få en inkomst af 27,478 i stället för att den
förut endast haft 18,400. Detta förslag genomdrefs, och
förhöjningen beviljades till en början för en gång, med tillägg
att drätselkommissionen sedan skulle komma in med redogörelse
för huru mycket förhöjningen i sjelfva verket inbragt.

Liksom dessa sistnämnda åtgärder kunde anses innebära
en motsägelse mot i öfrigt af landshöfdingen notoriskt hyllade
åtgärder med hänsyn till handelsbytets lättande, så var han
också tvungen att bry sin hjärna, huru tulluppsikten kunde
skärpas och uppbörden kontrolleras, då murarne ju nu delvis
blifvit rifna.

Man hade icke blott fått lof att slippa bygga upp
Drottningporten och Carlsport, utan man hade också fått invid
kasernen bygga en bro, som förband staden på annat håll med
Haga. Här kunde smugglas; och det gjordes det visst också,
och icke blott här utan på andra håll, der Vallgrafven skulle
vara tullgräns. Derför beslöts nu bland annat, att en
tullpostering till en början skulle anordnas vid sagde bro och att
öfverinspektoren vid tullen, öfverste Brunov, skulle jemte en
medlem af magistraten och tullfiskalen Bolinder förslagsvis
utstaka en »tullbevakningsterritorial-linea», utefter hvilken
tullbetjening skulle patrullera, en ytterligare bevakning, som blef
ganska besvärlig. Dessa förslag och planer skulle pröfvas af
landshöfdingen.

Mot slutet af decenniet väckte allmänna
brandförsäkringsväsendets obestånd stora bekymmer — Göteborg tyckes
emellertid då haft sin särskilda brandförsäkringsförening, hvars
ombudsman var hr M. Kobb —; och som regeringen måste
åtaga sig denna saks bättre ordnande, fingo landshöfdingarna,
och icke minst den i Göteborg, också här åtskilligt att tänka
på och uträtta. År 1827 befans den s. k. stadsfonden hafva
kommit på ohjelpligt obestånd. Direktionen för Allmänna
brandförsäkringsverket förklarade, att verket saknade förmåga
att utgifva de brandskadeersättningar som ålåge detsamma.
Borås, Karlstad, Uddevalla och Åbo hade hemsökts af mycket
svåra eldsvådor, sedan man nätt och jemnt hunnit någorlunda
sopa igen spåren af föregående brandhärjningar, exempelvis
af den stora vådelden vid barlastkajen här i Göteborg i augusti
1821. Här blef nu ett förskräckligt skrifvande i detta ämne.
Än den ene, än den andre kom med planer till 
brandförsäkningsverkets rekonstruktion. Att stadsfonden skulle skiljas från
landsfonden var naturligt. Likaledes var man ense om, att
Finland icke längre skulle omfattas af det svenska
brandförsäkringsverket. Men huru saken sedan skulle arrangeras,
derom var man icke lika enig. Somliga ville att stenhusegarne
skulle bilda en särskild brandförsäkringsfond — jag vill minnas,
att sockerbagaren Alfr. Mellgren här var en förslagsställare —
hvilket andra högeligen motsatte sig, särskildt i Göteborg,
hvars brandväsende och släckningsverk nu omfattade äfven
Gamla varfvet, Hästhagen, Sågängen och Majorna, hvarför
Allmänna brandförsäkringsverket alltsedan 1824 till stadens
kassa betalt 300 rdr. b. co om året. Emellertid tillsattes en
komité för utarbetande af förslag till ny Allmän
brandförsäkringsinrättning för Sveriges städer. I denna komité sutto
B. H. Santesson, G. J:son Billquist, G. F. Hennig, J. P. Berg,
Fr. Swanander och Erik M. Leffler. År 1828 kom ock en
skrifvelse till landshöfdingeembetet från kungl. majt. om
inrättandet af »En allmän brandstodsförening för städerna»,
hvilken anordning synes hafva icke obetydligt ökat
landshöfdingens göromål, åtminstone för tillfället.

Landshöfdingen skulle ock kontrollera Handelssocietetens
uppgifter på värdet å in- och utgående varor. Tullen utgick
nemligen ad valorem. För inkommande varor hade förut
mäklarne lemnat hithörande uppgifter, också under kontroll af
konungens befallningshafvande.

Jag har visst förut antydt något om, att grefve Rosen
också var ordförande i direktionen för »Bolaget för
Segelfartens befrämjande mellan hafvet och Venern». Han hade
der vid sin sida hrr Santesson och Wijk samt, om jag ej
missminner mig, G. H. Ekman. Såsom sekreterare i denna styrelse
hade grefven anställt sin förre landssekreterare lagman
Stenberg. Egendomligt nog hade denne 1821 afsagt sig sin
landssekreterarebefattning, för att i stället blifva Borgerskapets äldstes
sekreterare (med 400 rdr b:co i lön) och för att äfven kunna
mottaga en del olika andra befattningar.

*


Landskansliets arkiv är en outtömlig källa, ur hvilken
man väl kunde ösa i många år för att framhålla, huru
samhället i mångt och mycket var ett annat, än det vi nu lefva
i, men äfven huru ofantligt mycket af det nya är en
fortsättning, en naturlig utveckling, ett genomskinligt förnyande af
något gammalt. Äfven i småsaker skiner detta fram. Men
der finner man ock, att vederbörande på den tiden hade
åtskilligt att syssla med, som, dess bättre, nu icke är föremål
för deras handläggning.

Naturligtvis förekommo en mängd besvärsmål. Ett rätt
egendomligt sådant! En hr Bauck måtte ha varit mycket
angelägen att bli rådman af borgerliga klassen. Han sökte
en sådan befattning efter rådman Minten. Visserligen hade
han gjort konkurs och icke tillfredsställt sina borgenärers kraf,
ej heller blifvit fri från deras anspråk, men han ville bli
rådman ändå. I skrifvelse till landshöfdingembetet förklarade
ock kungen, att Bauck vore kompetent, eftersom han icke
varit öfverbevisad om att hafva varit vårdslös eller bedräglig
gäldenär. Uppmuntrad häraf sökte Bauck sedan åter samma
embete, nämligen efter rådman Jacobsson, med lika liten
framgång men med samma tillfredsställelse, nämligen att åter
förklaras vara kompetent.

Utländingars rätt att här uppehålla sig var ofta föremål
för embetets pröfning. Porträttmålaren Pinchus Liebman blef
utvisad men fick, af konungens nåd, qvarstanna. Deremot
fick landshöfdingen högstvederbörandes befallning att ha
noggrannt öga på en viss Antoine René Dartonne, som ansågs
ha några besynnerliga historier för sig, hvilka på högsta ort
väckt några farhågor. Man vädrade förmodligen om igen
politiska stämplingar.

Men landshöfdingeembetet hade ännu också att syssla
med kungliga nummerlotteriet. Det skulle sålunda ännu lemna
uppgift på de flickor af allmogeklassen, som borde komma i
åtnjutande af den brudskänk, 33 rdr 16 sk. banco, hvilken
lotteriet skulle utbetala i och för befordrande af folkmängdens
ökande, en afgift som ansågs såsom något slags »raison d’être»
för denna lotteriinstitution. Landshöfdingen skulle här vara
— sakkunnig och gifva sitt förord. Han skulle ock tillställa
den lyckliga bruden dessa medel. Men befattningen med
lotteriet sträckte sig också längre. När mot vanan några
större lotter utföllo och vinsten skulle tillställas någon inom
länet, fick landshöfdingen taga hand om medlen. Jag ser,
att en L. Cornilsson sålunda genom landshöfdingeembetet fick
ut en vinst på 1,174 rdr banco. Cornilsson var nog färdig
att taga emot sina slantar och lemnade också qvitto. Men
af d:r Lampert, som efter en tant ärft 10,000 sachsiska
thaler, hade landshöfdingen svårt att få ut erkännandet, ehuru
sagde läkare med gladt mod inhändigat pengarne.

Landshöfdingen skulle ock se till att hans förnyade
förbud mot »stjerngossar», gatustrykande julbockar och dylikt
efterlefdes.

Bysättningstvånget florerade naturligtvis på denna tid.
Jag finner, att bysättningsfångarne vände sig med klagomål
till höga vederbörande, att deras rum i häktets tredje våning
voro allt annat än beqväma. De ville ha det så angenämt,
som de kunde få.

Landshöfdingen fick också afgifva sitt yttrande, huruvida
de svenska buteljerna vore sämre än de engelska, då Lorent
exporterat porter och på, jag tror, diplomatisk väg anmäldt
blifvit, att svenskt glas vore det engelska underlägset, hvilket
landshöfdingeembetet, efter sakkunniges utlåtande, förnekade.

Han skulle också göra reda för, om hr J. F. Bagge
hade rätt, då han uppgaf sig vara rätte innehafvare af
handlanden P. Bagges patent på att i snäckor inympa (inokulera)
äkta perlor. Hr P. Bagge hade köpt detta patent för 6,000
daler silfvermynt af ingen mer och mindre än sjelfve Linné.

Ack, jag kan icke föreställa mig, att en landshöfding nu
för tiden har att sysselsätta sig med en sådan massa småplock.

Att landshöfdingen icke var overksam i fråga om
Chalmerska slöjdskolans tillkomst, må här endast i förbigående
anmärkas. Den invigdes i slutet af detta tiotal, den 5
november 1829. Öfverhufvud var han synnerligen intresserad
af läroväsendet.

Till händelser i slutet af decenniet, vid hvilka
landshöfdingen hade att fylla en bemärkt roll, var naturligtvis det
förnyade kungabesöket, men äfven härtill må jag väl komma
en annan gång.

Riksdagsvalet 1828 föranledde ett litet obehag, då
konungens befallningshafvande måste på grund af ingifna
klagomål häfva detsamma. Jag vet icke hvad som kom åt
stadens vederbörande, men de hade hittat på ett nytt val-
eller omröstningssätt, ehuru Riksdagsordningen föreskref, att
valen skulle ske efter det å hvarje ort hittills öfliga valsättet,
deruti ändring icke kunde ega rum utan konungens samtycke.
Man hade emellertid nu ändrat det gamla sättet så, att de
väljande fingo beräkna sitt skattebelopp — hvarpå rösträtten
ju grundade sig — såsom fördeladt i smärre summor och i
följe deraf rösta med flera valsedlar än en, hvilket skulle på
något sätt inverkat på valet, ehuru det icke utan full insikt
i dessa gamla valformer här kan påvisas, huru denna tillåtelse
influerat. Man röstade som vanligt efter riksdalerstal och
enligt senaste sammanskottsberäkning. För öfrigt röstades
med slutna sedlar, men magistraten hade företagit sig att för
kontrollens skull sätta de röstandes namn på valsedlarne.
Landshöfdingen måste upphäfva valet. Nytt val skedde och
utföll, hvad namnen beträffar, på samma sätt som det förra.
Kommerserådet Lamberg fick 9,752 röster, segelsömmare
Leffler 7,529 och kommerserådet Santesson 6,744. Man hade
nu liksom en gång förut väckt fråga, huruvida den
sistnämnde såsom bosatt på Årnäs numera vore här i staden
valbar, men icke kunnat beröfva honom denna hans egenskap.
Närmast kommo kommerserådet Wijk (4,438 röster) och
juveleraren Blomstervall (3,643). Det hade också varit
ifrågasatt, att man skulle kunna rösta klassvis, så att
grosshandlarne skulle välja en riksdagsman, minutörerna och hökarne
en och fabrikörer och handtverkare en, men detta var ju
endast ett hugskott, som icke hade något slags häfd i
godkänd sedvänja. Man klagade också öfver, att de inflyttade
utländingarna fingo deltaga i valet, liksom i allmänhet öfver
att småfolket hade för litet att säga och att de högst
beskattade ensamme kunde tillsätta riksdagsmän. Dervid kunde
landshöfdingen naturligtvis intet åtgöra.

Åt hvilkens sida hans sympatier voro riktade, framgår
icke af några anteckningar, som kommit under mina ögon.

***

Liksom jag måste inledningsvis gå in på ett föregående
decennium för att i början få det, jag nu ville teckna,
någorlunda helt, så måste jag hemta epilogen till denna sannfärdiga
lilla skildring från början af det årtionde, som följde närmast
efter tjugotalet.

Det är ju kändt, att grefve Axel Pontus v. Rosen, så
att säga, offrade sitt lif i tjensten koleraåret 1834.

Det var det året, då man redan kommit sig så före, att
man serverade salta hafsbad i det nya eleganta badhuset nere
vid Stora bommen, det året då Lafayette dog och kapten
Lindeberg dömdes till döden för högförräderi och Edenhjelm
tog afsked från chefsbefattningen vid Göta artilleri. Det blef
en ovanligt het sommar.

Man svalkade sig så godt man kunde i de nya
planteringarna och drack brunn i Brunnsparken, förut gamla
jernvågen, och om qvällarne besökte man Lorensberg, der man
kunde fägna sig åt åtskilligt och jemväl då och då åt ett
storartadt fyrverkeri. Man gjorde lustturer ut till skärgården
med det nya ångfartyget »Göta elf», då gamle »Braut Anund»
tagit sig för att gå långvägar, ja, ända till Stockholm rundt
om hela södra Sverige. Trots hettan hade en del artister
från operan kommit hit, för att bereda göteborgarne en för
dem mycket ovanlig njutning. Ja, det var rätt mycken glädje
och rätt mycket lif i staden, då det den 22 juli tillkännagafs,
att kolera utbrutit i Lissabon och Gibraltar, under det att
det misstänktes, att den ohyggliga sjukdomen också kommit
till Irland: man hade haft i Waterford sjukdomsfall tydande
på kolera.

Och ungefär samtidigt hörde man talas om, att en del
personer i Majorna hade häftigt insjuknat med besynnerliga
symptomer. Stockholmsartisterna reste hem. Fyrverkeriet på
Lorensberg inställdes. »Göta elf» upphörde med sina
lustturer.

Landshöfdingen, som i sina sträfvanden till sjukdomens
hejdande hade god hjelp i professor Palmstedt och i den
dåvarande regementschefen baron Fleming, ställde sig genast i
spetsen för att motverka farsoten och sammankallade den 2
augusti samtlige läkare i staden och dess omnejd. Desse
förklarade emellertid, att den i Carl Johans församling
framträdande sjukdomen icke vore smittosam.

Redan den 5 samma månad tvingade sig dock den
öfvertygelsen på dem, att de hade att göra med asiatisk
kolera. Menniskorna började nu på att lemna trakten: de
rent af rymde. Sjukhuset i Majorna visade sig snart alldeles
otillräckligt. Man inrättade skolhuset till kolerasjukhus. Två
af läkarne derstädes, Jedeur och Ahlberg, insjuknade i följd
af ansträngning, och d:r Friedlander blef ensam. Charles
Backman ställde sig i spetsen för en kår frivilliga sjukvårdare.
Handelstidningens redaktör Prytz inrättade, då smittan nu
också spridt sig rundt om i staden, längre fram en
räddningsbyrå. Emellertid skaffade landshöfdingen fem läkare från
Stockholm och en dansk. Den sistnämnde efterföljdes af tre
sina landsmän. Ehuru man sökt hjelp i Kristiania, kom ingen
norrman. För Gamlestaden inrättades sjukhus vid
Gullbergsbro, för Masthugget i Möllerska plantaget.

Den 10 augusti fick man något omslag i väderleken
samt åska och regn, men sjukdomen spridde sig endast än
mera. Till den 8 augusti hade enligt officiel rapport 308
dödsfall inträffat. Antalet växte, dag för dag. Den 13
augusti räknade man 648 döde i staden och förstäderna, den
18 augusti redan 1,687, den 22 hade man kommit upp till
1,770, den 27 till 1,951; den 3 september kunde man räkna
2,257, den 8 september 2,291. Sjukdomen hade då börjat
märkbart aftaga. Den 18 september hade man intet nytt
sjukdomsfall; men den 24 september räknade man, att
farsoten inalles skördat 2,334 lif eller ungefär en niondedel af
stadens befolkning.

Jag skall icke inlåta mig på att upprätta något
dödsregister. I förbigående må nämnas, att öfv.-löjtn. C. J.
Hjerta, Thomas Gavin, snusfabrikör Johan Sjöberg,
stadskassör Rhodin, hamnkaptenen Ture Ribbing, art.-kapten O. D.
af Sandeberg och två bröder Lindbohm, den ene
fortifikationslöjtnant, den andre expeditionskronofogde, voro bland de
döde. I somliga familjer nöjde sig icke härjaren med ett
offer, utan skördade flere. Fru E. M. Flobeck f. Boström
och två hennes döttrar skiljdes sålunda hädan; Isac Lemans
hustru f. Vallentin och hennes dotter, G. J. Billqvists hustru
och fullvuxna dotter, tullförvaltare Bergvall och hans
likaledes fullvuxna dotter, fru Fränkel f. Heyman och hennes
lilla flickebarn, fru Amalia Levisson, Martin Levissons fru,
och deras sjuårige son Ludvig följdes äfven åt.

Till råga på olyckan tittade hungersnöden samtidigt
fram. Landshöfdingen i Halland hade, utan att dertill vara
af lag eller författningar berättigad, spärrat gränsen och
förbjudit all förbindelse med det norra grannlänet. Grefve
Rosen beklagade sig bittert öfver dessa »barbariskt-abderitiska
och ändamålslösa och egenmäktiga upptåg med spärrnings-,
röknings- och karantäns-anstalter».

Emellertid syntes nu i slutet af september faran vara
alldeles öfverstånden. Landshöfdingen och generallöjtnanten
grefve Rosen fick ett hjertligt handbref från konungen med
särskilda tacksägelser till honom, Fleming och Palmstedt.
Det sades, att grefven skulle bli serafimerriddare.

Man började emellertid andas lättare och tänka äfven
på något annat än striden mot dödsengeln. Grefven fick,
bland annat, tillfälle att gratulera sin gamle vän amiral
Saumarez — nu sedan 1831 lord James De Saumarez, med en
falk med utspända vingar i vapnet — med anledning deraf
att konung Carl Johan »till minne af 1811—1812» sändt
honom sitt porträtt måladt af Westin.

Men om ockå allt det svåra nu syntes öfverståndet, så
skulle dock sjukdomen ännu gripa ett sista rof.

Grefven hade i allmänhet hållit sig frisk under sin strid
med koleran. I början af september hade han en dag kännt
några symptomer, men det stannade då vid en varning, sedan
han väl blifvit åderlåten.

Men när spöket redan varit borta nära en månad, kom
det igen den 26 oktober och tog sin oförskräcktaste
motståndare med sig.

*

Det hette med skäl om den hädangångne, att han var
en redlig svensk och en varm menniskovän, att han hade
»ett varmt sinne för det allmänna bästa, kraft i viljan och
lugn i bestyren, utan allt fjäsk eller öfvermod», och att han
var den »älskvärdaste sällskapsman, med det ridderliga i anda,
skick och figur, som på en gång imponerade och förtjuste».
Man erinrade äfven särskildt derom, att den aflidne varit sin
konungs, kung Carl Johans vän, trots det att man velat göra
honom till en arg gustavian.

Det är sannt, att landshöfdingen ännu efter döden hade
också sina vedersakare. Stadens då alltför unga radikala
organ, »Göteborgs Handels- och Sjöfartstidning», fick af
»Correspondenten, Tidning för Politik och Litteratur», utgifven i
Upsala, uppbära förebråelser derför, att den två dagar efter
Rosens död redan hånat hans minne.

H. T. hade talat om hans älskvärda sätt att vara men
förklarat, att »på en så hög ståndpunkt fordras det något
mera än negativa dygder för att jemväl i den mera
klarseendes (!) öga rättvisa det undfångna stora förtroendet».
Likaledes gjordes anmärkning på hans stora löneinkomster
och erinrades derom, att Axel Oxenstjerna icke hade någon
lön alls.

Den gode vensterredaktören syntes icke ha reda på,
eller ville kanske icke låtsa om det, att det på den stora
kanslerns tid fanns något, som kallades förläningar,
kronoräntor, domsagor, hvilket allt brukade användas till aflöningar.

*


III. 

Stadens fäder.

Före 1750-talet synes borgerskapet icke just haft så
mycket att säga i sina egna eller stadens angelägenheter,
ehuru höga vederbörande i början af seklet voro nog så
villiga att ge dem en utsträckt myndighet. Från och med
1732 bestämdes genom en landshöfdingens resolution, att de
24 borgerskapets äldste skulle ha lika delaktighet med
magistraten uti dispositionen och förvaltningen af stadens medel
samt att de s. k. sammanskottsmedlen, motsvarande den
nuvarande utdebiteringen, och inqvarteringstolagen skulle stå
under »äldstes» enskilda disposition. Saken synes emellertid
varit den, att denna »resolution» icke kom till tillämpning, i
det en ny landshöfding förklarade, att han icke ville eller
kunde ålägga magistraten att på detta sätt dela sin makt med
borgerskapet.

År 1752 kom dock nu en kunglig resolution med
förklaring, att borgerskapet skulle ega, tillika med magistraten,
samfälld och gemensam disposition öfver alla stadens »enskilda
medel». Genom ytterligare en kunglig resolution af år 1773
bekräftades detta särskildt så, att förvaltningen af stadens
inkomster skulle stå under magistratens och borgerskapets
äldstes tillsyn.
Kommerserådet OLOF WIJK.


År 1810 öfverenskommo sedan dessa båda korporationer
sinsemellan, huru ytterligare befogenheten skulle fördelas och
samarbetet ordnas. Denna öfverenskommelse synes åtminstone
icke hafva ökat borgerskapets äldstes inflytande, ehuru
densamma inrymde dem en mera bestämd kontroll öfver
kamrerarekontoret, stadens kassor samt dess nybyggnader och
reparationer, hvarjemte de skulle höras angående stadens
större lägenheters upplåtande, ett stadgande, som kort derpå
så till vida förändrades, som det beslöts, att magistraten och
stadens äldste skulle tillsammans bestämma om arrendeafgifter
för stadens jord och att, om man då icke kunde komma
öfverens eller om en arrendator icke ville betala den sålunda
bestämda arrendesumman, lägenheten skulle genom offentlig
auktion upplåtas åt den högstbjudande. En punkt i 1810 års
»öfverenskommelse» synes innebära en inskränkning i 1773
års »resolution», då det i sagde kungliga bref talas om, att
förvaltningen af inkomsterna skall stå under magistratens och
äldstes gemensamma tillsyn, men det i »öfverenskommelsen»
heter, att äldste skola »erhålla del af alla magistratens beslut,
som angå stadens allmänna hushållning».

Magistraten förblef emellertid i de flesta frågor den
beslutande myndigheten. Äfven med hänsyn till hushållningen
synes densamma haft ganska fria händer, ända till dess, såsom
jag förut omtalat, den s. k. drätselkommissionen år 1817
inrättades. Magistraten fick dock der ett betydande inflytande,
hufvudsakligen derigenom, att tre medlemmar af denna stadens
förnämliga styrelse här hade säte och stämma och dessa
magistratens kommissionsmedlemmar under flera år vanligen
voro de samme, under det deremot borgerskapets tre
representanter — en af grosshandelsklassen, en minuthandlare och
en handtverkare — i kommissionen oftare ombyttes. Till
detta magistratsmedlemmarnes öfvertag bidrog naturligtvis
äfven att, när landshöfdingen icke satt som ordförande,
politiborgmästaren hade denna funktion med ty åtföljande
utslagsröst.

Om det varit något tvifvel om förhållandet mellan
magistratens och »äldstes» befogenhet, så blef det snart ännu
mera tvistigt, huruvida »äldste» eller drätselkommissionen
skulle bestämma i det ena eller andra fallet. I instruktionen
stod det, att kommissionen skulle bevaka och förvalta stadens
medel och räntor, så till inkomster som utgifter.
Kommissionen var således icke blott och bart ett slags kassör; den
skulle ju se till, att kassan »ginge ihop» eller försloge till
nödiga utgifter. E. M. Leffler dref då den satsen, att, då
magistraten och stadens äldste »tillstyrkt en ny utgift», så
borde kommissionen slutligen afgöra, om den »i förening med
en rätt hushållning af stadens medel kunde ske eller icke;»
kunde den det, då skulle kommissionen medgifva densamma.
Detta ville de andra myndigheterna icke medgifva. Tvisten
synes denna gång hafva bilagts så, att det bestämdes, att, om
magistraten eller äldste eller båda önskade någon ny utgift, den
eller de då skulle begära upplysning af kommissionen,
huruvida tillgångarne medgåfve, att denna utgift kunde utgå eller
borde till framtiden uppskjutas. Vore magistraten eller äldste
eller båda då missnöjde med en kommissionens förklaring, att
det icke funnes medel för den utgiften, ja då finge de
härmed missnöjde anföra besvär hos konungens
befallningshafvande.

Emellertid upplifvades denna kompetenstvist sedan år
1824 och måste då hänskjutas till sagde höga vederbörande.
Drätselkommissionen höll då fast vid, att alla utbetalningar
skulle vara beroende af kommissionens godtfinnande.
Magistraten synes i början hafva uppmuntrat desse anspråk och
då ställt sig på kommissionens sida. Stadens äldste motsatte
sig, att kommissionen skulle få göra ett så svårt intrång på
borgerskapets rätts- och befogenhetssfer. Landshöfdingen
ställde sig på »äldstes» sida, ehuru han var ordförande i
kommissionen. Landshöfdingembetet — grefve Rosen och
landskamrer Fundahn — förklarade borgerskapet och stadens äldste
både »berättigade och skyldige» att besluta i alla frågor, som
rörde de af stadens enskilda medel utgående »äfven tillfälliga»
kostnader af hvad egenskap som helst. Deras utlåtande och
fastställelse skulle först meddelas, innan utbetalningen kunde ske.

Man synes icke varit nöjd härmed, antagligen på
kommissionens sida, och saken gick till k. m:t. Reglementet
innehöll, att kommissionen skulle iakttaga de grunder för dess
åtgärder med förvaltning, redogörelse och kontroll, som
magistrat och äldste fastställde, men kommissionen ville, att det
skulle ankomma på den att verkställa af magistraten efter
äldstes hörande vidtaget beslut. Skrifvelse till kungs i detta
ämne afgick från »äldste» 1825 eller 1826. Något svar har
jag icke sett. Antagligen träffades åter någon vänlig
öfverenskommelse.

Första gången synes det, som kommissionens
pretentioner varit inskränkta till, att densamma skulle ge sitt bifall,
för att en utbetalning skulle kunna ske. Sedan tyckes den
gått längre och velat omsider komma derhän, att den skulle
kunna besluta om utbetalningar utan äldstes hörande, hvilket
befanns vara orimligt, hvarför densamma också åter fick
nedsätta sina maktfordringar.

*

Under den tidrymd, som skulle vara föremål för dessa
skildringar, voro, som jag förut nämnt, lagmännen Brusewitz
och Ekström stadens borgmästare. Den sistnämnde skulle
vara vice ordförande i drätselkommissionen och ordförande i
den 1807 inrättade poliskammaren och åtnjöt derför en tid
större löneförmåner än justitieborgmästaren. Vid början af
tiotalet afgick ur magistraten en af dess mest ansedde
medlemmar, för öfrigt en ifrig befordrare af våra stolta
planteringar, till hvilka han lemnade telningar och äfven halfvuxna
träd. Jag har förut nämnt namnet: assessor Kall. Han hade
varit rådman sedan 1780 och fick hela lönen i pension genom
»äldstes» tillstyrkande och magistratens beslut, som icke synes
rönt motstånd hos drätselkommissionen.

Jag har i en föregående afdelning uppräknat, hvilka som
voro rådmän under de första, ytterst bekymmersamma åren
af här, hufvudsakligen berörda decennium. Med år 1824
återfinna vi emellertid icke längre rådman Minten såsom sådan,
ej heller rådman Ritterberg. I deras ställe valdes hrr
kommerserådet N. Malm och B. Weinberg, båda liksom deras
föregångare tillhörande den borgerliga eller s. k. illiterata
klassen. Jag har här haft till rättesnöre, bland annat,
rådmännens qvittenser på ersättningsbeloppen för den dem
numera beröfvade tullfriheten å importeradt vin, hvilken förut
tillkom dem och magistratssekreteraren såsom ett slags hjelp
för en sväfvande skyldighet att »representera». Jag finner,
att stundom en afliden rådmans sterbhus fått dela denna lilla
inkomst med den aflidnes efterföljare. Med år 1825 synes
emellertid hr J. Jacobsson afgått — jag tror med döden —
och efterträddes af hr Svalander, också inom borgerliga
klassen. Sedan inträdde ingen förändring förr än med år
1829, då kommerserådet Malm efterföljdes af rådman A. F.
Lindgren. Under hela 1820-talet var hr Eggertz
magistratssekreterare.

Såsom rådmän betecknas också hrr Arvid Vallerius —
egare af huset 136 andra roten (Kungsgatan) och innehafvare
af en del af landeriet Qviberg — samt Anders Schale.
Vallerius var rådman mellan 1808 och 1814 men blef sedan
såsom minuthandlare medlem af drätselkommissionen och synes
dött 1829. Schale, som efter år 1814 blef hans efterträdare,
synes år 1820 gått från rådmansvärdigheten till
hamnmästarebefattningen.

Vid magistratens och rådhusrättens protokoll sutto utom
magistratssekreteraren mest stadsnotarierna Holmgren och Evert,
ibland också kanslisten J. Brusewitz. Stadskamrern hette
Sahlberg.

I början af 1820-talet förekommer i handlingarne också
namnet Sonnenstein. Han var då ordförande i kämnersrätten
och hade borgmästares titel. Sedan var kämnären Meincke
en tid ordförande i sagde domstol; och efter honom kom
häradshöfding Patrik Ekman. I kämnärsrätten sutto för öfrigt
hrr Borlind och Eiserman. Jag nämner detta i förbigående:
dessa herrar tillhörde nu icke magistraten, ej heller
drätselkommissionen eller »äldste» och kunna sålunda icke räknas
till stadens fäder.

I förbigående må ock antecknas, att särskildt rådman C. E.
Svalander måtte varit en mycket uppburen man i vårt
samhälle. Jag dömer härtill af det utomordentligt smickrande
tal, »äldstes» ordförande kommerserådet Wijk höll till honom,
när han öfvergaf borgerskapets representation för att såsom
rådman af borgerliga klassen inträda i stadens styrelse.
Ordföranden såg dock icke saken mörkt: han ansåg nämligen,
att förlusten af rådmannens biträde i äldstes krets ersattes
med glada förhoppningar genom hans redan mottagna nya
befattning, i hvilken rådmannen kunde än närmare fullfölja
sin städse ådagalagda benägenhet för stadens och dess
invånares väl och bästa; och hade borgerskapets äldste, i hvad
de tillgjort för att åt hr rådmannen förbehålla dess redan
intagna plats inom magistraten, lika mycket följt deras
tillgifvenhet, högaktning och förtroende för hr rådmannen, som
de velat utmärka ett skyldigt afseende på hr rådmannens
förtjenster. Det var 1826, som kommerserådet-ordföranden höll
detta tal till den då nyvalde rådmannen.

I drätselkommissionen var, som sagdt, lagman Ekström
v. ordförande. De lagkloke medlemmarne voro mest
rådmännen Nordqvist och Högfeldt, men 1822 rådman Carlsson
och efter 1826 i stället för Högfeldt rådman Nolleroth. År
1828 var Chr. Bergström medlem af kommissionen.
Medlemmar af borgareklassen voro vid olika tider kommerserådet
Malm, Vallerius, Leffler (segelsömmaren), Dahl, Söderborg
(hattmakaren), Kobb, kommerserådet Jan Lamberg,
segelsömmaren Brisman, handlanden Billqvist.

Bland handtverkarne synas segelsömmare och juvelerare
varit ansedde såsom de bäst lämplige till samhällets mera
maktpåliggande förtroendevärf.

*

Borgerskapets äldste utgjorde tjugofyra och valdes enligt
regeln på fyra år å allmän rådstufva, men antalet omsattes
hvarje år med sex nya ledamöter, såvida icke de, som voro
i tur att afgå på anmodan af kamraterna (!) åtogo sig att
fungera ännu en period. Så vidt jag kunnat följa valen,
skulle väl tolf tillhöra grosshandlareklassen, två
hökaresocieteten och tio vara handtverkare, men ofta var
representationen icke fulltalig. Det synes, som om man under vissa
förhållanden ofta »konserverade» medlemmar, som voro i tur
att afgå och att underkastas omval. Ibland var man deremot
icke alls angelägen att bibehålla somliga ledamöter. Ibland
voro också somliga ledamöter svåra att hålla qvar: arbetet
blef dem för enformigt och otacksamt.

År 1821 var det sålunda omöjligt att få behålla hr G.
R. Prytz, And. Siberg och Joh. L. Melin, som sålunda ersattes
med hr Jan Hammarberg, C. F. Wærn och P. Holmström,
under det att målaren Beyer, som visst flyttat från staden,
ersattes med skräddaren Tiljander, ett val, som icke synes
varit rigtigt lyckadt, då längre fram borgerskapets äldste —
eller egentligen dess dåvarande tjenstgörande vice ordförande
— opponerade sig emot, att han skulle få ett annat
allmänt uppdrag, under förklaring, att han vore oduglig eller
oförtjent ett sådant förtroende. År 1822 förklarade »äldste»,
att då hrr Wijk, Grönvall, Hallgren och Wikström »åtagit sig
att stanna qvar» ännu i fyra år, »så erfordrades val endast
efter hrr Lamberg, Tauson och Söderborg» — den sistnämnde
måtte icke varit i tur att afgå, men afgått med döden —,
och fick då allmän rådstufva besätta dessa platser med
grosshandlarne J. P. Berg och A. G. Levgren samt bryggaren
Risberg. År 1823 utgingo hrr Bressander, Berg, Hellberg,
Lor. Svensson och Widing och ersattes med hrr Erland
Colliander (firma Colliander & Sunnerdahl, egare af n:o 13 femte
roten, Södra Hamngatan och kassaförvaltare i fattigvården),
A. H. Blidberg (en af kyrkoföreståndarne), hökare P.
Andersson, segelsömmare Brisman och bagare Nygren. År 1825
valdes i stället för afgående hrr Hammarberg, Wærn,
Holmström, Norström och Hasselgren, hrr W. Malm, A. F. Hult,
A. F. Lindgren, gelbgjutare Edberg och handskmakare
Hammarström. År 1826 inkommo efter hrr Svalander (vorden
rådman), Grönvall, Levgren, Hallgren och Wikström hrr C. F.
Kjellberg, M. W. Rhedin, J. v. Proschwitz, hökare Nordström
och segelsömmare Hansson. År 1827 synes endast juveleraren
Blomstervall afgått och ersatts med juveleraren Tengstedt.
År 1828 afgingo hrr Wohlfahrt, Melin, Edberg och efterträddes
af hrr Petter Dahl, A. P. Hellstenius och målaren Fröderström.
År 1829 valdes efter utnämnde rådman Lindgren samt hrr
W. Malm och Hult hrr f. d. rådman Wallerius, M. S. Kobb
och G. E. Braune.

*

Under hela tiden var kommerserådet Olof Wijk
ordförande.

Omsider fordrade han emellertid att en vice ordförande
skulle tillsättas. Man valde då först bryggaren Risberg, men
denne förklarade sig omöjligen kunna gå i land med en sådan
befattning. »Äldste» valde då till vice ordförande hr Hult.
Äfven denne försökte komma undan. Han hade förut skött
hvad som fanns qvar af Sahlgrens enkas och söners affärer,
men vistades nu mest på landet och ville derför i början icke
mottaga detta förtroende. Han lät dock till sist härtill
öfvertala sig. År 1829 blef C. F. Kjellberg vice ordförande.

Kommerserådet Wijks försök att komma ifrån
ordförandeskapet utgöra emellertid för sig en lång, nästan rörande
historia, som kunde förtjena sitt eget kapitel.

Dessa försök togo sin början redan 1820. »Äldste»
uttryckte då sin lifliga önskan, att hr kommerserådet ändå måtte
stanna qvar som ordförande, fastän han uttryckt sin begäran
att afgå. Hans »insikter, nit och noggrannhet hade med rätta
tillvunnit honom allmän högaktning och förtroende.» Något
nytt val behöfdes ju icke, »då detsamma i alla fall icke kunde
annorlunda utfalla». Kommerserådet mottog då uppdraget
om igen men endast på ett år. Annars valdes ordförande för
två år. »Äldste» godkände hr kommerserådets förbehåll men
hoppades, att »han dock icke måtte sig deraf framdeles
begagna».

År 1824 anmälde kommerserådet om igen, att han ville
bli fri från denna ansträngande och tidsödande befattning,
som också hindrade honom att sköta sina enskilda affärer.
»Äldste» förklarade, att, »liksom i enahanda tillfälle tillförene,
kommerserådets framställning äfven denna gång försatte
borgerskapets äldste i ett tillstånd af på en gång bekymmer och
förlägenhet;» och de bådo, att han fortfarande måtte vara
deras ordförande »dels af välvilja för stadens bästa, dels af
tillgifvenhet för äldste.» Hr kommerserådet villfor äfven nu
äldstes önskan; men snart skulle den tid komma, förklarade
han, då man borde vara beredd på att utse en efterträdare
åt honom.

Jag kan inte här ange, huru många gånger
kommerserådet Wijk begärde att få afgå som »äldstes» ordförande,
men jag har antecknat, att han den 22 maj 1826 åter och
fullt allvarligt afsade sig att fortsätta. Han ville visserligen
tills vidare uppehålla funktionen, men han yrkade på samma
gång, att då genast, så att säga, i förskott ny ordförande
skulle utses, så att denne skulle kunna hinna sätta sig in i
förhållandena. Det var nog så, att han — såsom han ock
förut angifvit — dels uppoffrade för mycken tid, som han
ansåg sig böra använda för sina egna affärer, dels också fann,
att denna tidsuppoffring var på sitt sätt äfven för samhället
föga lönande, då »äldste» just icke hade någon vidsträckt,
ej heller tillräckligt utprickad makts-sfer. Men han hade nog
alldeles gifvet ändå blick för, att i kommunalrepresentationen,
så svag den ock var, låg en början till en bättre kraft; och
han ville icke, att detta embryo genom brist på ledning skulle
dö i förtid. Det var väl derför, som han ändå höll ut så länge.

Borgerskapets äldste förklarade emellertid sig »på det
högsta förlägne och bekymrade att se deras hopp om
kommerserådet Wijks qvarblifvande bedraget.» »De funne sig i
det tillstånd af en sorglig oro, att de icke kunde påtänka ett
val till ordförande», men beslutade att följande morgon
mangrannt besöka hr kommerserådet och ytterligare bemöda sig
att vinna hans fortfarande kvarvaro vid ledningen af deras
göromål.

Jag har här ofvan antydt, att hr Wijk då åtog sig att
fortfara med detta sitt hedrande uppdrag, dock nu endast på
obestämd tid, hvilket ju föranledde valet af en vice
ordförande, nemligen hr Hult.

År 1828 fick ju också kommerserådet Wijk orlof för
vistelse i utlandet — dock fortfarande som ordinarie
ordförande. Jag misstänkte först, att kommerserådet ville ha
ledighet såsom stadd i friareärenden, men jag har sedan fått reda
på, att han då reste till Nordamerika dels i affärer, dels väl
ock för att helsa på sin vän, den i min inledning omtalade
konsuln Smith.

*

Stadens finanser voro, såsom jag förut anmärkt, af den
beskaffenheten, att man måste vara mycket noga med anslag
och utgifter. Redan beslutade löneförhöjningar åt dem, som
innehade samhällets mest maktpåliggande befattningar,
inhiberades tillsvidare. Jag har i en annan »tidsbild» omtalat,
huru landshöfdingen omsider bidrog dertill, att stadens tolag
blef förhöjd i ändamål att stadskassan skulle få medel till
nödiga redan längesedan beslutade löneförhöjningar.

I somliga fall röjde dock hrr äldste en återhållsamhet
som tydde på kortsynthet med hänsyn till verkligt gagn.
Sålunda var det 1820 mycket bråk om ersättning i kontant till
frimurarebarnhuset derför, att detsamma ej längre skulle
uppbära de för alla trafikerande så besvärliga portpengarne.

Stora betänkligheter yppade sig ock rörande anskaffande
af medel för byggande af en stenbro öfver ån vid
Gamlestaden.

Samtidigt, eller kanske redan 1820, sökte man ock att
utan kostnader för staden, men möjligen med fördel för dess
borgare, ordna med trafik med numrerade båtar öfver till
Lindholmen nere vid Lilla Bommen, hvilken omtänksamhet
vid pass sex år derefter utvecklade sig i båtturer ända utom
elfmynningen, båtturer med bestämda taxor, så att man för
färd från Stora Bommen till varfvet Wiken betalte 16 sk. b:co
för en och 24 sk. för två personer, för färd från Stora
Bommen till Klippan deremot resp. 24 och 36 sk. samt från samma
hamn till Nya jernvågen resp. 8 och 12 sk. b:co, under det
att för en båtfärd från Klippan till Nya Elfsborg eller Arendal
i taxan fastställdes 32 sk. och en rdr, allt b:co.

Äldste och inqvarteringskommissionen yrkade af
sparsamhetsskäl under tiden oupphörligt på, att staden måtte bli af
med husarkommenderingen, hvilken dock magistraten i den
allmänna säkerhetens och ordningens intresse ansåg böra
bibehållas.

Att staden prutade och gjorde inskränkningar och på
samma gång försökte vidtaga nyttiga anordningar utan
kostnader var ju mycket berömvärdt. Att vederbörande visade
någon tillbakadragenhet år 1823, då statsrådet baron v. Platen
tillsammans med landshöfdingen och direktionen för Trollhätte
kanal- och slussverk yrkade på bättre muddring i Göteborgs
hamn och bidrag till upprensning af Göta elf, var ju rätt
naturligt, då man här i staden verkligen uppoffrat så mycket
för kanalverket och visserligen icke kände dessa uppoffringar
mindre tryckande derför, att den — genom deputerade Wijk,
Grönwall, Blomstervall och Lorenz Svensson, som på egen
bekostnad öfvervoro högtidligheterna — år 1821 haft tillfälle
att uttrycka sin förnöjelse öfver, att Göta kanal mellan Venern
och Vettern då kunde öppnas.

Sistnämnda år var det också som samme B. von Platen,
naturligt nog, vände sig till göteborgarne — äfven till andra
— med begäran om bidrag för anskaffande af en ångbåt
mellan Göteborg och Motala. Den skulle kosta 30,000 rdr.
Aktierna voro på 100 rdr; 10 rdr betaltes in genast (hos
kommerserådet Ekman i Göteborg och hos kommerserådet
Santesson i Mariestad).

Deremot förefaller det något underligare, när hrr äldste
yrkade på, att de hyresmedel, som utgingo af stadskassan
till den originelle eller rättare sagdt alltför besynnerlige men
egendomligt rikt begåfvade komminister Paulsson, skulle
nedsättas. Försöket inbringade hrr äldste en genom magistraten
dem delgifven minst sagdt amper skrifvelse från hr pastorn,
hvilken föredrogs hos hrr äldste, som samtlige funno skriften
mycket stötande, men dock på yrkande af hrr Wijk,
Svalander, Levgren, Åkerblom, Mellgren, Berg och Risberg måste
taga tillbaka sitt nedsättningsbeslut och gifva skäl för denna
obeständighet dermed, att de sedermera kommit att taga i
betraktande, att pastor Paulsson också vore själasörjare i
stadshäktet och der tjenstgjort nitiskt och välsignelserikt.

Med svårighet var det också förbundet för notarien i
kämnersrätten Militz att få löneförhöjning på den grund, att
han tjenstgjorde som rättegångsbiträde åt fångarne.
Justitieborgmästaren fick visserligen sin lön förhöjd till likhet med
politiborgmästarens, men kämnersrättens ordförande
borgmästare Sonnenstein kunde icke få någon löneförbättring, ehuru
han åberopade, att det väl icke måtte vara stadens fäders
mening, att en man i hans ställning skulle i all sin tid lefva
som ungkarl, och ehuru han verkligen icke ens såsom sådan
kunde undgå att sätta sig i skuld — hvilket också tydligen
märktes vid hans död, då boet sattes i konkurs. En dylik
framställning af hrr stadsnotarier tillbakavisades också.

Hrr äldste ville dock genom någon extra ersättning ibland
särskildt visa sin frikostighet mot vissa mera framstående män,
hvilkas arbete de måste egna sitt erkännande; men stadens
penningställning tillät mestadels icke, att detta kunde ske
annat än på omvägar. Sålunda visade äldste sitt erkännande
af amiralitetsöfverläkaren Dubbs oförtröttade nit i de lidandes
och de fattiges tjenst genom att låta honom fritt begagna
skjutsinrättningens hästar, en förmån som ju också tillerkändes
politiborgmästaren, hvilken ibland hade svårt att gå. Ehuru
»äldste» hade tvist med generaladjutanten Edenhjelm om
fästningsfångarnes i Kungsporten underhåll, gåfvo de honom dock
år 1825 »ett särskildt vedermäle af borgerskapets bevågenhet»
mot honom »personligen» derigenom, att han fick bibehålla
tredje våningen i kommendantshuset, som väl skulle indragas
efter kommendanten Giers afgång med döden.

Stadens fäder hade nog blick för fördelarne af, att de då
och då återlöste vissa till densamma hembjudna landerier,
men de voro äfven här mycket försiktiga, ehuru de ibland
kunde tänka sig, att dessa sedan kunde upplåtas på för staden
fördelaktiga vilkor. Ett betydande sådant hembud förekom
1821, då fabriksidkaren Lorent för 10,000 rdr b:co hembjöd
Liseberg, som han köpt af O. Melin. Ett icke mindre
betydande var det, då engelska undersåten George Cook May,
som efter enkefru Wohlfahrt köpt Kristinelund år 1824,
hembjöd detta landeri till staden. Vederbörande hade icke rygg
att inlösa egendomen men läto som vanligt anordna
besiktning och ändrade sedan på grund af denna grundlegan. En
egendomligare hithörande historia är emellertid den om
Lorensberg, som handlanden V. J. Vallentin — en framstående
köpman annars i kaffe, socker, ull, hudar och bomullsgarn,
egare sedermera 1825 af husen 106 och 107 i fjerde roten
och 36 i femte roten, nu handl. Weibulls hus, der Göteborgs
stads bibliotek tills vidare är inrymdt — hade köpt för 7,333
rdr 16 sk. b:co. Hattmakaren Söderborg hade varit den, som
ifrigast bland hrr äldste yrkat på, att staden skulle lösa sig
till detta Petersenska landeri, men äldste ansågo sig nu år
1821 till en början icke kunna riskera en sådan kupp förr,
än af enskilda subskriberats ett från långifvarnes sida
ouppsägbart lån på 8,300 rdr b:co, fördeladt i obligationer på 100
rdr b:co. Förskrifningarne skulle intecknas i egendomen, men
som vilkor fastslogs, att stället skulle upplåtas till värdshus.
Äldste hemställde nu verkligen till magistraten om
egendomens inlösning, »en lägenhet hvilken erbjuder lika angenäma
som nyttiga tidsfördrif». Det behöfdes, hette det, ett allmänt
sommarnöje i stadens närhet, »då de flesta af stadens invånare
voro i saknad af landställen». Till stället ledde ju ock Gamla
alléen. Man skulle aptera det till en »allmän promenadpark
för stadens invånare» och der anordna en »bättre
värdshusrörelse, hvarest nödiga förfriskningar för dem, som sådant
åstunda, också kunde erhållas». Jag tror mig veta, att
magistraten gillade denna framställning. Huru det sedermera
gick med obligationslånet, är här icke platsen att utreda.
Drätselkommissionen kunde ju uppsäga och inbetala detsamma,
när kommissionen af en ny innehafvare mottagit tillräcklig
betalning.

*

Huru hushållsaktig man måste vara med stadens medel,
äfven när det var fråga om redan beslutade och påbörjade
företag, kan man tänka sig, då det måste gå så långsamt
med fästningsverkens rifvande och äfven med anläggningen
af Nya alléen, vid hvilken emellertid fästningsfångar arbetade
och skjutsinrättningens hästar äfven användes.

År 1824 synes man emellertid härmed hafva kommit så
långt, att man nu måste begära Holmgårdsravelinens
upplåtande och rasering. På tal härom må nämnas, att kontraktet
med staten rörande fästningsverkens successiva upplåtande
förhindrade uppbyggandet af ett ridhus utom Drottningporten,
då först tomterna inom och på de gamla vallarne skulle
bebyggas. Herrar baron Flemming, Ludendorf och Wohlfahrt
hade begärt sådan upplåtelse, men »äldste» måste afslå deras
begäran år 1823, hvaremot de för sin del beslöto att visa
sin frikostighet genom att vid bastionen »Gustavus Magnus»
upplåta plats för en sådan inrättning. Detta kostade väl
staden egentligen ingenting, men vederbörande måste draga sig
för andra, mera nödiga utgifter. Redan 1822 hade det
föreslagits, att kaj af sten borde byggas mellan Lejonbryggan och
Kämpebron; men det ansågs icke, att stadskassan härför kunde
anlitas. Då genom sådan kaj af sten grunden för husen vid
stadens förnämsta gata skulle blifva säkrare — hvilket väl
behöfdes — uppmanade hrr äldste magistraten att anmoda
häraf närmast intresserade husegare att bekosta sådana nya
kajmurar.

Jag bör här också erinra derom, att man hade vissa
förpligtelser rörande den nya förstaden Nya Haga. Som
bekant skulle der någonstädes bildas ett slags bassin, för att
man skulle ha tillgång till vatten, särskildt vid eldsvådor.
Detta ingick nu i planen med kapunierens rasering.
Emellertid blef det ingenting af med någon sådan bassin, och det
var dessutom mycket dåligt bestäldt med affallet härifrån. I
närheten af den under anläggning varande Nya alléen hade
herrarne Kjellberg nu hus och tomter. Borgmästare Göök
och professor Björck hade också hus i den nya förstaden.
Desse fordrade då, att man skulle ställa i ordning den
utlofvade vattenafledningen. Hrr äldste fingo yttra sig äfven om
denna billiga fordran och förklarade, att klagandena nog med
tiden skulle få en afloppskanal, men att de ju nu hade det
stora diket vid alléen, till hvilket de kunde leda sitt vatten.

Det var sedan en ganska påkostande utgift, då staden
år 1826 måste bygga tre nya tullhus, ett vid Chaussébron
(sedan Teaterbron), ett vid slagthuset utanför Drottningporten
och ett midt emot Surbrunn. Byggandet af dessa hus 
öfverlemnades på entreprenad åt löjtnant A. Lindgren och stadens
egen arkitekt hr Hagberg.

Följande år kom så den högst vigtiga och
bekymmersamma frågan om förbättring af stadens försörjningsanstalt,
rörande hvilket ärende kommerserådet Wijk afgaf ett mycket
långt och välgrundadt betänkande, gående bland annat ut på
upprättandet af en stor och rymlig byggnad. En extra
sterbhusafgift utgick b. a. härför sedan en tid tillbaka med ½ à
2 procent, efter boets tillgång, och förnyades nu 1829.

Sistnämnda år kom man offentligen fram med diverse
ytterligare anspråk, hvilkas uppfyllande tillgångarne dock icke
medgåfvo, åtminstone icke under den närmaste tiden. Man
ville anlägga en skeppsbro från residenset till Pustervik, för
att ankarplats och lossningstillfälle der måtte beredas
åtminstone för medelmåttiga fartyg. Åtgärder från det allmännas
sida fordrades ock för andra förbättringar i dessa trakter.
Muddret från elfven bildade der och vid Carlsport gement
stinkande pölar. Samtidigt klagade man öfver, att vattnet i
vallgrafven mellan Fattighusån och Gamle port vore
stillastående. Likaledes spordes klagomål öfver dålig lukt från
slagthuset och gödselstackarne vid f. d. Drottningporten. Men i
början af decenniet voro, som vi väl veta och förstå, stadens
affärsförhållanden alltjemt mycket betänkliga, och om de mot
slutet voro i någon mån förbättrade, voro utsigterna dock
icke så lysande, att man ju icke allt fortfarande måste draga sig
för nya utgifter.

*

Såsom bevis på småknussel får emellertid räknas, att år
1827 hrr Wahlgren nekades att anlägga kvarnar vid Liseberg,
emedan vederbörande fruktade, att de dermed skulle minska
det arrende, som staden hade för slussqvarnen och för den
väderqvarn uppe på Otterhällan, som ingeniör Blackwood
förpaktade af staden.

En yttring af sådan snusförnuftighet var det väl ock, när
hrr äldste tyckte, att inga flera bagare, än de som funnos år
1829, borde tillåtas att idka sitt yrke i staden, »oafsedt allt
hvad en flygtig liberalism deremot än kan finna
anmärkningsvärdt», en liberalism, som vore »motsatsen till den sanna
frihetsläran».

Det var en bagaregesäll vid namn G. M. Molin, som
då begärde att få bli sin egen. Kanske Stockholm icke haft
sin fontän, ej heller Göteborg sina Bältespännare, om denne
Molin nu blifvit sin egen och om han och hans yngre bror
eller son eller brorson dermed blifvit tidigare närmare bunden
vid samhället och vid yrket. Johan Petter Molin, den store
bildhuggaren, var emellertid född i Göteborg 1814 och
bagareson och egnade sig i början åt detta yrke.

Egendomligt nog synas herrar äldste emellertid här icke
gjort så mycket afseende på det befogade i Molins begäran
eller stadens behof af flere bagare — om ej för annat så för
konkurrensens skull — utan mest fästad sig vid, att G. M.
Molin »uttryckt sig otillbörligt». De visade sig ibland nog så
måna om sin värdighet. Sekreteraren, den förre
landssekreteraren, var nog härmed ganska nogräknad.

Jag bör kanske emellertid tillägga, att en bagare Molin,
antagligen den store bildhuggarens farbror, på sin tid var en i
samhället mycket betrodd man och 1823 ledamot af
fattigförsörjningens direktion tillsammans med hrr D. Dahl, C.
Ungewittter, Rob. Dickson, William Gordon och bagaren Norling.
Det skulle alltid vara bagare i denna styrelse, liksom apotekare
nästan alltid af hrr äldste sattes till att vara sysslomän i
fattigrotarne.

*

Ett mycket egendomligt försök att skaffa staden
tillgångar, måste jag här omtala. Det trädde fram 1824 med
anledning deraf, att staden med ⅒ om året måste amortera
det lån på 200,000 rdr b:co, som Rikets ständer, såsom jag
förut omtalat, lemnat densamma. Det var nu så, att de
höglofliga ständerna velat vara mindre stränga och särskildt rörande
amorteringsprocenten velat lemna billigare vilkor, om
magistraten och borgerskapets äldste gått i borgen för lånet. På
allmän rådstufva beslöts emellertid, att vederbörande icke skulle
ingå denna borgen. Då inträdde ju skyldigheten att amortera
den omtalade tiondelen. För att kunna fullgöra denna
afbetalning föreslogs det då, att man skulle anlita den så kallade
börskassan, eftersom det väl i alla fall icke blefve något af
med någon börsbyggnad. Åtminstone kunde väl staden få
härefter uppbära räntan af börsbyggnadsfonden, hvilken
sistnämnda nu utgjorde 23,572 rdr b:co och väl egentligen sköttes
af börsdirektören G. H. Prytz. Fonden hade uppkommit
derigenom, att staden år 1810 fått tillstånd att under 25 år för
ändamålet uppbära ¼ procent af allt hvad som såldes på
börsauktion. Äfven erlades till börsfonden någon afgift af
varor, som kommo eller afgingo med utländska skepp; allt nog
fonden växte, och man kunde rätt väl tänka sig, att den inom
icke alltför många år skulle förslå för det med densamma
afsedda ändamålet. Förslaget synes också omsider blifvit
tillbakavisadt.

Det var ju rätt väl, att denna anläggning icke kom att
i oändlighet uppskjuta börsbyggnadens påbörjande. Redan
1828 synes man hafva varit på det klara dermed, att börsen
skulle byggas der, hvarest den nu ligger, eller der hvarest
då staden egde ett hus, det s. k. Kaulbarska, i hörnet af Stora
torget och Östra hamngatan och då skiljdt från stadshuset,
sedermera högvakten, genom en liten trädplantering. Det
hade ju förut också varit ifrågasatt, att börsen skulle läggas,
der kommerserådet Arfvidssons hus då låg och der nuvarande
Wijkska huset ligger. Men den ritning till börsbyggnad för
Göteborg, som nu ofvanskrifna år uppgjordes af den bekante
öfverstelöjtnant Blom, afsåg redan, att börsen skulle ligga,
der den nu ligger.

När man vet, att staden hade betydande inkomster af
tolagen, att densamma hade 30:de penningen vid husköpStörre husköp voro dock sällsynta. Jag har för 1824 antecknat
några få sådana. Hr E. W. Berg köpte då huset n:r 7 andra roten,
en del af prof. O. Petterssons nuvarande egendom, Rob. Blackwood
n:r 37 tredje roten, J. W. Busck 28 och 29 tredje roten, A. Schlesinger
38 första roten (hvilket köp dock klandrades af hr Olof Wijk, som
samma år erhöll fasta på detsamma; det tillhör för öfrigt nu Göteborgs
hyrverksaktieb.), El. Tauson 43½ åttonde roten och rådman Nolleroth
11 andra roten. År 1825 köpte B. Thulin n:r 30 femte roten,
stadsmäklare J. F. Arfvidsson n:is 55 och 56 tredje roten (handelsfirman L.
G. Bratts & C:is hus), O. P. och A. F. Andersson n:r 71 i femte roten
och n:r 3 i sjette roten, J. A. Kjellberg n:is 28 och 29 i tionde roten,
snusmalare Sjöberg n:r 20 i sjunde roten, Eric Mellgren 6 i andra
roten (handl. A. Cavallis nuvarande egendom), L. P. Haglund n:o 67
i femte roten och 7 i sjette roten, numera handlanden J. C. Frænckels
hus, Rikets ständers bank 6 och 7 i första roten, Alex. Barclay (år
1826) n:r 34 i andra roten, James Dickson 102 fjerde roten (nu
tillhörigt handl. Edv. Svan) samt 51 och 52 femte roten. År 1827 köpte
Chr. Ungewitter 46 och 47 fjerde roten, Allm. magasinsinrättningen
hälften i Ostindiska huset, Willerding 4 och 5 första roten, en annan
del af prof. Petterssons nuvarande egendom, L. E. Magnus 105 fjerde
roten (tillhör nu sadelmakare Kilgrens arfvingar) o. s. v.
och 10:de penningen af arf och af folks förmögenhet, som
flyttade från orten — fru Ludendorff, f. Homeijer, fick sin
utflyttningsafgift genom ackord med stadens vederbörande
nedsatt till 5,000 rdr b:co mot garanti att svenska statsverket
sedan icke skulle komma med några efterräkningar — så har
man ändå det intrycket, att det icke bort hafva varit så illa
ställdt.

Men ibland voro hrr äldste så »bekyttade» vid
utgiftsfrågor, att de icke sjelfva ville besluta utan hänsköto dem
till allmän rådstufva, då beslutet nog blef sådant som hrr
äldste önskade, men visserligen icke klokare, än om de sjelfva
beslutit.

*

Kommerserådet G. H. EKMAN.


Eftersom jag åter är inne på stadens finanser och de
bekymmer, som desse förorsakade stadens vederbörande, må
jag här också nämna något om, huru den enskilda frivilliga
frikostigheten ibland anlitades för att fylla vissa stadens behof,
så att de förmögnare mest drabbades af de erforderliga
kostnaderna.

Man har ju senare fått kännas vid, hvad det kostar
kommunerna att bygga skolhus. På den tid, vi nu
sysselsätta oss med, ville statsmyndigheterna nog icke ålägga
församlingarna att bygga dyra folkskolehus, än mindre
folkskolepalatser, men det fanns gifvetvis skyldighet för de städer, der
den tidens högre elementarläroverk funnos, d. v. s. gymnasier
och s. k. trivial- och apologist-skolor, att förse dem med
lämpliga lokaler. På 1700-talet byggdes i hörnet af Vestra
Hamngatan och Kungsgatan, å samma tomt som nu tillhör
Domkyrkoplatsen, med hjälp dels af frivilliga gåfvor och dels
af anslag ur stadskassan, ett gymnasii- och skolhus, som sedan
vid branden 1804 räddades från förstörelsen. Men när
domkyrkan omsider, också delvis med frivilliga bidrag, blifvit fullt
färdig — den invigdes som bekant 1815 — funno
vederbörande, att gymnasiihuset, i och för sig otillräckligt för
gymnasium, skola, bibliotek o. s. v., var missprydande för
omgifningen, då man afsåg att bilda en öppen fri plan
omkring domkyrkan. Jag har nu i uppsåt att längre fram tala
om, huru man öfver hufvud sörjde för dessa läroverksanstalter,
och vill här endast omnämna, att man på 1820-talet ansåg
sig tvungen att bygga ett nytt läroverkshus samt att man
äfven då vädjade till enskildes, de förmögnares, frikostighet,
liksom man ungefär femton år förut icke utan framgång vädjat
till våra förmögne män i och för uppbyggandet af ett eget
kontuberniumhus med gymnastiksal.

Bland de främste, som nu år 1822 uppträdde såsom
samhällets fäder eller fosterföräldrar dermed, att de skänkte
rikligare bidrag för uppförande af det nya gymnasiihuset, har
jag antecknat hrr Björnberg, Wijk, Dickson, Levin Jacobson,
Levgren, G. H. Ekman, Carnegie, Jan Lamberg, A. M. Prytz,
Sven Norberg, P. Malm, bröderna Kjellberg, Milow, John
Nonnen — då inflyttad för att hjelpa upp Lorents vacklande
affärer — Vallentin och Ludendorff, fru Johanna Fröding,
hrr Reis & Magnusson, L. E. Magnus, Jan Hammarberg och
D. Dahl.

För öfrigt anlitades för denna byggnad alla nödiga
medel, som man ansåg sig härför med något fog kunna
disponera. Sålunda sammankallade år 1822 magistraten
församlingens röstegande ledamöter för att höras om förslaget att
till nytt gymnasium och skolhus använda de till domkyrkan
anslagna tolagsmedlen. Stadens fäder visste nog också att
på olika sätt hushålla, då de väl kommo sig i färd med att
bygga. Man höll då ej så noga på skråförfattningarna: man
engagerade murare från olika håll och af olika qvalifikation,
hvilka då icke till de priviligerade mästarne behöfde för
stadsarbetet erlägga mästarepenningar.

Det är ju allmänt kändt, att i våra dagar Göteborgs
förmögnare män — möjligen också några dess rika qvinnor
— ansträngas hårdt nog icke blott i den enskilda
välgörenhetens tjenst utan äfven såsom gifvare för offentliga ändamål,
och detta icke blott inom samhället utan äfven utom
detsamma. Så var äfven fallet på 1820-talet, och kanske i ändå
högre grad, om det tages i betraktande, att förmögenheten
då icke var på långt, långt när så stor, ej heller att söka på
många händer. Bland samhälleliga ändamål, till hvilka de
förmögnare göteborgarne nu fingo »frivilligt» sammanskjuta, var
ock byggandet af Carl Johans kyrka. Majorna voro väl icke
införlifvade med staden, men mycket af stadens näringslif var
dock hit förlagdt, och en stor del af våra affärsmän hade
här mycket att sköta och ställa med. Ej under då, om man
här uppfordrade Göteborgs rikare män att sammanskjuta
medel till anläggande af en ny kyrka, till hvilken man erhållit
byggnadsplats på den Gibsonska egendomen ute vid Sågen.
Som man torde erinra sig var kapellet eller amiralitetskyrkan
vid Gamla Varfvet förstörd genom eldsvåda; och den lilla af
korsvirke byggda Mariebergskyrkan var ju alldeles otillräcklig.
Allt nog: göteborgarne anlitades och funnos beredvillige att
bringa kyrkobyggnaden till stånd. De rikligast bidragande
voro hrr Wijk, grefve Rosen, Levgren, P. Wennerholm, N.
Oterdahl, Gibson, Carnegie, Barclay, Dickson, Cavallin
(apotekaren), G. H. Ekman, Kjellberg och Paul Melin, enkefru
Johanna Fröding, hrr A. W. Rhedin, L. E. Magnus och V.
J. Vallentin.

Det är märkeligt nog, att man finner namn på mosaiska
trosbekännare i denna lista på män, som lemna frivilligt
bidrag till uppbyggande af en evangelisk luthersk kyrka. Jag
har sett en motsvarighet härtill, då något senare eller 1829
en okänd »kristen menniskovän» skänkte en icke obetydlig
gåfva till mosaiska församlingens fattige, en gåfva för hvilken
hr L. E. Magnus i tidningarna frambar församlingens tack.

*

Trots de tecken till en tidsenligare religiös
fördragsamhet som sålunda då och då förspordes, kan man nog säga,
att samhället var temligen antisemitiskt stämdt. Borgerskapets
äldste syntes dela denna stämning, hvilket jag tror mig kunna
sluta till af åtskilligt, som förekommer i den hedervärda
församlingens protokoller.

Tvänne medlemmar af mosaiska församlingen, hrr Reis
och Magnusson, idkare af en större fabriksrörelse,
bomullsväfveri, Aronsdal, beläget bortåt nuvarande Bohus mekaniska
verkstad, hade 1821 gjort framställning derom, att de för sig
och sina efterkommande måtte erhålla svensk borgarrätt.
Höga vederbörande hade delgifvit hrr äldste denna ansökan
för utlåtande. Det syntes i början, som om herrarne skulle
vara tämligen villiga att tillmötesgå petitionärernas önskan.
Hr C. F. Wærn, nyblifven medlem af representationen, var
dock den ende, som uttalade sig bestämdt för, att hrr äldste
borde tillstyrka; det syntes honom endast tvifvelaktigt,
huruvida borgerskapet borde tilldelas de båda affärsmännen och
äfven deras barn. Omsider afstyrkte dock hrr äldste, emedan
det kunde bli ett farligt prejudikat och emedan det icke vore
kändt, att den ene af den judiska nationen framför den andra
vunnit företräden af den beskaffenhet, som nu vore i fråga.
Emellertid hade icke någon af härvarande ansedde judiske
handlande, utom hrr Reis och Magnusson, anmält sig, och
dertill trodde sig hrr äldste ej heller böra uppmuntra dem
utan åberopade 1782 (?) års reglemente, som till något sådant
icke gåfve minsta anledning utan fasthellre tydligen utmärkte
en vårdande omsorg om svenska medborgares fri- och
rättigheter emot intrång och förnärmande af judiska nationens på
helt andra beräkningar i allmänhet grundade företag. Många
funnes af judiska nationen, som i likhet med hrr Reis och
Magnusson åtnjöte aktning och välvilja, så väl för det de
egnat sig åt nyttiga fabriksanläggningar och byggnader, som
ock för deras välförhållande i öfrigt.

Mosaiska församlingen fick nog icke heller någon hjelp
till nybyggande af en synagoga. Den ansågs väl ock för rik
för att behöfva sådant stöd. Jag har sett uppgifvas, att den
en tid hade något församlingshus vid Drottninggatan men nu
senare vid Kronhusgatan.

*

I samband med stadens fäders åtgärder för att minska
samhällets bördor må väl ock ställas, att magistraten och
borgerskapets äldste gjorde sitt bästa, för att den ekonomiska
vinsten af stadens dåvarande utskänkningsväsende måtte mera
omedelbart gagna dem, som voro i behof af hjelp till
nödtorftig utkomst.

Detta påminner på sätt och vis om de moderna
fordringarna, att vinsten på sagde utskänkning må mera
medelbart komma de mindre bemedlade eller de mera förderfvade
eller dem, som mest hotas af förderfvet, till godo, kanske
numera just dem som blifvit af spritmissbruk till arbete
omöjliggjorde: eller öfver hufvud dem som kunna antagas hafva mest
lidit af sådant missbruk.

Så tänkte man väl dock icke på den tiden: man afsåg
mera, att det skulle bli en mera direkt lättnad för stadens
budget, om somliga, som vore oförmögne till annat bättre
arbete, kunde bli försörjde genom att — idka krogrörelse.

Magistraten utfärdade den 1 november 1822 en
kungörelse, att med afseende på dem, som under år 1823
åstundade idka krögeri och marquetenteri här i staden eller
på dess grund, sådane sökande skulle anmäla sig, men att
»inga andre än till åren komne, bräcklige och vanföre men
välfräjdade personer af båda könen komme att antagas till
dessa näringar».

Numera behöfver man starkt folk till skötsel af
utskänkningsställena.

Då fordrade man, för att någon skulle få en anställning
som krogföreståndare, endast bevis af presterskap och läkare,
att sökanden verkligen vore i behof af ett slikt näringsfång
för sin lifsbergning.

Jag har icke sett, att det för öfrigt behöfdes något
annat kompetentsintyg, än att aspiranterna skulle hafva betalt
sina utskylder.

*

Jag har här mera sysselsatt mig med hrr äldstes
protokoller; men jag har också fått en inblick i, att magistratens
i ännu högre grad bära vittne om en efter tidsförhållandena
lämpad faderlig omsorg.

Denna faderliga omvårdnad har emellertid endast i ytterst
få fall haft prägeln af något slags storslagenhet. Men
otvifvelaktigt hafva både uppsåt och handlingar pekat framåt. Om
vägen slingrande och obekväm och knagglig gått fram mellan
svåra hinder, klippor, som man icke kunnat spränga, och
moras, som man icke kunnat planera eller utfylla, så träder
dock en lika försiktig som naturlig sträfvan fram att utbilda
samhället och grundlägga för framtiden och efterkommande.

*


IV. 

De rikaste i sta’n.

Det är otvifvelaktigt, att under nära ett halft sekel, med
århundradets början till midtpunkt, tvenne Göteborgsnamn
efter hvarandra, men samtidigt endast en mycket kort tid,
såväl i utlandet som här hemma inom affärsverlden, i följd af
de omfattande förbindelser och den rikedom som med dem
voro förbundna, hade högre klang än alla andra. Det var
namnen John Hall och Niklas Björnberg.

De glänste dock icke längre än öfver en enda
generation; och det ligger något mystiskt öfver det sätt, hvarpå
deras gyllene skimmer släcktes. Jag är icke nog förmäten
att vilja bättre än andra utreda, huru dermed tillgick, men
jag hade tänkt att här vidröra ett och annat, som härmed
otvifvelaktigt stod i samband, ur äldre tiders handlingar och
skildringar återgifvande hvad som synts mig mera
beaktningsvärdt.

Sista skedet af Björnbergs storhetstid — den
anspråksfulle sonens till den anspråkslöse men redbare och förmögne
mjölhandlaren på Kungsgatan — ligger inom det årtionde,
jag med dessa skildringar närmast afser. Samma decennium
omfattar också den sista akten af det egendomliga
sorgespel, som John Hall den yngre fick genomlefva. Den enes
och den andres slutöden kommo i den mest uppseendeväckande
konflikt med hvarandra. Jag kan derför icke undgå att
behandla dem tillsammans.

Men för att göra min skizz något mera begriplig, måste
jag — fullt klar kan den dock i anledning af det myckna
grumlet i nästan alla källorna icke blifva — här, liksom i
mina föregående försök att lämna teckningar från 1820-talet,
först åter gå åtskilligt tillbaka i tiden, ja denna gång för
sammanhangets skull betydligt längre.

Jag vill dock icke vidare fästa mig vid hvad som
föregick 1820-talets händelser, än för så vidt som det för ämnet
kan vara nödigt. John Hall den äldre må jag förbise.

Men jag kan ej undvika att vidröra hvad Niklas
Björnberg fick upplefva redan i slutet af år 1799.

*

Det var svår vinter, och det var åter spanmålsbrist det året.
Man gjorde dock mera af den sistnämnda, än den verkligen
förtjenade. Det var icke så svårt stäldt, som man ropade
ut det.

Möjligen hade den franska revolutionens våldsyttringar
spridt sin smitta äfven till vårt samhälle. Möjligen fann man
i den franska republikens lysande framgångar en lockelse till
pöbelutsväfningar, som här icke hade någon djupare, åtminstone
icke af »filosofer» och marskalksämnen gödslad rot. Det fanns
på 1790-talet små revolutionära härdar här och der, och en
del ungdomliga sinnen värmde sig med dem, liksom här och
der de äldre missnöjdes, de afundsjukes, de hatfulles
halfvissnade lidelser vid deras eld kommo att koka öfver.

Allt nog: under det spanmålsmagasinen i
Magasinsqvarteret — mellan Magasinsgatan och Eklundsgatan,
Drottninggatan och Norra liden — voro ganska väl försedda, fick man
den föreställningen, att rike Björnberg genom sin
bränvinsbränning manade fram hungersnödens hemska spöke, under
det han samtidigt höjde priset på bränsle. Man ville nog mera
protestera mot rikedomen än ifra för nykterhet. Låg det en
socialpolitisk tankegnista under, så må den dock hafva varit
svag nog. Klart medvetet skred man antagligen icke till att
inslå rutor och hota att våldsamt förgripa sig på den ene
eller andre medborgaren, som fått mera än öfrige af detta
lifvets goda.

Jag har lagt märke till, att höga vederbörande just kort
tid före här afsedda oroligheter — kombinerade bränvins- och
spanmålsupplopp — genom en förordning af den 22 okt.
1799, med anledning af spanmålsbristen, inställt all
bränvinsbränning till och med juni månad 1800 och samtidigt
påbjudit alla krogars stängande. Detta borde ju ha lugnat de
upprörda sinnena; men tyvärr hade den lättsinniga delen af
befolkningen ändå tillgång till spirituosa, ja en ganska olämplig
tillgång. Från förbudet mot krogrörelsen undantogs
arrendatorerna af Göteborgs och Brinkebergskullars kronobrännerier,
så att dessa fingo hålla sina »lagerställen» öppna och der
försälja bränvin, dock endast i högst halfstopsmått, liksom
detta skulle befordra nykterheten!

Det var ju grosshandlaren Niklas Björnberg, som en
längre tid varit förpaktare af dessa brännerier. Senast hade
ryttmästaren och bryggaren Isaac Westman vid licitationen
stannat för högsta anbudet och skulle derför nu blifvit
innehafvare af dessa rättigheter, men Björnberg hade af honom
öfvertagit dem.

Halfstopet kostade för finkel endast 8 sk. 6 rst. b:co,
för enkelkummin 9 sk. 6 rst., för dubbelkummin 10 sk. 6 rst.,
för sötkummin, sötpommerans, anis-, malörts-, fenkols-, enbärs- och 
myrbränvin 11 sk. 6 rst. Det fanns visserligen något
stadgande mot salning, men sådant kunde ju äfven vid den
tiden kringgås.

De värsta historier berättades i staden. Bland annat
gick den sagan, att Björnberg sagt, att han skulle resa till
Stockholm och utverka att han finge bränna bränvin, skulle
han ock belägga hela vägen med sedlar.

Det synes också som om, näst eller jemte
spanmålsbristen, hvilken man ansåg bränvinsbrännandet vålla, en allmän
förargelse öfver Björnbergs öfvermod och hans underlydandes
sjelfsvåld och kitslighet haft stor del deri, att det nu kom till
våldsamheter. I Björnbergs kontrakt ingick, att han skulle
sälja odestilleradt bränvin, finkel, för 30 sk. 4 rst., kannan, men
han hade för tillfället ett ringa finkelförråd, deremot rikligt med
kumminbränvin, hvarföre hans försäljare ofta, när de vågade
det, förklarade att det alls icke fanns någon finkel, men väl
kummin — ja äfven spanskt bränvin och genever — men
kumminbränvinet kostade 38 sk. 4 rst.; och då blef supen för
dyr för gemene man. Dessutom brukade Björnbergs
bokhållare snäsa kunderna och vara ovettiga på dem, ja äfven
slå dem på fingrarne, då de genom försäljningsluckan sträckte
in, efter betjeningens mening, för litet penningar. Högt
ansedde medlemmar af borgerskapets äldste, en Minten, deras 
ordförande, en Schutz, en Sahlsten, hvilka, märkeligt nog,
sedan inkallades inför slottsrätten för att yttra sig om
Björnberg, ehuru de alls icke hade något att mäla om upploppet,
förklarade att Björnberg och hans folk ansågos uppföra sig
högfärdigt och förargelseväckande mot menigheten.

Egendomligt nog gjorde tidningarne intet väsen af hvad
som nu här tilldrog sig. Nå, de voro ju också så ytterst
begränsade till utrymmet: detta upptogs mest af gamla
utrikes »nyheter» och annonser; censur kunde de också befara.
Just vid denna tiden skrefs det i »Göteborgs Nyheter» om
huru förtvifladt det söps i — London; men af
upploppsglöden i Göteborg hade »bladen» knappast känt röken förr,
än rörelsen uppflammat så, att samhällets frid och
säkerheten till lif och egendom allvarligt hotades. Om förhöjda
spanmålspriser kunde de tala, eftersom myndigheterna hade
offentligen uttalat sitt bekymmer rörande brödsädens knapphet
och dyrhet. Men att det kunde bli fråga om något sådant,
som det som nu inträffade, derom hade de väl knappt en
aning, ehuru tillställningen verkligen synes i viss mån varit
på förhand aftalad och beredd.

Emellertid var det väl den 17 nov., eller den dagen då
prins Gustafs — sedermera prinsen af Wasa — födelse
högtidligt och festligt och uppsluppet firades med bal på
Göteborgs rådhus, som samhällsovädret först bröt löst. Det var
glänsande illumination der och utanför på Stora torget. Den
talrika garnisonens samtlige officerare och allt hvad Göteborg
hade fint och nöjeslystet hade samlats till firande af denna fest.

På balen dansade just den prydlige gubben John Hall,
med gedigna guldspännen i skorna, någon sirlig dans med
amiralskan de Freese, då man fick höra, att arbetarne i det
fredliga Göteborg hade börjat något slags revolution. Det
hette, att det gällde de rika i Göteborg; och då tyckte
gubben Hall, att det var bäst att smyga sig hem; och det gjorde
han också. Man hade då redan slagit ut fönstren i
Björnbergs hus vid Norra Hamngatan. Björnberg, som ansåg sig
kunna lita på sina egna arbetare, ville då hemta folk från
kronobränneriet; men detta afstyrdes, och i stället inqvarterades
han obemärkt i kommendantshuset.

Öfverkommendanten amiral de Freese — som just nyss
kommit från en middag hos grosshandlare Björnberg — och
landshöfdingen af Forselles synas hafva varit temligen
opraktiska. De uppträdde pliktskyldigast offentligen på de öppna
platserna för att lugna upploppsfolket, men förgäfves.
Folkhopen hälsade dem visserligen med hurrarop, men de
förolämpade på samma gång landshöfdingen på det mest
närgångna sätt. Dessa herrar voro alltför väl kända för sin
»foglighet», för att den oroliga massan skulle bry sig om
hvad de sade.

Emellertid red nu landshöfdingen ut, sedan man
inrapporterat, att Björnbergs hus blifvit särdeles illa åtgånget.
Han fann, att man slagit ut alla rutor, att man slagit in
portarne, att man till och med förstört fönster- och dörrpostar.

Han synes kommit tillräckligt tidigt för att se och höra
stenregnet och lägga märke till de förfärliga ropen och det
allmänna skrålet och bullret. Han såg, huru småpojkar
plockade upp stenar eller slogo sönder tegel och gåfvo männen
att kasta in i Björnbergs hus. En bagaremästare Zimmert,
tysk till börden, var bland dem som slungade stenar.
Landshöfdingen hörde ropen: »Bränvin eller bröd», och »Bröd, icke
bränvin»! Han hörde, huru fulla pojkar tjöto: »Lefve Finkel»
eller »Lefve Olle». De hade lärt sig skrika, att göteborgarne
icke längre ville bli skinnade på bränvin. Om han förstod,
att de afsågo sin anförare Ola Nyman, derom upplystes intet;
men det omtalades, huru någon vederbörande hade vändt sig
till Ola och befallt honom att uppge sitt namn, hvarpå Ola endast
svarat: »Jag heter Ola efter mor min»! Men Ola fick man,
så vidt jag nu kan erinra mig, aldrig reda på sedan, trots
det att man väl anade, att han varit något slags agent för
punschtrakteringen i eller invid rådhuskällaren, der
källarmästar Landtman nu fick helt annat att göra än att öfvervaka
serveringen åt balgästerna. Den yttre undfägnaden skall hafva
beståtts af fint klädda herrar med »ansigtena neddragna» i de
höga, i många hvarf kring halsen lindade dukarne. När det ibland
ropades: »En konung, icke två», syftade väl detta på
Björnberg, såsom den der var Göteborgs bränvinskung. Icke kunde
hr af Forselles taga det åt sig. När det skreks, att han höll
med Björnberg, torde han dertill icke hafva svarat något.

Folkmassan var ofantligt stor. En större del af Göteborg
synes hafva varit på benen. Man såg täta folkskockningar
och hörde rop äfven utanför Ostindiska huset, utanför Ekmans
och Tranchells hus, der man trodde, att Björnberg hade gömt
sig, utanför Sparre-Sahlgrenska palatset samt framför husen
bredvid Björnbergs. Den vildaste hopen flyttade sig ett tag
till gatan och torget utanför rådhuset, men kom åter tillbaka
till Björnbergs hus! Den tycktes äfven hota residenset, men
hindrades att tränga dit fram genom en piquet af tjugu 
artillerister, hvilken under styckjunkaren Bredberg posterats vid
Franska tomten, invid dåvarande ridhuset.

Detta var första upploppsnatten; den 17 november 1820.
Politieborgmästaren Hummel befann sig hela tiden vid
landshöfdingens sida.

Hvad öfverkommendanten på vestra kusten och dess
fästningar amiral de Freese uträttade till upploppets hejdande, lärer
varit det minsta. Han ursäktade sig sedan inför rätta dermed,
att han såsom boende ute vid varfvet icke hade reda på stadens
förhållanden. Nå, om han var litet oförberedd och i följd
deraf bortkommen, så var det väl mera ursäktligt.

Redan den natten synes det varit klent bestäldt med
nykterheten i Göteborg, fast fylleriet nu nog icke var så svårt,
som det blef natten derpå. Men man hade fått reda på en
elfbåt, som skulle gå ut med bränvin — jag tror det var till
eskadern — och der tömdes en del fastager. Det omtalades,
att pojkar bjödo soldaterna att dricka af det bränvin, som de
här samlat, men att desse voro nog ståndaktiga att afböja
trakteringen.

Det måtte dröjt något, innan militären kom på benen.
Om Stedingkska regementet eller artilleriet var först ute, har
jag icke kunnat räkna ut, men det omvittnades sedan, att
kapten Hahne hade först kommit med ordres till
öfverstelöjtnanten baron Axel Adam Hjerta — förut gift med en af de
vackra men lättsinniga mamsellerna Löf, döttrar till en
hofmästare Löf i Stockholm, nemligen Lovisa Löf som dock redan
nu var skiljd från Hjerta och omgift med generalamiralen
baron Stedingk — att artilleriet genast skulle uppställas.
Öfverstlöjtnant Cedercrona och major Nordenancker, båda vid
artilleriet, synas genast hafva lemnat balen för att vara på
sina poster. Den senare, för öfrigt fideikommissarie till
Fliseryd, fick anförtro sin fru, född Löwenhielm, en glad
vermländska, i andras vård. Löjtnant G. V. Weinberg vid artilleriet
måtte ha haft något slags kasernbefäl, så att han genast kom,
så att säga, i aktion. Öfverstlöjtnant Planting Gyllingbåga
var chef för Stedingkska regementet och synes mycket raskt
fått sitt folk på benen. Major Stuart vid samma regemente
lärer varit bland de första på valplatsen.

Hans kamrat kapten Adlerstam kom ut för ett särskildt
äfventyr. Han var chef för en postering vid Ostindiska
kompaniets hus. Då ena delen af plutonen skulle »sluta upp» —
eller huru det kallas — så kom den något nära in på
folkhopen och en antagligen mindre nykter svarfvare vid namn
Wigardt, som för öfrigt lärer utfarit ohöfligt mot kaptenen,
fick, då han härvid icke jemkade sig undan, ett bajonettstygn
i axeln, som dock icke måtte varit något vidare farligt,
eftersom han sedan slarfvade omkring och skröt och beklagade
sig öfver detsamma i behaglig omvexling, ända till dess att
en hans gode supebror och medborgare tyckte, att han var
så svag i benen, att han måtte gå hem.

Rådhusgården synes varit afstängd; men det var visst
samma qväll bagaregesällerna hade gillesammankomst der inne
på krogen på nedra botten, och derför måtte det varit så och så
med stängningen. Här förekom i alla händelser ett uppträde
med bryggaren Graffman, som ville tränga sig fram och
dervid förfördelade och knuffade fältväbeln Ivers. Graffman måtte
redan på natten blifvit ångerköpt och försökte slinka bort ut
på landet, der han var bosatt, men han kom dock icke undan
rättvisans klor.

Qvällen derpå eller den 18 november började
oroligheterna om igen. De upproriske anställde nu en otäck
förödelse ute vid bränneriet på Stampen. Här söps nu
förskräckligt. Det upplystes sedan, att man slagit bränvin i
hattarna och bjudit omkring. På sådant sätt lärer man försökt
muta kommenderingen vid Drottningporten. Äfven anordnades
nu en demonstration framför residenset. Man fordrade, att
soldaterna icke skulle få ha bajonetterna påskrufvade på sina
gevär, att kanonerna skulle dragas in och att magistratens
förbud mot folksamlingar skulle upphäfvas. Forselles i sin
stora beskedlighet påminte derom, att han låtit försegla 
bränvinspannorna — det var nu väl icke svar på hvad folkledarne
fordrade, men något skulle han väl säga — och att kongl.
majt skulle ytterligare inskränka bränvinsbränningen. Man
syntes nu omsider blifvit så pass trött, att man, märkeligt
nog, icke fordrade några mera storartade löften.

Borgerskapets äldste gåfvo emellertid sitt bifall till, att
krogarne i stadens samtliga källarvåningar tillsvidare skulle
vara stängda; och det förefaller icke osannolikt att detta haft
en helsosam inverkan.

En mängd vittnen hördes vid den derpå följande stora
rättegången. Bland dem, som synes haft ögonen öppna under
oväsendet och derför derom kunde ge godt besked voro redan
namngifna officerare samt, icke minst, major Virgin och
löjtnanten vid flottan Reuter.

Det var rätt egendomligt, att man vid en slottsrätt började
att ransaka, huruvida Björnberg fyllt sitt kontrakt med kronan
i fråga om bränvinstillverkningen och försäljningen. Det är
litet tvifvel underkastadt, huruvida han verkligen gjort detta,
men det var icke härom denna rätten hade att ransaka. Man
sökte kantänka någon ursäkt för orostiftarne och våldsverkarne.
Björnberg anmärkte med skäl, att han härpå kunde neka att
ingå i svaromål, men han lemnade dock alla de upplysningar,
som han hade till sitt förfogande. Han ville ock visa sin
kassabok för att styrka, att han icke vid sin Stockholmsresa
betalt ut några pengar i mutor, hvilket man ju beskyllt honom
att hafva gjort.

Han gick nu efteråt också in på att, ifall så behöfdes,
leverera 500 tunnor råg och 3,000 lisp. rågmjöl, mjölet med
nedsättning från 40 till 32 sk. pundet och rågen för 24 sk.
tunnan billigare, än som var minuthandlarnes pris. Detta senare
medgifvande skulle dock icke gälla längre än till april månad
år 1800. Det ingick dock i denna hans förbindelse, att detta
pris skulle gälla endast för fattige och ej mer än för 5 lisp.
mjöl för hvar och en (till 32 skill.) eller för mer än 2 tnr
råg till hvar för det ofvan angifna lägre priset.

Slottsrätten bestod af landshöfdingen F. Lilljehorn —
man måste låna en höfding från ett af grannlänen —
justitieborgmästaren Brusewitz, ryttmästaren vid Westgöta kavalleri
Brummer, kaptenerna vid Stedingkska regementet Insenstjerna
— dock endast som vikarie för justitiekanslerns ombud
häradshöfding Klinteberg — och Krusell samt justitierådmännen
assessor Petterson — som vikarie för lagman Ahlberg — och
Niklas Hammarberg.

Till sist må jag nämna något om de straff, som nu 
drabbade dem, som blefvo förvunna att den 17 och 18 november
hafva gjort sig skyldiga till de förbrytelser, för hvilka de af
aktor stadsfiskalen Indebetou anklagades.

F. d. kanslivaktmästaren Björkman, tysken Zimmert och
extra brandhuskarlen Carlgren blefvo dömda till 40 par spö,
skolgossen Olof Öberg, skräddarelärlingen Olaus Lundgren —
en sjuklig yngling på träben — och handlanden och bryggaren
Graffman fingo 28 dygns vatten ooh bröd. Gästgifvaren
Lysell, stadens egen gästgifvare, fick 24 dygns likadan
undfägnad och skulle dessutom göra offentliga afbön inför Stedingkska
regementets krigsrätt derför, att han förolämpat löjtnanten
vid sagda regemente Silfversvärd. Svarfvaren Wigardt — han
som fått det der bajonettstygnet —, handelsbetjenten Johan
Martin Vallentin, som sedermera blef jernhandlare och såsom
sådan gjorde konkurs i krisen, gymnasisten Tobias Lund, son till
hökaren med samma namn, sadelmakarelärlingen Simon Sting
och glasmästarelärlingen Sven Lundberg, han som bjöd
soldaterna på bränvin i sin hatt, dömdes till 20 dygns dylikt
dietfängelse.

Länsbokhållaren Blomberg, som synnerligen häftigt fört
de anklagades försvarstalan, fick sträng näpst för sin ilskna
penna. Han blef längre fram straffad för annat brott.

För att ytterligare vara säker på att dylika uppträden
icke skulle upprepas skickade öfverheten hit en del af
Westgöta kavalleriregemente under befäl af öfverstlöjtnanten baron
Palmstjerna.

*

Gunnebo.


Härmed var det slut med denna egendomliga episod i
Göteborgs historia. Jag har, som sades, måst fästa mig vid
den derför, att den ingår så väsentligt i Niklas Björnbergs
krönika, då den betecknar, huru illa han i början af sin
rikedomstid här var omtyckt och ansedd, huru han nu måste böja
sig för att dock snart derefter vara minst lika styf i nacken
som förut. Det var väl ock knappast två år härefter som han
blef utnämnd till kommerseråd.

Men jag har också här fästat mig vid det s. k.
Björnbergska upproret derför, att dervid framträdde en revolutionär
anda, för hvilken visst annars vår stad plägat vara främmande.

Det var också icke långt härefter, som man åter här
hade en liten »emeute» på halsen. Det var nu så, att en
stackars dräng från Kallebäck på platsen utanför
kommendantshuset skulle slita 18 par spö derför, att han slagit sin
husbonde. En hop folk höll med drängen, då husbonden ansågs
vara elak och snål. Vidare hade spridts ut, att det också
var ett fruntimmer som på samma gång offentligen skulle slita
ris. Och detta hade naturligtvis samlat en stor folkmassa.
En »häcklare» Liberg var folkets ledare. Länsmannen och
husbonden, som icke haft vett att hålla sig undan, kommo
icke så lätt ifrån saken. Och sjelfva öfverkommendanten, som
åter var ute, blef groft förolämpad.

Det var emellertid icke ensamt i Göteborg, som det
ungefär vid denna tid var oroligt. Man fick ock bevittna
upploppsspökerier i Malmö, i Linköping, i Jönköping, med den
påföljd att de mindre kraftige landshöfdingarna i dessa städer
liksom hr af Forselles uppmanades att öfvergå till privatlifvets
lugn. I Malmö dömdes fyra af upprorsmännen till döden;
och två gifta hustrur fingo offentligen ris, trettio dubbla slag,
derför att de med skriande och skräckinjagande oljud och
bannor uppeggat den oroliga massan. Äfven där var det
fråga om brödpriserna. Skåneupploppet inträffade den 9 och
10 december och kom sålunda emellan det stora Björnbergska
och det mindre upploppet utanför kommendantshuset i Göteborg.

*


Emellertid blefvo nu våra högre göteborgska
vederbörande mera på sin vakt under den korta tid, som återstod
dem att utöfva en förut nog svag myndighet. Den 31 dec.
1799, i allra yttersta »fin du siècle», utfärdades en kungörelse
af öfverkommendanten de Freese, innebärande en varning för
göteborgarne. Dermed tillkännagafs, att, med hänsyn till
befarade nya oroligheter, generalmarsch kunde komma att slås,
då hela garnisonen skulle rycka ut; och tillsades fredliga
medborgare och medborgarinnor att då hålla sig inne och icke
vistas på gator och torg, emedan det annars kunde hända
dem, att de blefve illa medfarne.

Gubben de Freese synes ruskat upp sig på slutet, men
det blef dock något helt annat, när den barske, tappre finnen
generalen baron Carpelan snart kom och tog makten i
Göteborg efter både honom och landshöfding af Forselles. Då
emellertid baron Carpelan icke omedelbart kunde lemna sin
post i Finland för att här inträda i tjenstgöring, var en kort
tid en annan manlig och kraftig soldat, nemligen öfverste
Belfrage, tillförordnad till höfding i Göteborgs och Bohus län.

Omedelbart lärer det blifvit bättre ordning. Särskildt
införde Carpelan också sträng disciplin bland militären, som, fastän
nu ovan vid stränghet, snart fogade sig i att med oinskränkt
respekt lyssna, då han kort och bestämdt på sin finska dialekt
förehöll soldaterna deras ofog och deras alls icke
soldatmessiga förhållande. Jag har förut talat om landshöfding
Carpelan och om att han genomdref fästningsverkens slopande.
Han var endast kort tid landshöfding här, men han har lemnat
ett hedervärdt minne efter sig.

Jag har sett uppgifvas, att Björnberg efter upploppet
måst upphöra med förpaktningen af kronobränningen. Jag
har dock äfven sett, att han år 1820 om igen hade
densamma; och hans måg, statsrådet af Wingård, omtalar i sina
anteckningar, att hans svärfar gjorde svåra förluster, då han
af fåfänga — besynnerlig fåfänga! — eller envishet lät sig
förleda att på senare tider bjuda öfver alla andra spekulanter
på denna affär.

När kronobränneriet brann upp år 1830, hade Björnberg,
som året förut offrat till förgängelsen, eller hans bo ingenting
att göra med bränvinsaffärer och hade väl icke på många år
haft det.

Men samma år inträffade dock, som bekant, åter ett
s. k. folkupplopp. Och samma år stiftades, möjligen med
anledning af då yppade fylleriexcesser, af Olof Wijk en
nykterhetsförening.

*

Björnberg var redan mycket rik, när ofvan först antydda
tilldragelser fästade uppmärksamheten så allmänt på honom. Han
blef snart ännu rikare. Sedan han 1802 blifvit enkling —
hans hustru hette Anna Maria Jönssen — kastade han sig in
i en mångfald af spekulationer. Hans affärsverksamhet var i
början af seklet ytterst omfattande. Det var icke blott
bränvinsaffärerna, som inbragte honom grofva pengar. Han drog
en tid stora inkomster af sillsalterierna och trankokerierna.
Sedan denna industrirörelse råkat i sämre konjunkturer, visste
han väl begagna sig af den gryende ljusningen i andra
affärsgrenar. Han var en liflig deltagare i transitoaffärerna åren
1808—1811; och år 1814 hade han en högst betydlig vinst
af leveranskontrakter med svenska staten för fälttåget i Norge.

Han hade också sedan från den tiden stora
kronofordringar och en mycket riklig tillgång på s. k. »långrockar»,
riksgäldssedlar på högre valör. Man berättade, att, när han
reste till Stockholm för att underhandla om Göteborgs
diskontverk, i hvilket han ju då tillsammans med hrr Broms och
Åkerman var direktör, han på gästgifvaregårdarne hade under
sig och omkring sig i sin säng stora säckar med sedlar, men
att han samtidigt var ytterst snål på — drickspengar, kanske
derför att, som bekant, sådana en tid varit vid
gästgifvaregårdar förbjudna. Hans kredit var dock märkeligt stor, och han
visste äfven att begagna sig af densamma. Man kunde också
icke undgå att anmärka, att han en tid hade i Magasinsdirektionen 
ett räntefritt lån på 70,000 rdr b:co. Banker, i modern
mening, funnos icke. Hans kontor var ett slags bank. I
många konkurser och dödsbon var han fordringsegare, i många
också gäldenär, såsom exempelvis i hans svågers sterbhus,
Nolleroths.

Att hans kassa anlitades för alla möjliga och omöjliga
samhällsändamål och i välgörenhetssyften af alla slag, det tror
jag vara allmänt kändt ännu i dag. Jag har förut också
omnämnt, huru han fick hjelpa till vid olika tillfällen. Jag må i
förbigående tillägga, att han var frikostigt med om den
insamling, som Olof Wijk anordnade för att hjelpa grekerna i deras
frihetskamp, och att han dervid hade till främste medtecknare
hrr Levgren, L. E. Magnus, Levin Jacobsson, Paul Melin och
Kjellbergarne, under det att Coldinuorden härvid visade sig
frikostigare än någon enskild. Likaledes må i förbigående
omnämnas, att han, utan att vara vare sig konstvän eller
cirkusvän, så sent som 1828 var bland tecknarne, när icke
obetydliga summor insamlades för cirkusdirektören Kuhn, som
vid skeppsbrott höll på att drunkna vid Arendal i Norge och
förlorade hela sin kassa, under det en af göteborgspublikens
favoriter, m:me Stella, och hennes två barn vid samma tillfälle
verkligen satte lifvet till.

Det må icke läggas honom alltför tungt till last, fåfäng
som han nog var, att han ville bli bemärkt, när han offrade
betydande penningmedel för ändamål, som lågo andra mera
än honom sjelf om hjertat. Ej heller må det förvåna, om
han blef stött, då man antydde, att han borde vara ännu
frikostigare, än han ändå var. Hans måg, dåvarande kaptenen
af Wingård omtalar, att svärfadern hade svårt att förlåta
honom, att han en gång vid ett festligt lag på Partille
beledsagade en skål för värden med en visa, hvari förekom
följande strof:

	Ack Blont! Hör sanningen,
	Att, är du icke sjuk,
	Gif luft åt penningen. 


Men Björnberg led äfven betydande förluster på somliga
sina företag; och en del andra affärer, hvilka han lagt sig in
uti, inbringade honom ingen vinst, ehuru han i dem lagt ner
ansenliga kapital, hvilket ju också blir en förlust, en
ränteförlust. Det förra blef på senare tider fallet med
bränneriförpaktningarna, hvilka han tyckes af ren envishet hafva sträfvat
efter att få fortsätta med under mycket ogynsamma vilkor.
Man kan, om man vill, här tänka på, att det ibland synes
finnas något, som kallas »Nemesis».

Jag har förut omtalat, att han var direktör i Göteborgs
diskont. Landshöfdingen grefve Rosen litade på honom der
så fullständigt, att han, när ryktena spredos om diskonternas
osäkerhet, på Björnbergs uppgifter utfärdade ett cirkulär med
förklaring, att det var Malmö diskont och icke Göteborgs som
var på fallrepet. Detta var ju i alla fall rätt.

Man har sagt, att Björnberg och Carnegie inbergade
stora rikedomar på sina uppdrag såsom kuratorer i John Halls
konkurs; och särskildt framhölls det, att den förre skulle
inhöstat oskäligt genom sina inköp af så många af firman Halls
bruksegendomar. Att David Carnegie icke hade någon vinst
af massans försäljningar af bruken, framgår af
rättegångshandlingarna, såsom ock deraf att han icke synes hafva varit med
om att förvärfva några af dessa egendomar.

Visserligen är det sannt, att dessa bruk sedan eller på
sistone visade sig vara Björnbergs enda hufvudsakliga
tillgångar af värde. Den tid, då dessa egendomar borde
realiserats, var dock särskildt svår både för bergsbruk och
jordbruk, och det är möjligt, att han förvärfvade dem billigt, men
mycket hann han dock aldrig på dem förtjena. Då de icke
inbringade något, voro de i hans hand så godt som
värdelösa utom såsom pant eller säkerhet för lån. Jordagods
och jernbruk såldes icke blott förut utan ännu i början af
tjugotalet sedan för spottstyfrar. Och en hop egare af dylika,
hvilka icke kunde sälja, försökte i stället att bortlotta dessa
sina fastigheter. Det var stark anslutning till detta spel: en
major Coyet bortspelade Wollsjö och Brödarp, landshöfdingen
grefve Henning Gyllenborg bortlottade Gyllenfors bruk,
brukspatron Tornerhjelm Risekulla och Qvarnstorp i Småland. Och
förut rike män kommo fullständigt på obestånd på sina bruk
och jordbesittningar såsom exempelvis, för att vidröra ett par
tvångsförsäljningar som här på platsen väckte mer än vanlig
uppmärksamhet, kapten Tham på Floda — i senare dagar hr
v. Proschwitz’ egendom, då jernbruk — och major v. Koch
på Blomsholm, hvilket gods ju konung Carl Johan köpte.

Och Björnbergs vinst på hvad han tillhandlat sig på
de Hallska auktionerna var nog icke stor. Hans rätt att
förvärfva dessa konkursmassans f. d. egendomar — vid de dock
af förhållandena tämligen betingade ovilkorliga försäljningarna
— väckte emellertid med eller utan skäl ogillande. Äfven
om hans förvaltare lurade honom, och bruken somliga år
knappast inbringade hvad som gick åt till deras skötsel, förledde
den allmänna meningen rörande hans förhållande såsom
kurator många, många att med ovilja och harm mumla eller
skrika om det stora värdet af dessa ståtliga verk och
ofantliga skogsvidder, som sålunda kommit i hans händer.

Jag misstänker, att Björnberg också hade något finger
med, när G. H. Prytz år 1821 hade uppdrag att på en gång
försälja fem norska staten tillhöriga glasbruk. Jag har sett
uppgifvas, att vederbörande i Norge måst inköpa dessa fabriker,
emedan deras innehafvare icke kunde fullgöra sina ränteliqvider
å af desamme beviljade lån. Att Björnberg torde varit med, då
dessa egendomar nu här utbjödos, har man skäl att antaga,
äfven om man icke kände till något annat, än att de bjödos
ut för hvad som ansågs vara ett underpris — låt vara att
det sedan icke befans vara något alls i den vägen — och
att han både haft och ännu hade betydande affärer der i
landet och på sådana förut förtjent stora pengar. Om man
härtill lägger det kända sakförhållandet, att det knappast fans
någon mera bemärkt affär som Björnberg icke var med om,
så är det väl ock antagligt, att han här var med och förlorade.

När jag i länsarkivet tog reda på en historia om en
kofferdikapten J. C. Kruse, som begärde privilegium på att
fiska på kusterna af Labrador och New Foundland, enär han
hittat på ett nytt sätt att konservera fisken ombord på
fartyget, så kom jag att tänka på, om icke Björnberg äfven var
med på detta patent. Jag passar i alla fall nu på att erinra
om detsamma, emedan dylika experiment och uppfinningar i
våra dagar fått lif på många håll. Ingenting nytt under solen.

Sockerbruksaffärer voro moderna denna tid. Björnberg
kom också i förbigående in på denna fabrikation. Jag har
läst många annonser, att kommerserådet Björnberg säljer alla
möjliga tillverkningar från sitt sockerbruk, théer, stenkol,
klöfverfrö, färgträ o. s. v. Han hade nemligen köpt det »åtta
våningar höga» Sahlgrenska sockerbruket i Gamlestaden med
boningshus af sten och 57 tunnland jord — det var väl på
det sättet som hans son kom att bli herre på Waterloo —
men han behöll nog denna egendom endast några få år. Det
hade nu blifvit alldeles för stark konkurrens i denna
industrigren.Det fans icke annars mycket stor industri i Göteborg eller i
trakten här invid. Vi hade ett par tre väfverier och spinnerier,
Aronsdal, Sjuntorp, Kullen, ett par större segelduksfabriker, en ute vid Sågen
och en inne i staden (Kjellbergarnes), direktören och boktryckaren
Norbergs pappersbruk i Mölndal, Reis & Holters strumpfabrik och
porterbryggeriet vid Klippan. Öl- och tobaksfabrikerna voro många
och små. Så fans det ju kattunstryckerier, samt repslagarebanor,
tapetfabriker, färgerier, kort- och kakelugnsfabriker, tegelbruk, qvarnar,
såpsjuderier, skedvattenbruket utanför Masthugget m. m. Om jag icke räknat miste, fans det på en gång, om
också endast en kort tid, fem sådana industrianläggningar
härstädes eller i omnejden, nemligen Gamlestadens, Santessons,
Magnus’ och Jacobsons, Lisebergs (Bauck, B. W. Berg, A.
Henriques m. fl. aktieegare) och Blaurocks, sedan Milows och
Willerdings.

Jag tror icke heller, att Björnberg prisade marknaden,
då han köpte och sedan sålde hälften i »Ostindiska huset». 


Jag har här velat antyda ett och annat om, att han
med tiden kom ut i väl mycket.

*

Niklas Björnberg, kommerserådet — han blef det, då
han 1801 mottog i sitt hem konung Gustaf IV Adolf och
drottning Fredrika — och omsider kommendören, var ännu
icke femtio år gammal, då han inblandades år 1807 i firman
Halls affärer, och kort derpå utsågs till kurator i den yngre
Halls konkurs tillsammans med D. Carnegie, en längre tid
förut ledare af den äldre Halls storartade handelsförbindelser
med utlandet, landskamreraren F. M. Åkerman — fader till
presidenten F. Åkerman och genom en annan son farfar till
envoyén H. Åkerman — och den mycket omtyckte
engelsmannen D. Low, hvars firma Smith & Low sedan liksom
hundratals andra kom på obestånd.

Den yngre Hall var ett par och trettio år, när hans far
dog. Det var icke många år derefter som hans ekonomi
befans i en sådan oreda, att han måste göra cessio bonorum
och öfverlemna allt till sina fordringsegare.

För att vinna någon förklaring på de märkliga
förvecklingar, under hvilka händelserna sedan hade sin gång, och
striden mellan Hall å ena sidan och hans borgenärers
förtroendemän å den andra utkämpades, ser jag mig här, ehuru
med motvilja, då jag dermed kommer ut på ett gungfly af
motsägande och osäkra berättelser, dock föranlåten att äfven
yttra några ord om denne besynnerlige unge man, hvars öden
undergingo en så märkelig vexling, att han från att vara
Göteborgs rikaste arftagare på några få år blef en tiggare.

*

Det berättades, att hans far skulle uppfostrat honom på
ett sätt, som nog lade grunden till hans olycka. Särskildt
hette det allmänt, att sonen vandes vid en öfverdådig och
delvis osmaklig lyx. Man sade, att han låg i silfvervagga och
fick mat och dryck ur guldkärl, hvilket dock lärer varit osant.
Men sant är deremot, att han vandes vid oordentlighet och
lättja och att fadren ansåg sig så rik, att sonen icke behöfde
arbeta eller vänja sig vid någon ordning, knappast vid
renlighet. Fadren var mycket högmodig. Man berättar, huru
han på Kristinehamns marknad kastade bort pengar — några
tusen riksdaler — för att brukspatronerna och köpmännen vid
det stora kalaset skulle dricka hans skål före landshöfdingens
i länet. Högmodet växte nog ock genom dotterns giftermål
år 1792 med dåvarande kontreamiralen, redan året derpå
viceamiralen grefve Claes Adam Wachtmeister.Utrikesministern grefve Carl Wachtmeister var deras sonson,
och en af sonsönerna lefver ännu, nemligen landshöfdingen grefve
Gotthard Wachtmeister. Anrep anger, att grefvinnan Wachtmeisters,
f. Hall, mor hette Christina Gothén. Likafullt
synes sonen, trots den oförståndiga uppfostran han fick, tidigt
hafva visat icke vanliga spår af konstsinne och talang, jemte
en ensidig vettgirighet. Det var dock på den tiden temligen
vanligt, att de rikastes barn visade sig mindre välartade. Och
unge Hall synes icke bildat något undantag från regeln.

Unge Hall vistades, medan fadren ännu lefde, någon tid
i Stockholm, der han synes hafva egnat sig åt teckning, måleri
och mineralogi. Emellertid ansågs det väl icke, att han här
fått den yttre förfining som passade till hans rikedom. Han
sändes derför också till utlandet. Hur han kom öfver sundet,
är icke rätt klart. Det berättas nemligen, att unge herrns
rädsla för sjön skulle varit så stor, att han, när han kom till
Öresund, för att gå deröfver till Själland och sedermera till
kontinenten, vände om i Helsingborg, efter att der hafva
samlat en del snäckor från Sundet och mineralier från
Höganäs, hvilka han förde med sig hem inknutna i ett par i London
sydda sidenpantalonger, hvilket vittnesbörd om en hos somlige
göteborgare tidigt utvecklad håg att snobba med engelska 
kläder sålunda också kom att visa sig som medel för
tillfredsställande af unge Halls vetenskapliga ansatser.

Dock lärer han verkligen en gång lyckats komma öfver
till Köpenhamn, och derifrån var det ju icke så svårt att
fortsätta; och han fortsatte äfven rätt grundligt, besökte några
europeiska storstäder och lärer omsider öfver Berlin och
Königsberg också kommit till Petersburg. Det är icke upplyst,
huruvida han under denna resa fått den då moderna
uppfattningen, att det för en så rik ung herre var nödvändigt att
på sådana långresor ledsagas af ett vackert fruntimmer med
mer eller mindre goda seder; men — det må nu varit
förhållandet, att han var förälskad eller endast ville uppträda
»comme il faut» i det ryska czarväldets hufvudstad, så hade han
med sig som sällskap skådespelerskan Inga Elisabeth Åberg,
en nog så listig äfventyrerska, hvilken dock der eller kanske
i någon finsk stad, till hans stora förbittring, lemnade honom
och rymde tillbaka till Stockholm, der hon lärer haft
engagement vid dramatiska teatern (1788—1810) och bland annat
väckte mycket uppseende som »Arlequin» i operan Roland.Hon gaf ock några gästroller i Göteborg, om jag ej
missminner mig, ännu på 1820-talet.
John måtte icke varit något behagligt sällskap för fruntimmer,
vare sig på resor eller i det vackra, dyrbara hemmet.

Från Petersburg bar det i alla fall af till Finland, som
ju då var svenskt och der han derför gifvetvis redde sig
bättre med språket. Man har underrättelser om hans vistande
i Åbo år 1801; och dessa meddelanden äro tvärt emot alla
andra, verkligen rekommenderande för den unge mannen.»John Hall, Fragmenter af en gammal mans anteckningar».

En då yngre svensk-finsk studerande gjorde här hans
bekantskap och har skildrat hans förhållanden på ett sätt, som
synes angifva, att den rike unge herrn gjort ett godt intryck.
Det heter, att han lefde som en förnäm herre, att han höll
sig med elegant betjent och en skicklig kock och en pålitlig
kusk och god mat och goda viner, men att han drack mycket
måttligt och studerade med synbart intresse kemi, mineralogi
och zoologi och samlade märkligare stenarter och mineralier.
Den vän, han då i denne unge studiekamrat förvärfvade,
följde honom sedan ett godt stycke på resan hemåt, då unge
Hall i en beqväm vagn med fyra hästar for norra vägen för
att i Lappland också idka mineralogiska och zoologiska
studier. Den finske vännen och hans familj synas varit något
häpna öfver den rikedomens återglans, som den vänlige
svenske herrn utvecklade.

Det är nu icke möjligt att afgöra, om den svensk-finske
kamraten varit partisk i sin vänliga skildring, men nog är
densamme, fastän den verkligen är en ljuspunkt i det som
någorlunda tillförlitligt meddelats om unge Johns
»Wanderjahre», icke så särdeles mycket att bygga på.

Det är antagligt, att de vackra hemmen i Göteborg och
Gunnebo med sin utveckling af rikedom, sina dyrbara
konstskatter, sin trädgårds- och orangerilyx i någon mån eller
fragmentariskt utbildat unge Johns smak och gjort en viss slags
förfining för honom naturlig, ehuru de icke egentligen kunnat
i botten uppfostra eller förfina honom.

Att Hall j:or någonsin var laglig egare af Gunnebo, har
jag icke sett styrkt, men att han vistades der tidtals såsom
en ung man och äfven såsom nygift, det är en allmän sägen.
Att det var hans far, som förskönade detsamma och att det
bestämdes, att Gunnebo skulle vara hans mors enkesäte, det
framgår af rättegångarne. Jag tror knappt, att unge Hall
någonsin disponerade egendomen och dermed på den tiden
förbundna herrligheter, estetiska och materiella. Men att han
älskade de der samlade konstskatterna, det är nog antagligt,
trots det att han knappast hade någon del i deras tillkomst,
då de nästan uteslutande måste härleda sig från hans fars tid.Man har skäl att förvåna sig deröfver, att John Hall d. ä. lade
ned så mycket pengar på Gunnebo och hade sinne för att så artistiskt
pryda detsamma både in- och utvärtes, då sjelfva boningshuset dock
till största delen är uppfördt af trä. Otvifvelaktigt hade mycken 
omsorg nedlagts på utsmyckningen. Den nuvarande egaren, baron Sparre,
har från Hall seniors tid förvarade ritningar till hufvudbyggnaden,
till drifhuset, till en mängd väggfasta prydnader, till trapporna, till
dörrar, till kakelugnar, till »rosaçerne», för ljuskronorna, till sängställ
och sängdraperier, till golf, till större delen af möblerna o. s. v.
Dessa ritningar äro icke signerade, och endast en af dem bär ett
årtal, nemligen 1787. De ange emellertid, huru ytterst omsorgsfull
Hall d. ä. var derom, att allt skulle bli så smakfullt och stiligt som
möjligt.

Många af de här då samlade konstskatterna äro nog försvunna,
särskildt de yttre. Stället kom efter Hallska regimen först i
slagtaremästaren Carlssons hand. Han torde här afhändt sig en del af
dyrbarheterna, såsom de omtalade »lejonen», som skola kommit till något
norskt eller danskt kungligt slott, och en del marmorbilder, som stått
på terasserna eller kullarne och som nu, mer eller mindre väl bibehållna,
skola återfinnas på Ellesbo hos brukspatron Rhedin.

En fris, antagligen af metall, på södra sidan af
hufvudbyggnaden, så vidt jag kunnat se, framställande ett grekiskt eller romerskt
brölloppståg, och fyra romerska kejsarbyster, förut troligen insatta i
nu igenmurade nicher i gårdsmuren, äro bibehållna på Gunnebo och
omhuldas på bästa sätt.

Man har sagt, att ett eller flera af konstverken skulle varit af
Sergel. Det skulle då vara fallet med gipsstatyerna, årstiderna i
hörnen af stora salongen. En annan bättre tradition säger, att de härleda
sig från en viss Frulli, en italienare. Annars talas om, att tre
italienska bildhuggare och omamentörer, bland dem sagde Frulli, skulle
på väg till Ryssland, lidit skeppsbrott i vår skärgård ock att Hall
senior skulle gifvit dem arbete vid Gunnebo. Antagligen äro då också
engladekorationen i stora salongens tak och åkerbrukets, jagtens,
fiskets och boskapsskötselns genier öfver salongsdörrarne arbetade af
desse, möjligen också en del af relieferna (papier maché) i matsalen,
då deremot andra (af metall eller lera) väl ha sitt ursprung från
annat håll. I ett af de inre rummen finnas ännu öfver de två
dörrarne två ovanligt vackra arbeten, det påstås i trä, dufvor och rosor.

Ett par dekorationsmålningar i stora salongen anses vara af
Desprez. Det har dock äfven sagts, att de skulle vara af John Hall
j:or, men då Gunnebo sålunda utstyrdes, var han en pojke.

Statyerna i nicherna i förmaket äro af yngre ursprung, inköpte
i Rom af Alexander Barclay.

Dekorering och möblemang hafva bibehållits, restaurerats och i
stil kompletterats i större delen af sällskapsvåningen. Särskildt har
detta med mycken pietet skötts i de båda salongerna. De hvita,
delvis förgylda möblerna bilda en vacker profkarta på den tidens
konstsinne. I den mindre salongen spela smakbrytningens kontraster bland
annat fram med ett ofantligt stort spegelbord och två de
delikataste fransyska småbord, båda slagen med sina obligatoriska hvita
marmorskifvor.
Att han icke intresserade sig för landtbruk är kändt. För
öfrigt var Gunnebo aldrig som Partille någon landtegendom
af större betydelse. Om der eller i närheten fanns några
industriella anläggningar och hans far dermed tog någon
befattning — jag har sett annonser från början af seklet om
Gunnebo möbeltillverkningar — så vinnlade sig unge John
nog lika litet härom som han förstod sig på att rena
vidbrändt bränvin eller postoy (?) eller på vexelkurs eller
hamnpriser. Men han var visst oförlåtligt tafatt i mycket annat
också. Att detta var fallet på det praktiska området blef
snart alltför klart, om han också sjelf i början icke insåg,
huru illa han ställde sig.


I Göteborg var John Hall d. y. redan tidigt omtalad
och beryktad på många olika sätt. Hans personliga snuskighet
gjorde honom icke vidare godt i umgänget. Han var också
besynnerligt blyg i sällskapslifvet, ingen dansmästare, icke
road af de så omtyckta charaderna, icke vän af musik. Äfven
fåordig och omöjlig i uttryckssättet, både i tal och, så vidt
jag kunnat finna, äfven i skrift. Man citerade efter honom en
stående fras, innebärande dock hans önskan att vara höflig:
»Nej, nej, jag ber ödmjukast».

Man talade dock äfven här i Göteborg om hans smak
för konstsaker, huru han samlade Hoffbras, Hogarts,
Åkerströms och till och med Corrieggios konstverk. För öfrigt
omgaf han sig ju dock mest med uppstoppade foglar, porslin
och malmstuffer. I hans rum låg emellertid äfven Buffon
uppslagen bredvid en frimurarekalender och några granna
Coldinuband, hvilket senare synes antyda, att han var en 
ordensbroder och antagligen i dessa kretsar hade umgänge. På
vissa andra håll var han också rätt populär, trots sin oefterrättlighet
och sin brist på sällskapsgåfvor, kanske dock mest bland dem,
som afundades och hatade hans motståndare.

Jag förmodar, att åtminstone somliga af mina läsare
känna till Löwstädts karrikatyrer och pamfletten »Högmod går
förfall eller en kort berättelse om John Hall». Om så är
eller ej, vill jag här endast omnämna, att der först skildras
hans bakvända uppfostran, hans lättja, hans rädsla att fara på
vattnet och huru han, en lättsinnig spelare, tappade ofantliga
penningsummor på kamfiospel och assignerade sina
spelskulder på kortlappar, samt huru han gifte sig med den
ovanligt vackra men också temligen lättsinnigt anlagda Constance
Koskull.

Jag har sett några anteckningar om »friherrinnan» Hall
af någon hennes samtida. Hon var »vacker, qvick, nyckfull,
god, fåfäng, älskvärd, fängslande», heter det. Hon fängslade
vid sina triumfvagnar »konungar» — utan riken likväl,
förmodar jag, ty den adelsnobbige antecknaren afser antagligen
Carl af Artois, sedan Carl X — »och bryggare, prinsar och
judar, grefvar och bodknoddar, skottar och ryssar,
amerikanare och italienare». Hall »stoltserade» emellertid med sin
unga sköna brud och sitt anseende för obegränsad rikedom
äfven en kort tid i hufvudstaden för att derefter åter komma
till Göteborg och snart nog råka i betänkliga ledsamheter.
Hon skiljde sig från Hall, när det blef klart, att hans affärer
voro på obestånd, och blef i början på 1820-talet omgift med
en baron Wedel, hvilken i sin ordning en kort tid lärer glänst
med henne bland annat i Köpenhamn.

*

Firman Halls affärer bestodo, såsom jag väl förut någon
gång anmärkt, hufvudsakligen i jerntillverkning,
sågbruksrörelse och en högst betydande exporthandel, dels från egna
verk, dels ock, i betydligt större skala, i kommission för bruk
hufvudsakligen i Vermland. Den äldre Hall hade stort
förtroende i utlandet, men när han dog 1803, visade det sig att
den unge John alls icke kunde sköta affärerna. Han var
bland annat alldeles okunnig men ändå mycket egenmäktig i
bokföringen, så att det blef ytterst svårt att öfverse firmans
verkliga ställning, en omständighet som sedan fick sitt fulla
betyg dermed, att rätten måste förklara, att John Halls
räkenskaper icke egde vitsord. Det blef ock snart kändt att de
utländska affärsvännerna började att draga sig för honom.
Jan Lamberg och Carnegie hade en tid förestått den gamles kontor.
Det ansågs sannolikt, att desse skulle komma att öfvertaga
kunderna. Unge John fann det derför klokt, att engagera
den sistnämnde för fyra år såsom utrikes korrespondent,
hvaremot Carnegie förband sig att icke exportera jern eller
trävaror. För denna förbindelse mottog han utom årlig lön en
gratifikation till belopp af 5,600 pund sterling, som Hall och
hans vänner sedan påstodo att han skulle återbära, ehuru han,
så vidt det kunde ske, fullgjort hvad han för denna
betalning förbundit sig till.

Det blef emellertid snart delvis dåliga konjunkturer.
Hall gjorde dumma affärer på egen hand; uppköpte och sålde
stora massor jern med stor förlust. På ett år (1806) satte
han sig i skuld i Stockholm för 100,000 b:co och förpantade
derför jern som — förut var belånadt i banken. Firman kom
i den ställning, att densamma år 1807 måste ingifva sin
konkursansökan. Jag har här ofvan nämnt, hvilka som blefvo
kuratorer.

Det synes som om Björnberg — den som i främsta
rummet skulle öfvervaka konkursboets utredning, då Carnegie
nu snart upphörde med att sysselsätta sig med Halls affärer
— i början skulle haft den föreställningen, att realisationen rätt
lätt skulle kunna genomföras, hvilket också bort vara förhållandet,
då Halls förmögenhet, öfverlemnad till kuratorerna, allmänt
ansågs större än beloppet af hans skulder. Skulderna skulle
enligt kuratorernas beräkning gå upp till något öfver en
million rdr b:co, ehuru endast 745,588 omsider i konkursen
bevakades.

Jag kan icke förklara, huru kuratorernas och sedermera
Göteborgs rådhusrätts granskningar kunde stämma så illa
öfverens. Men det hette, att allt galet här kunde tänkas, då
Halls bokförare eller egentlige kontorsföreståndare, Lorens
Jenssen, en fullständig fyllhund och dessutom oskicklig i sitt
yrke, fortfarande, liksom den öfriga Hallska kontorspersonalen,
fick stanna qvar vid sina befattningar, förmodligen på yrkande
af Hall och hans mor, enkefru Hall, hvars bror, Gothén,
också, såsom förvaltare vid ett af de större bruken, synes
haft åtskilligt att säga.

Kontrollen af brukens förvaltning måtte varit mycket
usel, så att förvaltarne — hvilka kuratelet med stöd af
borgenärerna ansåg sig under sin förment korta administration icke
böra afskeda — gjorde, hvad de ville, och nästan alla
omsider befunnos stå i stor skuld till massan, då de förut
ansetts vara fordringsegare.

Att Björnberg varit slapp, eller att han i början trott,
att Hall snart utan vidare svårigheter kunde komma på benen
igen, synes ock deraf, att Hall, sjelf eller genom andra,
fortfarande fick blanda sig i kontorsgöromålen, och deraf att han,
Björnberg, i rätt vigtiga afseenden icke vårdade sig om att
göra sig åtlydd. Sålunda hade han befallt, att Jenssen skulle
upplägga nya böcker för massan; men detta hade Jenssen
alls icke brytt sig om utan fortsatt med Halls gamla böcker.
Det gick derefter så långt, att åren 1807 och 1808 alls inga
böcker fördes. Först 1809 kom kamreraren von Mell till
massans kontor med uppdrag att göra någon reda i
bokföringen. Året derpå skulle ju också en del af tillgångarne
realiseras genom konkursauktion, hvilken Hall ville förhindra,
ehuru det då synes varit Björnbergs afsikt att genom inrop
af några af bruken rädda dem just åt John Hall, hvilken dock
sedan icke gjorde några försök att genom något slags köp
återförvärfva dem.
Gunnebo.


John Hall hade skaffat sig en tvetydig och hänsynslös
vän i Per Backman, hvilken redan år 1800 ansågs fullständigt
ruinerad och derefter hufvudsakligen synes sysselsatt sig med
processer och nidskrifveri. Deras samarbete och sedermera,
såsom Backman påstod, bolagsskap började ganska tidigt, ehuru
jag egentligen icke sett några spår häraf förrän år 1810, då
landshöfdingen grefve Rosen hade besvär med att afstyra det
upplopp, som Backman skulle ställa till i Göteborg för att
förhindra den första konkursauktionen i Hallska massan. Hall
hade då sjelf rest till Örebro för att kalasa med de vid
riksdagen derstädes samlade bönderna och, med biträde af en
f. d. riksdagsman Skåre, öfvertala dem att taga hans sak i
sina händer, ett högst egendomligt tilltag men icke
exempellöst i Göteborgs historia, då oroliga själar här i vår lojala
stad ju förut försökt att förmå hederliga allmogeombud att
blanda sig i sådant, som icke rört dem, och att för vissa
ändamål söka tillvälla sig en makt, som icke tillkommit dem.
Komplotten upptäcktes genom något egendomligt spioneri,
hvari Backmans älskarinna lärer spelat en vigtig roll, och blef,
såsom redan bekant är, omintetgjord. Men
Backmans-skandalerna voro dermed endast så att säga inledda.

Sällan, kanske aldrig, har här i staden förekommit så
uppseendeväckande och så långvariga processer, mera gående
på heder och ära, starkare kryddade af offentligt smädeskrifveri
och enskilda smädliga beskyllningar och rykten, än just under
tiden närmast före 1820-talet eller under detta årtionde. Den
som härtill gaf uppslaget var just Backman. Han var ock
den som privat härmed ifrigast sysselsatte allmänheten och en
lättrogen sqvallersjuk omgifning, hvilken var så mycket mera
lysten efter detta nöje, som Backman gaf sig sjelf och sedan
sin skyddsling Hall skenet af att vara martyrer, föremål för
genomgående och orättfärdig förföljelse från i samhället allmänt
kände, framstående, mycket bemärkte mäns sida.

Processerna togo ett sådant omfång och berörde så många
intressen inom orten, att extra rätt måste förordnas.

*


Backman började den stora processleken för egen
räkning mot David Carnegie och Jan Lamberg, hvilka båda haft
befattning med engelsmannen Mitchels affärer, under det att
Lamberg på samma gång varit något slags ombud för
Backman, när denne, efter att redan hafva kommit på obestånd,
vistades i utlandet.

Huru Hall häri också blef inblandad är för vidlyftigt att
ange. Jag nämner emellertid, att det gälde en marmorlast,
som synes afyttrats för att betäcka en del af Mitchels
fordringar — den uppgafs hafva varit värd 5,000 pund sterling
—, att det var fråga om ett skepp »Fredrika», värdt 3,000 pund,
som med stöd af Mitchels räkningar med orätt skulle tillfallit
hans rättsinnehafvare, och att Lamberg, såsom »syssloman»
för Backman, skulle afyttrat en del af dennes i Göteborg
förvarade lösörebo. Backman anklagade emellertid båda för
mened och förfalskningsbrott — med anledning af det sätt på
hvilket räkenskaperna förts — och Lamberg för -— hustjufnad,
då han, som sades, skulle förskingrat en del Backmans
egendom och försummat att indrifva hans fordringar. Underrätten
eller rådhusrätten, som, med advokatfiskal Tullgren såsom
ordförande då, liksom ock framdeles vid olika tillfällen, synes
lutat något för mycket åt Backmans sida, ådömde Mitchels
arfvingar att lösa sig till »Fredrika», men fälde icke Backman
till ansvar för angifvelserna.

Genom vederbörliga afskrifter, utdrag af parternas
korrespondens och räkenskaper, hvilkas rigtighet också lagligen
styrktes, blef det emellertid klart, att Backmans anklagelser
voro falska. Hofrätten hade samma åsigt som rådhusrätten
om »Fredrika» (1816) men förklarade, att Backman icke kunde
undgå ansvar för de grofva tillvitelserna. Då dessa tillvitelser
emellertid tillkommit under rättegången, »der skenbara
anledningar dertill i ämnenas ännu outredda skick kunnat af
Backman upphemtas och begagnas, utan att laglig visshet
förekommer att sådant skett af argt uppsåt», så dömmes B. till
offentlig afbön och att böta endast 13 rdr, 16 sk. b.-co 
treskiftes att delas mellan kronan, staden och Carnegie & Lamberg,
eller ock att undergå 12 dygns vatten- och bröd-straff.

De sistnämnda herrarne gingo då till kungs och yrkade,
att Backman åtminstone skulle dömas till samma straff, som
skulle drabbat dem sjelfve, ifall hans anklagelser blifvit styrkta.
K. maj:t dömde då i april 1825 Backman till offentlig afbön
och att böta 33 rdr 16 sk. b.-co eller undergå 24 dygns vatten
och bröd-straff. Det enda Backman nu vann var, att han
skulle få ersättning af Lamberg derför, att den senare å
Backmans vägnar tagit ackord i baron Koskulls, John Halls svärfars
konkurs.

En annan större Backmans-process pågick så att säga
parallelt med denna från rätt till rätt och afslöts i februari
1825. Backman ville här åtkomma tvenne fartyg, »Flora»
och »Nya Välfärden», som Mitchel efterlemnat och som
Carnegie såsom dennes utredningsman icke kunde släppa bort.
På anmodan af Carnegie lemnade hrr C. A. Murray och Olof
Wijk en utförlig utredning af denna sak. Sagde utredning
lades till grund för rådhusrättens dom. Backman fick orätt i
alla tre instanserna och dömdes dessutom att återbära några
tusen kronor, som han lagt vantarne på, hvarjemte han, enligt
K. maj:ts dom fick erlägga för motpartens kostnader en
»skäligen jämkad summa», äfven då stigande till 33 rdr 16 sk. b.-co.

Backman hade också försökt att uppträda såsom ombud
för en engelsman, Doyle, i process mot Alex. Barclay och
Lauritz Smith. Härvid åberopades, att han begagnat
missfirmligt skrifsätt mot sin förra vederpart Carnegie och skrifvit
vanvördigt om kämners- och rådhusrätterna, hvarför han dömts
till offentlig afbön, och att han derför icke borde tillåtas
uppträda som ombud inför rätta.

Om Hall hade någon del i, att hans svåger baron Koskull
klagade öfver konkursutredningen efter svärfadern, har jag icke
reda på. Men jag har sett, att Koskull fick orätt i sin talan
mot utredningsmannens, assessor Nolleroths enka, Niklas 
Björnbergs syster, under det Björnberg skänkte efter hälften af sin
fordran af Koskull och landshöfdingen grefve Rosen deremot
fick ut sin.

*

Om det, såsom af allt framgår, icke var någon
hedersman till hjelpare John Hall förvärfvade, när han »gick in med»
Per Backman i den långa process-serien mot Björnberg och
hans medkuratorer, denna femtonåriga rättstvist som, eftersom
Backman var med, också måste allt framgent interfolieras
med injurie- och tryckfrihetsmål, så var dock denne Halls
»kompanjon», eller rättare sagdt enteprenör en erfaren
processmakare som icke skydde några medel, hvarför också Hallens
kuratorer här hade rätt svårt att reda sig.

Assessor Nolleroth synes till en början fungerat som
rättegångsbiträde åt Hall, men sedan måtte han hafva
öfvergått att föra talan för sin svåger Björnberg, hvilken sistnämnde
väl Hall och Backman sedermera egentligen ville åt.

Redan i september 1814 föll tillförordnade underrättens
— ordförande var Tullgren, bisittare ledamoten i Malmö
kämnersrätt häradshöfdingen Bring, vid protokollet Hellichius —
första dom, sedan rättegången då fortgått i tre år.
Hufvudanklagelserna hade 1811 gått ut på, att kuratorerna, eller väl
egentligen Halls kontor under Björnbergs bristande
öfverinseende, fört orediga eller »falska» räkenskaper, att auktioner
utlysts på löst och fast, hvarvid endast kuratorn Björnberg
fått (?) bjuda, att kuratorerna liqviderat obevakade skulder, att
man lånt ut massans pengar till hvarandra och andra, att man
försummat lagsökningar, att vid brukens försäljning icke
förlagsfordringarne indrifvits, att man icke heller indrifvit
fordringar af förvaltarne, att ingen liqvid förekommit efter
auktionen på Halls lösegendom o. s. v. Rätten, som synes haft
det intrycket, att de anklagade tredskades, dömde då första
gången, att kuratorerna i Halls massa skulle lemna ordentlig
och fullständig redogörelse vid vite af förlust af en fjerdedel
af arvodet (som belöpte sig till 20,000 rdr b:co). Om ändå
ingen redogörelse gåfves, skulle tre gode män tillsättas, som
skulle på kuratorernas bekostnad utarbeta en sådan redogörelse.

Jag må här bifoga, att Backman fick tillåtelse att å
Björnbergs kontor undersöka räkenskaper och handlingar år
1815: men för att han der icke måtte molesteras, fridlystes
då kontoret, så att lika ansvar som för bruten rättegångsfrid
af domstolen stadgades, ifall något »förolämpande dem emellan
inträffade.» Denna rättegångsfrid utsträcktes ock öfver
kärandenas biträden.

Kuratorerna gingo naturligtvis till högre rätt. De
klagade, att underrättens utslag förrådde ett för »oveldige Domare
skiljaktigt skrifsätt», hvilket de visst sedan fingo böta för, fast
dylika skarpa uttryck den tiden i rättegångar voro rätt vanliga;
de förklarade, att omständligare redogörelse icke kunde lemnas,
så vida man icke skrefve af böckerna helt och hållet alltifrån
mars 1807 — för så vidt då några böcker fördes? —- och
de upplyste, att Hall och hans vänner förklarat sig villige att
nedlägga rättegången, om en del af massans tillhörigheter till
dem öfverlemnades.

Hall vädjade också till hofrätten. Särskildt ville han
icke ha någre »gode män»; han vore själf myndig; han påstod,
att kuratorerna — Björnberg — tagit icke blott alla
egendomarne utan derutöfver icke mindre än två millioner rdr,
då likväl Hall j:r enligt bouppteckningen aldrig egt mer än
— 414,000 rdr b:co, och ungefär ¼ af detta kapital icke fick
röras, då deraf skulle utgå enkefru Halls lifränta.

Hofrätten återförvisade emellertid saken till den
tillförordnade rådhusrätten; och Hall begärde år 1815 inteckning i
Björnbergs hus i staden (i femte och sjunde rotarne och
hälften i Ostindiska kompaniets f. d. hus) äfvensom i landskamrer
Åkermans och Low’s stadsegendomar, hvilket icke beviljades.
Carnegie synes förekommit Hall och hans medbroder mera
oåtkomlig. Vidare yrkade Hall i en protest år 1816 att genast
få ut ett öfverskott på öfver 600,000 rdr, som icke vore 
inberäknadt i den hans fordran på 2 millioner, hvilken jag ofvan
omtalade; likaledes protesterade han mot, att Nolleroth fått
öfvertaga Halls firmas reverser, som denna utfärdat för 1,700
tolfter sågblock, hvilka den aldrig skulle bekommit.

Ungefär samtidigt stämde Backman alla fyra kuratorerna
för en deras skrift, som intagits i »Göteborgs Allehanda», och
yrkade, att de allihopa skulle straffas med vatten och bröd.
De olika injuriemålen skulle emellertid bli för långa att
relatera.

Kuratorerna kunde i de flesta fall åberopa, att de haft
borgenärernas beslut vid ordentligt utlysta sammanträden att
ställa sig till efterrättelse, och att det, under närvarande
konjunkturer, icke kunde anses, att det gått bättre, om de handlat
annorlunda, än de gjort.

Tillförordnade rådhusrättens härpå år 1820 följande dom
— dommen numro två — gick dock emot kuratelet.

Der dömdes kuratorerna att betala för felaktig
försäljning och försummad skötsel af bruken — dem Björnberg väl
skulle skött — omkring 28,000 rdr. Kuratorerna hade sjelfve
fört sig till last för förlust af inventarier och förlag 46,600
rdr, men ådömdes härför 64,667 rdr. Dessutom skulle de
betala för det, att de i bruken nedlagda kapitalen icke gifvit
någon afkastning, 33,750 rdr o. s. v. Kärandenas påståenden
om utbetalning af den vinst, som sågverken skulle hafva
inbragt, med 1,200,000 rdr b:co, reducerades, eftersom de icke
kunnat drifvas med någon häremot svarande intägt.
Emellertid ansåg rätten, att kuratorerna borde ersätta hvad käranden
verkligen förlorat på, att de icke i tid frigifvit den egendom,
som återstod 1810, och dermed förvärfvat ackord. Jag har
dock icke kunnat i domen finna något definitivt åläggande
rörande storleken af denna ersättning. Antagligen skulle den
sedermera närmare bestämmas. Då affären förut kunnat
afvecklas och skulderna betalas med hvad som ingått för de
redan 1810 sålda fastigheterna och Halls lösa egendom, skulle
emellertid kuratorerna också återbära omkostnaderna för 
kontorets bibehållande. Enkefru Hall skulle bibehållas vid sin
lifstidsränta och besittningen af det vackra Gunnebo med dess
dyrbara utstyrsel i konstverk och trädgårdsanläggningar.
Kuratorerna månde i de poster, för hvilka de kunde åberopa
borgenärernas beslut eller godkännande, kräfva desse på
godtgörelse. Då landskamrer Åkerman föga deltagit i afvecklingen,
ansåg rätten, att han nog icke borde vara med om
godtgörelsen i samma grad som de andra. Härom borde dock
vidare ransakas. Han kunde derför stämma sina
medkuratorer. Men annars skulle kuratorerna svara en för alla och
alla för en för hvad som sålunda ådömdes dem.

Beloppet af de ådömda skadeersättningarna synes inalles
uppgått till 647,439 16 sk. 1 rst. b:co.

Carnegie tör ungefär samtidigt genom en särskild dom i
högre instans blifvit, vid ett dock temligen ringa vite, ålagd
att inom två månader aflemna ytterligare redogörelse, huru
skeppningen af jern och trävaror under hans kontraktstid utfallit.

*

Kuratorernas vadeskrift till hofrätten år 1821 — eller
samma år då Hall och Backman båda dömdes till böter för en
smädesskrift, med tillägg att skriften skulle offentligen brännas
— förefaller ganska upplysande; och jag kan icke neka till
att den ger det intrycket, att den tillförordnade domstolen
icke fullt begripit den vidtomfattande sak, den hade att
handlägga.

Det heter bland annat i denna märkeliga skrifvelse, att
det väl kunde försvaras, att tillgångarne realiserades under
hand och att man icke gick brådstörtes till väga, särdeles
under en konjunktur, då jerneffekterna voro i vanpris. Hall
hade sjelf framställt önskningar i denna rigtning. Rätten hade
icke haft skäl att bedöma brukens inkomst efter det pris, som
sedan gafs för dem. Sågverkens drift hade hindrats af
svårigheter vid uppköp och vid transporter. Härom lemnades 
intyg af major v. Matérn och assessor Branting.
Kommerserådet G. H. Ekman, — han var som bekant en mycket
ansedd man, hade varit riksdagsman, ordförande för »äldste»,
direktör i Göta kanals diskont, en af stödjepelarne i länets
hushållningssällskap m. m. — hade anmärkt vid ett
borgenärssammanträde, att det med bästa omtanke och bästa arrangement icke
varit möjligt att framskaffa ens halfva partiet blockar år 1808.
Vattenflödet förstörde länsorna i Nors Elf båda åren 1810 och
1811. Konjunkturerna för trävaruhandeln voro åren 
1808—1812 mycket goda, hvilket bland annat intygades af hrr
Ekman och James Dickson, men ofvannämnda och andra
motigheter hade gjort, att det ändå gått illa. Hvad kärendena
beräknat ifråga om sågen vid Lilla Edet vore galet, då
reparationerna och vattenbristen icke tagits med i räkningen. Att
blockförsäljarne icke lemnat ut hvad som motsvarade deras
förskott, kunde ingen hjälpa: om man kräft dem aldrig så
mycket, hade de icke lemnat några flera blockar ändå. Det vore
alldeles orätt, att rätten dömt kuratorerna att betala inalles
120,000 rdr b:co med flera års ränta för deras förmenta
vårdslöshet särskildt med hänsyn till sågverken. Då rätten
sagt, att år 1810 eller 1811 tillgångarne voro tillräckliga till
skuldernas betalande, kunde med skäl invändas, att
borgenärerna icke vore förbundna till de ofantliga kontanta tillskott
och äfventyrliga uppoffringar, som för en sådan liqvid då
erfordrades. Äfven nu, då bättre konjunkturer inträdt, visade
sig brist. Borgenärerna hade gifvit sitt stöd åt hvad
kuratorerna gjort.Om Hall eller Backman i början möjligen hade medhåll af
några mindre fordringsegare, framgår dock detta icke af något
åtgörande från dessa kreditorers sida under konkursens fortgång eller
under processen. Desse senare hade icke vidtagit något i strid
med de förres föreskrifter. Det vore för öfrigt här fråga om
konkurs, icke om administration, och derför måste egendomarne
säljas. Auktionerna hade varit lagligt utlysta och verkställda.
De prioriterade fordringsegarne hade fått fullt och de 
oprioriterade 85 proc. En cessionant kunde svårligen uppträda
mot kuratorerna, då de, till hvilka boet var öfverlemnadt,
nämligen fordringsegarne, icke uppfordrat honom därtill.

Till sist frågades, huru domstolen kunnat påstå, att
kuratorerna bort med massans medel drifva utsträckt spekulativ
drift med egendomarne. Domstolen hade beräknat vinster;
och kuratorerna skulle ersätta, att vinst — uteblifvit!
Kontorslönerna skulle af kuratorerna återbäras! Hall & C:ie
skulle komma i besittning af massans återstående egendom,
men kuratorerna skulle betala Halls återstående skuld och
dessutom ett kontant öfverskott af sammanräknadt 400,000
rdr b:co.

*

År 1824 kom hofrätten tillsvidare definitiva dom och
väckte minst lika mycken uppmärksamhet, som rådhusrättens
hade väckt, både bland dem, som med skäl harmades öfver
densamma, och i de kretsar, där man, om man icke tog till
godo alla Backmans uppenbara lögner, dock hade sitt nöje af,
att det gick emot för den numera såsom i staden rikast
ansedde.

Hofrätten hann icke upp till den af rådhusrätten ådömda
ansvarssumman. Den kunde icke sträcka sig högre än till
513,648 rdr 24 sk. 3 rst. b:co, af hvilket belopp John Hall
nu skulle få 330,544 rdr b:co, sedan alla skulderna blifvit
betalta och borgenärernas kraf sålunda fullt tillfredsställda.
Derjemte skulle till honom öfverlemnas ett par mindre
sågverk, som ännu icke hunnit realiseras, samt den ännu massan
icke afhända Masthuggshamnen. För öfrigt skulle han ju
efter sin mor få Gunnebo.

Det, som i hofrättens dom väckte största sensation, var
dock, att densamma, liksom tillförordnade rådhusrättens,
fasthöll, att kuratorerna skulle vara betalningsskyldige en för alla
och alla för en. Low hade gjort konkurs, och ur hans massa
kunde man nu icke få någon mera betydande anpart i så
stora ersättningssummor. Björnberg och Carnegie skulle väl
komma att i det närmaste ensamme utgöra det stora belopp,
som här fastslogs, hvilket väl i och för sig å andra sidan var
orimligt äfven på den grund, att Björnberg nog kanhända
vunnit åtskilligt på brukshandeln och möjligen genom
bibehållandet af Halls kontor, liksom han mest bort hemsökas för
försummelserna och misstagen, men Carnegie ingenting vunnit
på egendomsrealisationerna och alltsedan 1808 icke haft något
att göra med skötseln af massans kontor.

De af kuratorerna, som det sålunda nu allvarsamt gällde,
skyndade sig att affatta en synnerligen allvarlig protest mot
denna anläggning på deras förmögenhet. Jag föreställer mig,
att hr Carnegies gula vagnshästar, efter det han mottagit
detta oväntade besked, fingo trafva i rask fart från Frändtorp
in till staden. Den gången hann väl vare sig frun — född
Anna Stina Beckman — eller lilla m:lle Susen, då fem år
gammal, knappast rusta sig att följa med.

*

Kuratorernas vädjan till Högsta domstolen var mycket
väl affattad och vida mera hofsam än deras föregående dylika
skrifvelser. Der erkännes, att, om de gjort sig skyldige till
slarf och vårdslöshet, de då också ville betala och godtgöra
hvad de brutit; men de ville icke underkasta sig hvad de
måste anse orimligt. De anmärka om igen, att massan
godkänt sysslomännens åtgärder. De erinra derom, att det
året, då massan skulle utredas, borgenärerna hade enhälligt
uttryckt sitt »fullkomliga nöje och tillfredsställelse öfver
sysslomännens allt hitintills hafda befattning med massan och dess
utredning, derför betygande deras tacksamhet», samt att de,
borgenärerna, sålunda ansågo sig icke kunnat göra något
afseende på de vanliga obilliga klagomål Hall och Backman nu
anfört. Den offentliga stämningsskrifvelsen af år 1818 vore ju
också ställd till samtlige borgenärerna, icke till kuratelet. Det
borde då visst icke kommit under domstolens pröfning, att
kuratorerna skulle betala kreditorernas återstående
kapitalfordringar och att beloppet härför skulle deponeras eller att
till säkerhet härför kuratorerna skulle ansvara med sin
enskilda förmögenhet. Kuratorerna begärde derför hos k. m:t,
att, om något öfverskott beräknades, detta öfverskott då måtte
af samtlige borgenärer gäldas med proportionell minskning i
återstående eller återbäring af redan åtnjutna dividender. För
öfrigt fordrade naturligtvis kuratorerna, att den af rådhusrätt
och hofrätt ådömda anordningen, att de skulle vara solidariskt
ansvarige, måtte häfvas, då en dylik dom icke kunde ha någon
grund i gällande lag. Bland andra intyg företeddes nu ett
af hr James Dickson af år 1820, att svårigheterna vid
timmerflottning i Venern voro mycket stora och att minst tio
procent vid sådan flottning måste på blocken afskrifvas.
Hofrätten hade nemligen beräknat vinsten på sågverksrörelsen
vid Lilla Edet alldeles för högt.

Hall påstod i sin inlaga till k. m:t, bland annat, att det
icke kunde ifrågasättas, att Åkerman och Low skulle ersätta
så mycket som de andra. Det hade varit Björnberg, som
vunnit mest, dernäst Carnegie, påstods det ju.

*

Under tiden vistades väl John Hall mest i Stockholm i
mycket torftiga omständigheter, sysselsättande sig tidtals med
ritning, etsning och målning, men ännu mera med uppgörande
af nya processplaner och kolportering af de stridskrifter, han
låtit sammanskrifva och trycka.

Man har ännu i behåll en stor mängd etsningar och
litografier, mest tror jag färglagda, efter honom, utförda på
olika tider, men äfven vid tiden för det värsta processlefvernet,
under det han lärer bott hos snickaren Strömer på Stora
Badstugatan, och sedermera samlade mest af Mandelgren,
hufvudsakligen scener ur operor, såsom ur »Gustaf Vasa»,
»Trollflöjten» o. s. v. men äfven med andra motiv, såsom
exempelvis »Göteborg i ruiner efter en eldsvåda». Han lärer haft
obestridlig talang, ehuru han saknade underbyggnad och korrekthet.

Deremot lärer han visserligen alls icke sjelf kunnat
författa eller nedskrifva någon enda af de talrika inlagorna och
stridskrifterna, hvilka nog samtliga få tillskrifvas Per Backman
och deras gemensamme advokat på senare tider, hvilken lärer
hetat Lundström.

Hurudan stilist Hall var, kan framgå af följande prof —
ett bref till en vän, som underrättat honom, att han vunnit
processen i hofrätten:

»Min käraste Broder ursäkta jag ej har annat papper
för att betyga min Broder mit uppriktiga delltagande för Dess
Goda och betydande Nyhet af den Lyckliga utgång min Sack
fådt det kan ej vara annat, då denna lyckliga tidning af Min
förste Wän min Broder är den första som upplifvadt mig
härmed Ödmje tje
J. Hall»Jag har också sett en afskrift af en annan skrifvelse af John
Hall junior, den hvari han tillkännager sin förlofning för sin mor.
Den är sålunda åtskilligt äldre och visar, att han icke heller då, eller
i yngre åren, var mäktig att skriftligen uttrycka sig ens drägligt.
Finnas bref af honom på bättre svenska och bättre stafvade, måtte de
varit skrifna af någon hans handsekreterare eller bokhållare. Den nu
afsedda skrifvelsen lyder som följer:
»Min Mor —
Jag skulle desse dagar haft den fägnad se Min Mor på Gunne
Bo — För at — Få den gladaste Moment — För mig at — Gifva
Min Mor tillkänna det jag — Wunnit Fröken Constance Koskulls —
älskwärda Hierta och at jag Förenas med detta Acktningswärda
Fruntimmer — Jag får med dessa rader — ursakta mig at jag ej kan För
opasslighet skulle — Få muntligen Framföra denna glada tidning För
mig — skulle Min Mor Behaga göra Min Syster Sälskap med i
Morgon Wara hos Mig skulle det oändeligen Fägna mig — For blifwa
med - achtning -
Min Mors
     Son —
John Hall..

*



Emellertid inträffade 1826 en öfverraskande händelse,
som med ens gjorde slut på hela processen och allt det myckna
författandet.

Den 20 febr. sagde år lästes i Stockholms Dagligt
Allehanda en skrifvelse undertecknad af John Hall, hvari denne
på det uttryckligaste förklarade, att han haft orätt emot
kuratorerna i massan och att han med dem ingått försoning och
fått deras förlåtelse.

Man påstod, att han skulle ha härför fått mottaga 250,000
rdr b:co. En annan uppgift är, att han sjelf skulle fått
100,000 rdr b:co, att 50,000 betalts till fullmäktigen —
ofvannämnde Lundström — 25,000 till kompanjonen Backman och
30,000 till hans fordringsegare. Samtidigt skulle det ordnats
så, att han kunde flytta ut till Gunnebo. Om de uppgifna
summorna äro korrekta, synes omöjligt att kontrollera. Att
de icke varit små och att Björnberg tillskjutit det mesta, kan
man sluta deraf, att hans förmögenhet efter denna tid synes
blifvit ganska ihålig.

Jag har förut omtalat, att Hall och hans så kallade
kompanjon förklarat, att de ville nedlägga processen, om
kuratorerna ville betala en viss ersättningssumma derför, att
konkursen blifvit illa skött, liksom att desse sistnämnde redan
i början af rättegången sjelfve vidgått, att de funne det
skäligt, att de sålunda godtgjorde hvad som möjligen försummats,
men någon bestämd summa synes dock icke varit föreslagen,
hvilken kunde lända till ledning, om man, efter de olika
ryktena, nu ville leta sig till hvad som sedan verkligen blef
godtgjordt.

Emellertid är återkallelseskriften icke derför af mindre
intresse. John Hall, som förut sagt sina motparter de gröfsta
saker, sjunger nu pater peccavi och synes synnerligen
ångerfull. Han erkänner, att de fel, han förut anmärkt vid
kuratorernas åtgärder, måste anses oskiljaktiga från förvaltningen
af så invecklade affärer och så spridda egendomar, och att
de icke kunde tillskrifvas kuratorerna. Han vidgår skillnaden
mellan en fri mans förvaltning af sin egendom och
kuratorernas åtgärder för densamma, då de sistnämnde ju voro
bundna af massans beslut. Han (Hall) borde för öfrigt icke
fordra mera af desse, än han sjelf kunnat åstadkomma i samma
belägenhet. »Med föresats således» — heter det i den
verkligen mycket egendomligt ihopsatta skrifvelsen — »att
godtgöra allt hvad jag, innan min öfvertygelse hunnit stadgas af
en noggrann öfverskådning af sanna förhållandet kunnat fela
genom öfverdrifna påståenden och genom uttryck som haft
sin orsak i en upprörd föreställning samt i en yttre
skenbarhet och irring af rätta förhållandena men varit sårande för
mina kuratorer, hvilka, efter hvad jag nu erfarit, aldrig haft
för afsikt att skada mig och af hvilka jag rönt verkliga prof
af välvilja och tillgifvenhet, så att jag, lemnad åt ledningen
af eget och en pröfvad väns tänkesätt, funnit dem förtjena
min högaktning och mig sjelf intagen af helt andra begrepp
och känslor för dem, än uti mina skrifter under rättegången
blifvit yttrade, hvilka skrifters misstag uti omdömet öfver
motiverna för handlingssättet billigheten fordrar att erkänna» —
har hr Hall beslutit att nedlägga rättegången.

Jag anmärkte ofvan, att man af tillkännagifvandet om
försoningen icke fick någon bestämd uppgift om
försoningspriset. Man får deraf icke heller något besked om, hvem
som uppsatt skriften. Det kan hafva varit Lundström i
samarbete med kuratorernas ombud. Att det icke var Backman,
är alldeles säkert. Visserligen hette det i ofvan omtalade
berättelse, att han också fått någon del af rofvet; visserligen
talas i den märkliga skriften också något besynnerligt om en
»pröfvad väns tänkesätt», men Backman förklarade snart, att
denna förlikning uppgjorts bakom hans rygg och utan hans
medgifvande. Han, Backman, hade ingalunda under
rättegången varit eller blifvit behandlad som blott ombud utan
som bolagsman och sjelf målsegande och fordrade derför, att
ingenting skulle få anses uppgjordt utan hans bifall.

Backman hade tydligen beräknat långt högre behållning
af detta sitt skandalarbete. Det är icke heller oantagligt, att
det var han, som sedan kolporterade ut historien om, att en
af kuratorerna hållit ett kalas i Göteborg för Hall och der
fägnat honom både med strömmar af champagne och en
samling af det muhamedanska paradisets houris, så att han
förledts att skrifva under hvad som helst, hvilken saga emellertid
sedan ändrades derhän, att en af kuratorerna rest till
Stockholm och gjort upp saken på detta, enligt Backmans mening,
skandalösa sätt.

*

Emellertid skulle nu John Hall slippa att »gå som ett
spektakel» på Norrbro i Stockholm och att på en åkarekärra
köra omkring sina rättegångshandlingar. Han skulle komma
till ett visst välstånd igen, trodde man.

Men man misstog sig. Han hade så stora skulder, att
det väl knappast blef något öfver.

Jag har sett något meddelande om, huru han äfven
efter denna tid behöft försörja sig med sina artistiska anlag
och huru han fick utföra arbete hos en bok- eller stentryckare
Magnusson i Stockholm och dervid fick sin betalning
derigenom, att han sjelf fick taga och disponera ett visst antal
aftryck. Denne Magnussons officin skulle legat midt emot
excellensen grefve Wachtmeisters, Halls svågers, hus; men
John låtsade på senare tider icke om, att han hade några
slägtingar. Excellensen Wachtmeister dog emellertid före John
Hall, nemligen 1828.

Jag anser, att Halls slutliga öden allmänt äro lika mycket
kända, som jag känner dem. Det berättas, att han dött i
djup fattigdom i ett uthus i någon af hufvudstadens utkanter.

Det var visst år 1830, som han sålunda fick sluta.

*


Och huru lefde Niklas Björnberg fram sitt lif, under det
John Hall arbetade hos stentryckaren och icke bevärdigade
sin syster i den höggrefliga vagnen med någon som helst
uppmärksamhet?

Hans son, Carl Björnberg, hade gjort honom sorger och
förorsakat honom förluster. Han var — han, liksom den
stackars John Hall junior — bortskämd och, i förlitande på
fadrens anseende för stor rikedom, en ohejdad slösare, men,
hvad värre var, han var också en hejdlös spelare. Det gick
så långt, att Göteborgs »rikaste man» måste låta sin son göra
konkurs.

Härefter samlades nog mycket få gäster i det ståtliga
hemmet snedt emot residenset, nu herrarne Röhss’ hus vid
Norra Hamngatan.

Det »gröna» förmaket på nedra botten, — rummen
benämndes efter väggarnes färg — med möblerna klädda i
rödrandigt sidentyg, mottog väl någon gång en eller annan vän
eller hjelpsökande, som icke var van att gå på kontoret utan
heldre väntade, att den ännu betydande mannen skulle komma
ut från sin innanför sagde förmak liggande sängkammare.
Men deruppe — i praktvåningen — der var det mera tomt
nu för tiden. Den blå salongen, med sina massiva
mahognymöbler, med förgyllning och sidenklädsel, sina förgyllda
kandelabrar och sina marmorljushållare och dyrbara
alabastervaser, den var nu öde och kall. Ingen kom heller in i gula
salongen, berömd som den var för sin skulpterade möbel
klädd med röd damast. Än mindre kom någon numera att
ha förtroliga samtal eller en pikant hviskningstund i det med
brun kasimir klädda kabinettet, der de två granna, med rik
förgyllning sirade mahognybokskåpen stodo. Den vackra
matsalen var så godt som stängd. Det tändes icke ljus i de
broncerade lystrarne. Det lades icke mera några läckerheter
på silfverkarotterna, ej heller buros de utsökta rätterna heta
in i sina silfverkastruller.
Partille.


Nej, det var nog i det närmaste slut med det allsmäktige
kommerserådets lust att samla omkring sig Göteborgs grädda
och gästande förnämheter från olika håll, alla dessa som förut
gjorde sitt bästa att vara angenäma i salongerna och att i
matsalen taga till bästa af den frikostige värdens håfvor.

Det var mest om vintern, som kommerserådet nu kom till
staden. Man såg då ännu ibland den kända racksläden, med
tigerhudarne och de vackra men grofva hästarne med deras
ryska seldon, stå länge och vänta utanför den höga ytterbron
till hans hus.

*

Men nog vore väl Björnberg ännu mycket rik ändå,
frågade man hvarandra, eftersom detta då, liksom kanske i
viss mån ännu i denna dag öfverallt i verlden — och hvarför
skulle Göteborg göra ett undantag? — var ett slags
betingelse, för att man skulle sätta något värde på honom.

Å jo, visst var han rik. Tänk sådan mängd stora och
inbringande jernbruk och sågverk han hade! Och hvilka
rikedomskällor voro icke de? Att Björnberg, kommerserådet och
kommendören, nu var slapp — nå, slapp hade han då varit
också en tid förut — det hviskade man nog till hvarandra;
men var det sannt allt det der, som sades om vanskötseln?
Och, för öfrigt, hvad var det för en spottstyfver han fick
gifva den galne Hall? Han hade nog mycket, mycket öfver.
Han hade flera hus i staden; han hade det präktiga Munkfors
jernbruk och sågar i Ransäters socken (nu tillhörigt
Uddeholms bolag), han hade Löfstaholm (i Lysvik), Björkfors och
Antonström, Rottneros och Rottnedal och Skarped i Sunne
socken, Stöpsjö (i Fernbo), Fredros (nu antagligen tillhörande
Sälboda), och Annefors, Loviseholm på Dal; han egde det
vackra Thorsby med betydande skogstillgång; ja han egde ju
Lilla Edets sågar — alls icke intecknade, högt assurerade i
»Imperial» — han egde det ståtliga Partille, inalles 
fastigheter värda öfver en million b:co. Och det vore ju
omöjligt, att han på långt när kunde hafva motsvarande skulder.
Vid bruksegendomarne häftade icke just så betydande gäld.
Det anmärktes om dem, att de nästan alla tillhört Hall och
fortfarande kanske voro dåligt skötta; men nog låg i dem
ännu en betydande förmögenhet.

Men Niklas Björnberg hade nog sjelf bättre reda på
ställningen. Man hviskade, att han mera sällan syntes på sitt
kontor i staden. Han hade dragit sig undan, undan till
Partille. Han kunde ju dock behöfva hvila. Och hvarför skulle
han icke söka ro, sade man, i det forna glänsande, nu så
lugna festslottet, der hundratals gäster förut häpnat öfver den
svenska gästfriheten, men der nu nästan ingen mer än
Cronackers brukade helsa på.

Det var sig på sätt och vis likt äfven här. Terrasserna
och de klippta träden funnos ju qvar derutanför äfvensom den
trefliga parken med sin kägelbana der nedanför och på andra
sidan gästflygeln och köksbyggnaden och den stora
trädgården med de präktiga fruktträden; och när man kom in
hade man den smala stentrappan upp till andra våningen, och
så naturligtvis de stora rummen med sina djupa fönster och
fönsterpallar, stora förgyllda speglar, kristalljuskronor med
benglasbottnar eller förgyllda bottnar eller glasbottnar, och
muslinsgardinerna med rika draperier och fransar; ja allt det
der fanns qvar, men — det var sig nog icke likt ändå.

Jag vet knappast säga, hvari olikheten bestod. Det såg
litet ödsligt ut i rummen, äfven här, men hvad var det
egentligen som var bortflyttadt? Der kände man ju genast igen
i ett af de stora rummen de många ländstolarne klädda med
blå damast och de förgyllda konsollborden med
marmorskifvorna, »plateauerna» med speglar, porslins- och
gipsdockor, och i en annan salong den hvita möbeln, klädd med
grön damast, de japanska potpourrivaserna, de med tageltyg
klädda mahognystolarne i matsalen och skänken med 
»kyletterna» och portermuggarne af benglas och den röda och hvita
förgyllda theservisen.

Och majoren eller öfverstelöjtnanten Cronackers och
hennes nåd Cronackers rum — desse skulle ju ärfva Partille
enligt kommerserådets testamente, fastän de förlorat den
egentlige arftagaren, den lille sonen Niklas — de voro sig också
lika: den hvitmålade sängen med förgyllning fanns qvar i
deras sängkammare och den perlfärgade möbeln med gul
damast och det engelska flygelpianot i rummet derutanför.

Biljarden stod qvar på sitt ställe, fast bollarne icke voro
framme om icke om nätterna, då spökena sades taga sig en
»carolina».

I gästrummen funnos de brunmålade sängskeletten med
sina kambrick-gardiner också på sina gamla platser, och i de
bästa gästrummen stodo de gamla mahognysängställen och
nattduksborden med sina muslinsomhängen.

Men gäster fanns det numera nästan aldrig.

Var det äfven här den bristen, som gjorde, att man
tyckte, att det icke var som i forna dar?

Då jag nämnde Cronackers, må här också omtalas, att
fru Cronacker hade barn i sitt föregående gifte med
brukspatronen Ch. Beckman, från hvilken hon blef skiljd och som
visst redan var död. Desse barns förmyndare begärde vid
denna tid ut deras arf efter gamla fru Niklas Björnberg.
Fru Cronacker hade visst fått afsäga sig sin andel deri.
Emellertid hade kommerserådet erkänt detta kraf och
godkänt, att det skulle belöpa sig till 100,000 rdr b:co jemte
ränta alltsedan 1802, och detta hade genom domstols utslag
fastslagits.

Man sade, att kommerserådet hade svårt att komma ut
med dessa pengar.

*


År 1829 — jag kunde väl uppgifva dagen men det kan
väl också göra detsamma, då jag för ändamålet behöfde om
igen gå in i anteckningarne — afslutade Niklas Björnberg
sitt jordelif.

Det talades icke just så mycket om hans bortgång.
Omsider hade det kommit derhän, att han icke vidare ansågs
vara den store, rike mannen; och då var icke
uppmärksamheten så starkt riktad på honom. Det är ju rätt vanligt
detta. Det händer äfven dem, som, med eller utan skäl,
länge stått bland de främsta i ett samhälle.

Man sade dock offentligt några vackra ord om honom.
De kommo så snart, som loford pläga komma vid bemärkta
dödsfall, de kommo den gången, innan man visste, att
Göteborgs »rikaste man» var — ruinerad.

Man hade nog på sitt sätt rätt deri, att de från Halls
massa förvärfvade bruken icke voro så värst »graverade»;
dock voro de det rätt betydligt mera, än man trott. Men
skulderna vid kontoret i Göteborg voro högst betänkliga eller
omkring 565,000 rdr b:co, och det var mera, än sterbhuset
kunde tåla vid, utan att öfverlemna hela boet till
konkursförvaltning.

Björnberg hade trott, att det skulle bli en del öfver, ett
eller två hundra tusen kronor, och det skulle fru Cronacker
hafva. Han hade upptagit Partille, det ståtliga Partille med
alla dess skatter, till 27,000 (inteknadt för 25,000 rdr), men
skulden till hennes barn i förra giftet — med Beckman —
måste först liqvideras. Och då blef der icke mera qvar än
omkring — 1,500 rdr; och det var osäkert, om öfverskottet
ens skulle blifva så stort.

Der funnos många arfvingar till den Björnbergska
förmögenhet, af hvilken ju alla ändå alltid tänkt sig att det skulle finnas
något mera qvar. Hufvudlotterna skulle vara fyra: Carl
Björnbergs, men han synes stått i icke obetydlig skuld till boet, Anna
Greta Björnbergs, gift Cronacker, och hennes barns, barnens
till Maria Carolina Björnberg, numera afliden, gift med 
brukspatronen H. J. Geijer, och Fredrika Björnbergs, gift med
landshöfdingen i Karlstad Johan af Wingård.

Ingen af dessa, utom fru Cronackers barn i hennes förra
gifte, fick någonting alls.

I boet funnos visserligen en hel del tillgångar i form af
mestadels äldre fordringar, men de voro dels omöjliga dels
mycket svåra att indrifva. Björnberg var fordringsegare i
många konkursmassor — till ursprungligt belopp af 375,000 rdr
b:co — som liqviderat hvad de kunnat, och det var just icke
mycket. På mäklarefirman Josef och Olof Hall hade han
förlorat 87,000 b:co. Men skulderna — ja de uppslukade nu
alltsammans som fanns qvar.

Fordringarna innehades af alla möjliga offentliga verk
och kassor. Men äfven enskilda voro med, exempelvis grefve
Wirsén, fältsekreteraren Ivenius — 146,000 rdr plus
förlagslån 99,000 — amiralen excellensen grefve Wachtmeister, John
Halls svåger, David Carnegie (dock endast 15,000); och bland
smärre fordringsegare, hvilka det numera icke torde vara
ogrannlaga att omnämna, märktes en massa namn: Martin
Levison, Levin Jacobsson, Ekman & C:ie, G. R. Prytz,
Lancefield & May — en då rätt bemärkt göteborgsfirma —
Alexander Barclay, Kjellbergarne — dock alla dessa senare endast
för småsummor.

Ingen synes emellertid hafva förlorat något, utom de
närmaste som tänkt att få ärfva.

*

Jag har sett en »minnesruna» i en af stadens tidningar.
Der talades om hans stora verkningskrets, om hans
affärssnille och hans rådighet, när fara var å färde; der framhölls
hans menniskovänlighet och det stöd, han gaf gagnande
inrättningar — efter allt att döma, med skäl och rättvist. Der
betonades äfven hans vett, hans älskvärdhet i sällskapslifvet,
hans värdighet i det offentliga. Här synes någon öfverdrift i
uppskattningen gjort sig gällande, då hans samtida aldrig
annars, så vidt jag sett, betecknade honom såsom en
älskvärd man men väl som en frikostig herre.

Och en skald strängade äfven sin lyra vid grafven.
Jag har upptecknat en vers:

Slutad är den ljusa lefnadsbana,
Den du vist förstått till nytta dana
Genom rastlös verksamhet och drift.
Lång och utmärkt af förtjenst den blänker.
Derför efterverlden rättvist skänker
Några minnesblommor på din grift.


Det låg nog ändå en god del sanning i dessa
skaldeuttryck.

Hvad för öfrigt sades och skrefs var det vanliga: först
rosor från en del af dem som kände med sig, att de rönt
godt af honom, och af andra, som trodde, att sterbhuset var
mycket rikt, och mycket snart derefter — ingenting.

Det sades och skrefs dock på det hela föga om Niklas
Björnberg efter hans död.

***


INNEHÅLL.
————
Inledning Sid. 5
Bland ruinerna » 26
Landshöfdingen » 46
Stadens fäder  » 94
De rikaste i sta’n  » 119
————

Generaladjutanten G. EDENHJELM.

Fr. Åkerblom

Tidsbilder

Göteborg
på 1820-talet


Första Samlingen




GÖTEBORG
WETTERGREN & KERBER
1899




Pris:
Häftad kr. 2: 75.
Inbunden „ 3: 75.



D. F. BONNIERS BOKTRYCKERI AKTIEBOLAG, GÖTEBORG, 1899.


