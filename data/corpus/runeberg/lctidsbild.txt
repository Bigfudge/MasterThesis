<img><big><big><b>TIDSBILDER</b></big></big>
UR
<big>STOCKHOLMSLIFVET</big>
AF
<big><b>CLAËS LUNDIN</b></big></img>
<img></img>
<table o>
<td c>Stockholm<br><b>J. BECKMANS FÖRLAG</b><br>1895.
</table>

<table o>
<td c><h1><big><sc>Tidsbilder</sc></big></h1>
<td c>UR STOCKHOLMSLIFVET
<td c>AF
<td c><big><b>CLAËS LUNDIN</b></big>
<td c><img></img>
<td c>STOCKHOLM<br>J. BECKMANS FÖRLAG<br>1895.
</table>
<table o>
<td c>STOCKHOLM<br>K. L. BECKMANS BOKTRYCKERI<br>1895.
</table>

<tab><sc>Till</sc>

<big><big><sc>Harald Wieselgren</sc></big></big>

<tab><tab><tab><tab><tab><tab><tab><tab>AF

<tab><tab><tab><tab><tab><tab><tab>GAMLE VÄNNEN

<img>C. L.</img>

<chapter name="Förord">
<h2><i>Förord.</i></h2>

<i>De tidsbilder som härmed öfverlemnas åt
allmänheten ha förut under olika år varit kringströdda
i tidningsspalter, men som lång tid förflutit sedan
de först offentliggjorts, har jag, på uppmaning af
många personer hvilka värdera skildrandet af
Stockholmsförhållanden under mer eller mindre från oss
aflägsna tider, ansett mig kunna samla och utgifva
dem i bokform. Enär jag icke smickrar mig med,
att någon numera erinrar sig dem från deras första
framträdande, hoppas jag, att de kunna betraktas
som nya och åtminstone därigenom väcka något
intresse. De personliga minnen jag strött in bland
de flesta bilderna, alla sanningsenligt återgifna i
öfverensstämmelse med verkligheten, äro meddelade
för att göra skildringen så mycket åskådligare, men
ingalunda för att på något sätt framhålla
författarens obetydliga person.

Stockholm den 12 november 1895.

C. L.</i>
</chapter>



<h2><small>INNEHÅLL.</small></h2>
<img></img>
<table o>
<td 2 r>Sid.
<td>Ett barndomsminne<td r>1
<td>Ljusets fest<td r>9
<td>När jag gick i skolan<td r>30
<td>Fra Diavolo-Sällström och Günther<td r>46
<td>När Lindeberg öppnade sin teater<td r>59
<td>En majdag i Värend<td r>74
<td>När Rika Morbror var ung<td r>86
<td>Bland konstnärer<td r>98
<td>När jag sökte plats i bondeståndets kansli<td r>120
<td>Från skandinavismens ungdom<td r>133
<td>En samhällsförbättrare i gamla och nya världen<tab><tab><td r>146
<td>Stockholmslif 1866<td r>169
<td>En fri teater<td r>184
<td>En nyårsnatt på Rydbergs<td r>195
<td>Två bröllop i Hornskroken<td r>204
<td>Spökerierna vid Luntmakargatan<td r>214
<td>Konstnärshat<td r>240
</table>
<img></img>

<chapter name="Ett barndomsminne">

<img></img>

<h2><small>Ett barndomsminne.</small></h2>
<img></img>
<img l></img>

Julisolen trängde med våld in på
Vesterlånggatan. Det var ej mer än ett par strålar, som
hittade väg till ett rum, två trappor upp i ett hus
mellan Tyska brinken och Funkens gränd, och de
strålarne föllo på ett litet, lågt bord, täckt med en
hvit servet och på denna ett par små glas med
blommor. Det var doftande rosor och några kvistar
finluktande reseda.

Solstrålarna och blomdoften hade icke kunnat
väcka dagens hjälte, en liten gosse, som sof i sin
bädd bredvid det festligt dukade bordet, men hvad
som väckte honom, det var ömma moderskyssar.
Då de sömntyngda blickarna föllo på bordet,
klarnade de genast, och han var med ens fullt vaken.
Mellan blomglasen slingrade sig i grönt och blåklint
begynnelsebokstafven till det namn som dagen bar.
Inne i bokstafven låg en frestande saffransbulle, och
bredvid glänste ett kompani tennsoldater, en
trollgubbe, som alltid stod på hufvudet, och en
mungiga, icke att förväxla med munharmonika, utan
ett litet instrument, som spelades både med läppar
och fingrar.

Det var namnsdagsfest i högsommaren i det
kvafva rummet vid den trånga gatan, där solen
blott gjorde ett kort besök hvarje morgon. Jag läste
en gång, huru en författare — också
stockholmsbarn — klagade bittert öfver olyckan att ha fått
tillbringa en tid af sin barndom i Klaratrakten i ett
hus, som hade en något inskränkt gårdsplats. Huru
oförnöjd! Huru många tusen menniskor äro icke
födda och uppfödda i det inre af Stockholm, i själfva
»sta», vid en af de trånga gatorna och gränderna,
som äro ännu trängre! Och Vesterlånggatan är
sannerligen icke den sämsta. Många af oss ha nog
bott vid ännu trängre och ljusfattigare gator. Många
tusen barn ha kanske under flera år icke sett annan
grönska än träden på Tyska kyrkogården och
löfruskorna vid Munkbron under midsommartiden.

Hvad visste vi af lek vid Mälarens eller
Saltsjöns stränder, af språng på ängen, af hopp i
hövålmen? Vi hade knappt hört talas därom, aldrig
varit med om det! När det var riktigt storståtligt,
fingo vi kanske gå ända till Karl den trettondes
torg, där det fanns träd, men inga blommor, intet
gräs, bara sand, sand i långa banor. Vi hade mycket
litet sol. Många ha ännu lika litet. Och likväl var
det ej soltomt i barnahjärtat.


Den här glänsande högsommardagen var det
soligare än vanligt. Söndagskläderna gjorde det
ännu festligare. Det var så mycket att glädja sig
åt: tennsoldaterna, mungigan, trollgubben! Hvilka
skatter! Af saffransbullen var snart blott minnet
kvar, knappt det, men kanske att en ny kunde
infinna sig längre fram på dagen. Jag såg ett par i
bagarboden midt emot, bagar Sundells utbod, dit
hvarje morgon en liten »öländing» drog en släde med
bröd från bageriet i hörnet af S:t Paulsgatan och
Björngårdsgatan. Släde begagnades då för tiden
till forslande af bagarbröd både vinter och sommar,
och skilnaden var endast, att sommarsläden icke
hade järnskodda medar.

Bagar Sundells lilla »öländing» och brödsläde
utgöra ett par af mina allra tidigaste
barndomsminnen, och jag skyndade mig hvarje morgon till
fönstret för att återse dem, då de slamrade fram i
den trånga gatan och stannade utanför bagarboden,
dit ingen köpare inträdde, utan knackade på den
med kringla utstyrda bleckluckan, då ett gammalt
kvinnoansigte visade sig i lucköppningen och
affären uppgjordes.

Först en spejande blick efter den lilla hästen
och sedan en annan upp till tyska tuppen, som nätt
och jämnt stack upp öfver de motliggande hustaken
och glänste så präktigt i den lilla strimma af luft,
som kunde skådas från fönstret. Med tyska kyrkan
hade vi ingenting gemensamt, men det var en
granne af förnämligare slag än alla öfriga. Hvarje

tisdag och fredag klockan half tolf gjorde den
grannen sig påmind genom sitt klockspel. Någon gång
fick jag tillåtelse att gå till hörnet af Tyska
brinken, för att utanför sidenkramhandlaren Adolf
Bellmans, Karl Mikaels sons, bod stå och se upp, huru
de små klockorna rörde sig, ett ganska
efterlängtadt nöje. Mindre nöjsamt, men riktigt rysligt
storartadt var att höra stora klockan klämta vid
eldsvådor.

Namnsdagsfesten firades inom barnafantasien
med pomp och ståt, men i själfva verket förflöt den
ganska stillsamt. Husfadern hade icke tid att festa,
men då och då tittade han in från verkstaden och
hade alltid ett gladt ord och en munter blick med
sig. Nedslagen såg jag honom aldrig, fastän det
ofta kunde vara bekymmersamt nog. Han arbetade
från tidigt om morgonen till sent om aftonen sex
dagar i veckan, sjöng gärna under arbetet och
skämtade med gesällerna, men lärgossarna understodo
sig icke att ens låtsa om skämtet. Husmodern var
af ett stillsammare lynne, men glad och nöjd i de
små vilkoren.

Hvarmed skulle man för öfrigt roa
namnsdagshjälten? Syskon hade han icke och ännu hade han
ej börjat skolan, så att lekkamraterna voro få. I
huset fans visserligen en gård, men den var mera
lik en brunn, och ännu aldrig har väl en solstråle
trängt ned till dess botten. Någon lekplats hade
man icke. I bottenvåningens förstuga var en krog,
i synnerhet besökt af de gardister, som med sina

bårar i hörnet af Tyska brinken väntade på
arbetsförtjenst, och det var ej något sällskap för ett barn.
Den trånga gatan erbjöd icke tillfälle till lek.

För att skaffa mig ett extra nöje på
namnsdagen tog min mor mig med sig, då hon gick till
Munkbron för att göra uppköp. Vägen gick utför
Tyska brinken, hvars nedre del, Joakim Bryggares
gränd, redan då aldrig nämndes med det namnet.
Man gick förbi Lankasterskolan, där magister
Fineman förde ett strängt regemente i ett hus, som nu
är nedrifvet och lemnat plats för en del af
Mälartorget, samt kom till klappbryggan, en lång, på
vattnet flytande träbro, som på ett par sidor
om-gf den storartade sopbacke, hvilken då låg midt
i Stockholm och hvarje dag bearbetades af
dussintals karlar, som gräfde i denna ofantliga
afskrädeshög, lassade innehållet på skottkärror och sköto
dessa öfver klappbryggan, tappade en god del af
innehållet och vräkte återstoden på de skutor,
som där lågo under testning, uppfyllande hela
trakten med den vidrigaste stank. Så såg det ut
på 1830-talet där Mälaretorget och Köttorget nu äro
belägna.

Vid Munkbron var då för tiden icke den lifliga
tillförsel, som i våra dagar, men grönsaker, om ock
få och mindre goda, bär och blommor funnos att
köpa i månglerskornas korgar. Bord och tälttak
kände säljerskorna icke till. Och likväl var det en
högtid att få komma dit och få sig ett kvarter
stickelbär for sex styfver,


Namnsdagen inträffade olyckligtvis på en
hvardag. I annat fall hade det möjligtvis kunnat hända,
att min far, som verkligen älskade frisk luft, ehuru
han så sällan fick njuta däraf, i förening med någon
annan handtverkare bland sina vänner, hyrt en
roddarebåt, packat in sig och familjen samt jämte
vännens familj låtit roddarmadamerna ro sällskapet
till någon holme i Mälaren, där den medhafda
matsäcken dukats upp och man tillbragt en riktigt
rolig dag. Jag erinrar mig några dylika utflykter
från den tid, då lustresor med ångfartyg ännu voro
mycket sällsynta, och en handtverksmästare icke
ansåg sig ha råd att företaga sådana.

Men nu var det olyckligtvis hvardag, och
någon utflykt kunde då aldrig komma i fråga. Man
talade om möjligheten af en lustvandring till
Kastellholmen sent på kvällen. Till Djurgården var
alltför långt, ehuru min håg stod dit, sedan jag en
gång förr varit nog lycklig att få se en
föreställning af Foureaux’ konstberidaresällskap, ett nöje,
som icke glömdes på många år, emedan det var
alldeles enastående i barnets förlustelser.

Slutligen inskränkte man sig till att på aftonen
vandra upp till Söder för att hos en tarflig familj,
som hade en trädgårdstäppa, fira den högtidliga
festen. Vägen gick öfver Blå slussen, men innan
man kom dit skulle man vid Kornhamn passera
förbi den stora »renovationsinrättning», hvarifrån
afträdesrenhållningen i staden inom broarna
besörjdes och dit orenligheten på ljusa och varma

sommaraftonen samlades i tunnor på stång, hvar och
en buren af två hjon från spinnhuset.

Stockholm var en förskräckligt osnygg stad på
den tiden, och det var i en sådan atmosfer, som
invånarne tillbragte sin sommar. Utflyttning till
landet under den varma årstiden hörde till
sällsynta undantag.

En dylik inrättning, som den nyss nämnda,
passerades sedan i Stadsgården, vid början af
Sutthoffsbro, innan man kom till de s. k.
Predikstolstrapporna som förde upp till Rutens gränd och Stora
Glasbruksgatan och nu äro borttagna, strax invid
Dihlströmska klädesfabriken, hvars egare alldeles
ofrivilligt gifvit sitt namn åt den arbetsinrättning,
som nu är där belägen samt åt dennas invånare,
»Dihlströmarne», men som själf kände sig mycket
olycklig och ett par gånger försökte beröfva sig
lifvet.

Den lilla trädgårdstäppan, där namnsdagsfesten
afslöts, låg och ligger ännu vid ändan af Katarina
Högbergsgata. Jag har besökt den igen, men hade
då icke varit där på ungefär ett halft århundrade.
För mitt minne stod en vacker trädgård med de
mest inbjudande krus- och vinbärsbuskar, hvilka
voro en stark lockelse för barnet från »stans» smala,
mörka, alla bärbuskar saknande gator.

Vid mitt senaste besök fann jag en liten,
tarflig täppa, men nog i samma skick som fordom.
Den smala gången mellan buskarne och den lilla
kojan i bakgrunden kände jag så väl igen. I den

öppna dörren till den trånga förstukvisten stod en
gammal kvinna, men det kunde ej vara densamma,
som då namnsdagsfesten firades, ty hundra år uppnå
få. Nu bodde ett annat gammalt par i det lilla
huset, som väl är minst två hundra år gammalt.

Utanför kojan är det nästan lika trångt som
inuti, men frisk luft finnes och härlig utsigt öfver
Saltsjön. Där står ännu det gamla lusthuset, blott
något mera förfallet, lutande till undergång, och
gumman bad mig stiga in och se på utsigten,
alldeles som sextio år förut. Allt var som förr, blott
gumman var en annan och jag var kanske något
annorlunda, och de som då förde mig dit lefva
endast i mitt tacksamma minne.

Inga lekkamrater fann jag den aftonen på
1830-talet i täppan på Söder, och likväl roade jag mig,
och när vi vandrade hem till den mörka
Vesterlånggatan, för att där tillbringa den kvafva
sommarnatten, tyckte jag, att jag haft en riktigt härlig
sommardag.

<img></img>
</chapter>
<chapter name="Ljusets fest">

<img></img>
<h2><small>Ljusets fest.</small></h2>

<h2><small><small>Ur det borgerliga stockholmslifvet på 1830-talet.</small></small></h2>
<img></img>
<img l></img>

»Nå, ändtligen!..; Det var fasligt hvad
herrskapet är förnämt. Klockan är för länge sedan
sex. Vi började tro, att ingen skulle komma.»

Det var skräddarfrun som stod och neg i sin
hvita tyllmössa med breda gröna band och i nya
bombasängsklädningen.

»Hit vill man nog komma», sade öfverskäraren
och dekateraren Klarin, bugade och skrapade på nya
listmattan, som skräddarfrun själf flätat af splitter
nya klädeslister. »Här är alltid trefligt, men jag
skall säga, att vi ha ett herrans väder, och mörkt
är det som i en säck. Det är inte alla gator som
ha de nymodiga argandska lyktorna, som man
skryter så mycket med.»

»Och så var det folkskockning vid Röda
Slussen», tillade fru Klarin, knöt af sig väderhufvan,
hängde pelissen på spiken vid dörren och tog fram
sin stora arbetspirat. »Det har stulits hos Frodells,
slagtarens, både pengar och silfver. Du känner
väl Frodell, han som är så rysligt tjock?»

»Visst känner jag Frodell», förklarade
skräddarfrun, nästan litet stucken öfver att sådant kunde
sättas i fråga. »Hos honom köper jag hvar gång
jag är i södra slagtarhuset.»

»Herre, min skapare, hvad dyrt köttet är nu
för tiden!» utropade fru Fagerlund som hade
klädstånd i tyska kyrkmuren. »Magistraten har satt
taxan till 8 skilling för oxköttet den här månaden.
Om kalfkött vill jag inte tala. Skall det vara
bakfjärding, kostar det 15 skilling. Hur skall man
kunna lefva i sådana tider?

»Åh, man har sill och potatis», förklarade
skräddarmästaren, värden på stället. »Se där ha
vi Sjömarks! Stig på! Mycket välkomna!»

»Bed nu gesällerna och pojkarne komma in»,
sade skräddarfrun till sin man.

»Redan gjort», sade mästaren, »men de ska’
krusa gu’ bevars ... Se, der ä’ de. Fram med er
nu! Det är minsann inte för tidigt att börja med
sexan. Klockan är half sju. Är det borgerligt det?»

»Kära du, sådana präktiga ljus du har!»
utropade fru Sjömark, svarfvarfrun, till värdinnan.
»Min stöpning gick inte riktigt bra i år. Vekarne
äro för tjocka och ljusen rinna. Min talg var dålig,
så att det är synd och skam åt det.»

»Ja, men se den som har en talg både fast och

fin, det är vår lilla värdinna», anmärkte en gäst
som nyss förut inträdt.

»Nej, se farbror Höök! Nå det var hederligt!»
utropade värden.

»God afton, god afton, ålderman!» hördes från
det öfriga sällskapet.

»God afton, godt folk!» helsade
målaråldermannen Höök, som bodde en trappa upp i samma
hus, en gammal hedersman, något svedenborgare,
men glad och treflig sällskapskarl samt af stort
anseende inom yrket. »Men jag kommer inte
ensam må ni tro. Jag mötte lifmedikusen i trappan
och tog honom med mig.»

Fram trädde en lång, mager gubbe, en motsats
till den trinde och fryntlige åldermannen, men äfven
denne gäst hälsades, ehuru objuden, på det
hjärtligaste af värdfolket. Den långe magre, som aldrig
tog tobakspipan ur munnen — det påstods att han
sof med henne mellan läpparne — hette Krey, var
medicine doktor och hade varit läkare hos Karl
den trettonde. Han ansågs vara en ganska
förmögen man samt egde huset, der målaren och
skräddaren bodde. Han var svärfar till den
olyckligt ryktbare underståthållaren Ungberg.

Lifmedikus Krey brukade hvar dag hälsa på
sina hyresgäster skräddarens och hos dem läsa
tidningarna, hvilken läsning tog ansenlig tid, ehuru
det var blott två blad, Dagbladet och Aftonbladet,
hvarunder rummet till skräddarfruns stora förtviflan
fyldes med rök från gubbens sura pipa.

»Ja ha, det står just ingenting i bladen»,
anmärkte lifmedikus hvarje gång, sedan han grundligt
genomläst dem och tagit noggrann kännedom om
alla annonserna i Dagbladet.

Men denna gång kom han med på festen. Det
var »ljusinbrinning» hos skräddarens en höstafton
på 1830-talet, i ett hus som då redan hade nummer
56, men ännu ofta af gammal vana kallades
nummer 7 i qvarteret Typhon, och hvilket hus ligger
vid Vesterlånggatan.

Utanpå huset hvilade på ett par starka
jern-krokar en bugtig skylt af plåt, målad i bjärt röd
färg, på hvilken glada botten två förgylda lejon stolt
lyfte sina hufvud och svansar i höjden, och under
det de räckte ut tungan åt hvarandra likväl
förenade sig om att hålla en lika grant förgyld sax,
minst så stor som lejonen sjelfva. Mellan den
granna saxens vidt gapande skänklar lyste i sirliga
bokstäfver mästarens namn samt årtalet 1824, det
år då skyltens egare vunnit burskap och intagits i
ämbetet.

Årtalet 1780 bildades med stora järnkrampor
å husets framsida och står där ännu, men ovisst
är, om byggnaden då uppförts eller endast fått
någon upplagning. På den tid, om hvilken nu är
fråga, såg huset tämligen mörkt och dystert ut,
men i det inre rådde stor verksamhet, och där gick
det ofta ganska muntert till.

Skräddaren var en glad karl, en som tog lifvet
Jiitt, arbetade oförtrutet och ansåg detta alldeles

icke för någon olycka. Han sjöng gärna en stump
och muntrade sina medhjelpare med någon glad
visa och tyckte ej illa om, att gesällerna gnolade
en munter sång eller berättade en lustig historia.

»På det viset går arbetet lättare», sade han.

Ledsamt var det således icke på
skräddarverkstaden i det mörka rummet på andra sidan köket
med de blyinfattade små fönsterrutorna åt den
trånga, svarta gården. Mästaren och gesällerna
täflade i gladt skämt, men lärgossarne måste hålla
sig mycket tysta. Olycklig den gosse som
understod sig att blanda sig i samtalet eller att för
högljudt skratta åt en lustig visa. Lärlingarne höllos
mycket strängt, och större delen af deras tid
upptogs af ärendens uträttande, ej blott för mästaren
och gesällerna, utan ock för mästarens hustru och
piga. Kom någon »bättre mans son» i lära, fick han
vanligtvis sitta i skärkammaren, den lilla skrubb,
der mästaren skar till klädesstyckena och kanske
gaf en liten handledning åt den gynnade lärgossen.

Gesällerna arbetade på styck och hvarken bodde
eller åto i huset, men lärlingarne hade där både
mat och husrum. Den patriarkaliska tiden var dock
redan förbi, då de senare åto vid mästarens bord.
De fingo nu sin mat i köket och hade sina
sängplatser i verkstaden. Det var endast vid
högtidliga tillfällen de inbjödos i mästarens »våning», som
bestod af två rum, ett åt gården och det andra åt
gatan. Det förra hade namn af sal och egde blott
<i>ett</i> fönster, liksom verkstadens med små,

blyinfattade rutor samt möbleradt med hvitmålade eller
s. k. perlfärgade stolar från förra århundradets slut,
stoppade och med läderöfverdrag i sitsen, samt en
lika utrustad soffa, en hvitmålad skänk och ett stort,
hvitt fällbord samt den långa Moraklockan i vrån
vid den gröna kakelugnen.

Det andra rummat, på en gång förmak och
sängkammare, hade två fönster med större rutor,
som dock både i storlek och genomskinlighet voro
vida skilda från vår tids spegelrutor. Där funnos
mahognymöbler, som mästaren skaffat sig i
arbetsbyte med en snickare, och en spegel med tre
hopskarfvade glas inom förgyld ram, öfverst prydd med
två svarta gripar på hvitmålad grund. Där hängde
också en stor bild i olja af konung Karl Johan, köpt
för tre riksdaler banko i fru Fagerlunds klädstånd.

Det var i salen som sexan stod framdukad,
och där försiggick »ljusinbrinningen», en fest, som
firades hvarje år, då mörkret började visa sig
dagsljuset öfvermäktigt. Sommartiden arbetades på
verkstaden till sena aftonen, men i september slöt
man det vanligtvis i skymningen. Så snart man
kommit in i oktober, kunde man ej göra arbetsdagen
så kort. Men det gick ej heller för sig att börja
den mörka årstidens mödor utan att man haft en
högtidlig invigning eller »inbrinning» af de i hemmet
nyss förut stöpta talgljusen. Ingen gesäll ville
förlänga sitt arbete öfver mörkrets inbrott förr än
mästaren stält till ett samkväm för att viga in
aftonarbetet för året. Till den högtiden inbjödos

ej blott samtlige gesäller och lärlingar, utan äfven
mästarens enskilda vänner.

»Se så, hvad står Pettersson och krusar för?»
sporde värden. »Nog tar herrn både halfvan och
tersen annars.»

Uppmaningen var ställd till en af gesällerna,
hvilken då och då försvann från verkstaden och
uppehöll sig ett par dygn på <i>Hvita hästen</i>, en känd
krog vid Stora Nygatan, i samma hus som
bagaregesällernas härberge. Nu stod han dock och
krusade. Nog ville han taga tersen, men han
sneglade på frun i huset, hvilken han visste ej var
honom bevågen för hans onyktra lefnadssätt.

»Hvad går åt Pettersson?» fortfor värden. »Har
herrn gått in i nykterheten?»

Lärgossarne knepo ihop läpparne för att
återhålla skrattet, men det lyckades icke. Pettersson
i nykterheten! Nej, det var för kostligt. Och så
brusto de ut i en lång skallande skrattsalva.

»Det är rätt gossar, håll er muntra», sade
mästaren; »ni ä’ inte på verksta’n nu.»

Men Pettersson gaf dem ett så vredgadt
ögonkast, att skrattet plötsligt fastnade i halsen just
som det var allra som friskast, och i stället kändes
en obehaglig kåre längs ryggraden. Petterssons
onda ögonkast betydde det samma:

»I morgon skall jag betala er, edra glopar, för
det där skrattet.»

»Nykterheten går aldrig», sade öfverskäraren.

»Men nu ha vi ändå Stockholms
nykterhetsförening», anmärkte målaråldermannen. »Det är
Owen som satt den saken i gång, ni vet, han på
Kungsholmen, engelsmannen.»

»Det var öfverste af Forssell, som för ett par
år sedan började dansen», förklarade lifmedikus.

»Inte bryr jag mig om någon nykterhet», sade
värden. »Jag tar mig min sup, när jag skall till
och äta, och därmed väl... Nu ska’ vi ha oss ett
glas öl också.»

»Ett fat dubbelöl kostar efter senaste taxan
hela 14 riksdaler och 20 skilling», erinrade
svarfvaren Sjömark. »Bättre måltidsdricka får man för
ungefär halfva priset.»

»Ja, nog är det dyrt att lefva nu för tiden»,
suckade klädståndsfrun och lade för sig ett väldigt
stycke kalfstek, för hvilken värdinnan erhöll
enhälligt loford.

»Åh, bevare oss, se kunglig sektern!» utropade
skräddarfrun och skyndade till dörren, genom
hvilken en ung man inträdt.

»Mjuka tjänare, mitt herrskap!» hälsade den
inträdande. »Jag tar mig friheten att titta in, efter
mästaren och frun varit så graciösa och bjudit mig
på ljusinbrinningen, men måste be om ursäkt för
att jag kommer något sent. Vi hade strängt arbete
i kammarexpeditionen. Dankwardt var sjelf uppe,
och då går det minsann inte an att absentera sig
för tidigt. Sedan voro vi, några kamrater och ett
par officerare, på en liten, alldeles improviserad

middag på Malmens. Där talades naturligtvis om
den förskräckliga tilldragelsen...»

»Hvad för tilldragelse, kunglig sekter?» sporde
värden den unge mannen, som hyrde ett möbleradt
rum af skräddaren.

»Är <i>det</i> inte bekant?» utropade kunglig sektern
med stor förvåning.

Gästerna skockade sig omkring honom. Han
var en vacker ung man, och skräddaren hade heder
af hans fina promenadfrack af grönt kläde,
dekateradt af Klarin och köpt hos klädeskramhandlaren
och kaptenen vid borgerskapets infanteri G.
Westlind J:son vid Stadssmedjegatan. Sekterns sätt att
vara gaf till känna en person van vid finare
sällskap än skräddares och deras jämlikar, men han
förstod att skicka sig i hvilken krets som helst.
En e. o. i kammarexpeditionen kunde dessutom
behöfva att stå väl med sin skräddare och
hyresvärd.

»Kors, har herrskapet inte reda på allmänna
samtalsämnet i staden, både i kungens kansli och
på Malmens?»

»Är det stölden hos slagtar Frodell?» frågade
någon.

»Det är visst fråga om slagtare nu», yttrade
kunglig sektern med ett leende, som onekligen var
litet spotskt, men som fruarna tyckte klädde honom
alldeles utmärkt. »Det gäller ingen obetydligare
person än hans majestät själf!»

Uppmärksamheten stegrades i hög grad. Allt

som rörde konung Karl Johan väckte Stockholms
borgares synnerliga deltagande.

»Ja», fortfor kunglig sektern med högtidligt
eftertryck, »ett mordförsök, som...»

»Ett mordförsök!» skrek hela sällskapet.

»Herre gud, skulle någon vara nog ogudaktig
och vilja ta lifvet af den rare kungen!»

Det ropade klädståndsfrun och öfverskärarfrun
på en gång.

»Jo, vi lefva i förskräckliga tider», tilläde
svarfvarefrun. »Aldrig har man hört så många
ohyggligheter som i år.»

»Ett mordförsök, säger jag», återtog kunglig
sektern ännu högtidligare, »mot hans majestät själf
i förgår afton, då kungen passerade Fittja
gästgifvaregård. Herrskapet måste ursäkta, att jag ej kan
yttra något vidare. Jag tjenar själf kronan.»

Bestörtningen var allmän.

»Men borgerskapets kavalleri var ju hans
majestät till mötes?» anmärkte värden. »Hur är det,
bror Sjömark, är inte du kavallerist?»

»Sällan», svarade den tillfrågade, »ser man
svarfvare till häst, om det inte skulle vara på en
af våra egna gunghästar. Nej, tack du!
Borgerskapets kavalleri utgöres af slagtare och bryggare,
som själfva ha hästar, och af lärftskrämare och
sådant där förnämt folk. Vi få hålla oss till
infanteriet.»

»Borgerskapets kavalleri var visst ute, men det
kom ej så långt som till Fittja. En sqvadron red

hans majestät till mötes ända en half mil utanför
Hornstull. Som herrskapet vet, hade hans majestät
företagit en resa på ett par veckor i landsorten,
och det var för att uttrycka hufvudstadens stora
och uppriktiga glädje öfver den höge resandes
lyckliga återkomst, som hans intåg i Stockholm firades
på ett sätt, hvilket visar nationens underdåniga
kärlek i sannaste och vackraste ljus... Jag får på
det förbindligaste tacka, men... nå ja, en liten bit
stek kan jag inte stå emot. Vår älskvärda värdinna
förstår konsten att göra läcker kalfstek. Hvarken
på Malmens eller på Lyktan får man en sådan stek.»

Skräddarefrun neg och rodnade, men sällskapet
var för mycket nyfiket att höra på berättelsen om
det högtidliga intåget. Visserligen hade man varit
ute den festliga aftonen och sett på ståten, men i
folkträngseln kunde man ej få reda på allt, och
tidningarna voro ej synnerligt snabba i sina
meddelanden. Dagen efter det högtidliga intåget
omtalade visserligen Dagbladet, att konungen
återkommit, men som detta skett först klockan 9
föregående afton, så kunde ingen begära, att någon
närmare skildring skulle meddelas för än i följande
nummer.

»Vid Nyboda backe mottogs hans majestät»,
fortfor kunglig sektern, »af öfverkommendanten och
ett talrikt detachement af borgerskapets kavalleri.
Det var högst festligt. De slöto sig till hans
majestäts svit och ledsagade högst densamma till
hans hufvudstad. Vägen och alla lägenheter utom

tullen voro eklärerade, dels med eldar, dels med
marschaller. Sjelfva Liljeholmsbron lyste i
bländande ljus, ehuru det är vid vite af tre riksdaler
och sexton skillingar banko förbjudet att ha någon
eld på bron eller att där röka tobak. På tullgården
strålade rikt eklärerade pyramider, och där
uppvaktades hans majestät af öfverståthållaren, baron
Sprengtporten, samt af Stockholms magistrat och
femtio äldste. Öfverståthållaren höll ett så
charmant tal, att majestätet behagade svara på det
mest nådiga sätt. Det öfriga torde herrskapet själft
ha varit med om, den ofantliga folkträngseln, den
granna ekläreringen, kanonsaluten, musiken från
kyrktornen och alla de andra bevisen på att folkets
kärlek är hans majestäts belöning.»

»Men mordförsöket?»

»Förskräckligt, men...»

Kunglig sektern såg både upprörd och
hemlighetsfull ut, men kalfstek åt han. Ingen fick veta
något närmare om mordförsöket.

»Hm, hm!» puttrade ålderman Höök. »Det
kryper väl fram småningom, i fall allt i hop inte
är bara prat.»

»Tro inte det, herr ålderman», försäkrade kunglig
sektern. »En allt för sorglig verklighet ligger nog
till grund. De där revolutionära idéerna från
Frankrike kunna göra folk galna. Aftonbladet har mycket
på sitt samvete, som gör sig intressant med sådana
idéers utspridande. Det borde förbjudas att skrifva
dylikt, i synnerhet för det lägre folkets skull.»


Han kastade en sned blick på gesällerna.

»Förstår ni piken, gubbar?» hviskade
Pettersson till de andra gesällerna, som gjorde heder åt
mästarens gästfrihet.

Då alla förklarade sig icke förmå mera, begaf
man sig in i det andra rummet, där fruarna slogo
sig ned i mahognysoffan med rödrandiga
öfverdraget, hvilket ej ens på denna festafton aftagits
och som var af samma stycke som stolsöfverdragen
och rullgardinerna.

»Kära du, så fint du har.»

Det var fruarnas vanliga utrop, då de trädde
in i hälgdagsrummet. Nu beundrade de också
värdinnans nya klädning och frågade, hvar den vore
köpt.

»Hos Bellman här snedt emot», upplyste
värdinnan. »Han är mycket hygglig att handla hos,
men de säga, att han skall vara litet konstig
emellanåt.»

»Han skrifver vers, liksom far hans», sade
lifmedikus, hvilken blott sällan deltog i samtalet, men
dess flitigare gick till den lilla hörnhyllan, där
mästarens pipor stodo, och stoppade sin pipa ur det
stora tobaksskrinet.

Nu bjöds rödt franskt vin, bordeaux eller hvad
det kunde vara, som dracks ur små spetsglas.

»Tag socker till», uppmanade värdinnan, »för
si utan socker kan ingen dricka’t. Men äkta är
det, för vi ha köpt det af en sjökapten, som kom
direkte från Frankrike.»


Fruarna sögo på stora sockerbitar och smuttade
på vinet i de små glasen. Men herrarne hade slagit
sig ned omkring ett bord, på hvilket stod en liten
bål, i hvilken ålderman Höök rörde med en soppslef.

»Farbror Höök förstår sig bäst på att laga en
bål», sade värden och stoppade en ny
sjöskumspipa, hans kärlek och stolthet, för att bjuda henne
åt kunglig sektern. En annan sådan pipa hade
åldermannen fått på sin del. Lifmedikus rökte sin
egen, hvilken följde honom öfver allt. Öfverskäraren
och svarfvaren måste nöja sig med hvar sin
svartglacerade lerpipa, och åt gesällerna bjödos långa
kritpipor.

»Nu ska’ vi ha oss litet sång», förklarade
skräddaren, sedan åldermannen gifvit tillkänna, att tiden
vore inne att smaka på brygden. Mästaren var
visserligen mycket konungsk, liksom alla
Stockholmsborgare på den tiden, men det ginge icke för
sig, menade han, att låta den där mordhistorien
alltför djupt inverka på sig, när man hade
ljusinbrinning, och dessutom hade man egentligen aldrig
fått höra historien.

Uppmaningen lyckades utan krus. Hvar och
en sjöng en visa vid fyldt glas. Det var Bellman,
Valerius och Franzén som släppte till sina alster,
mest Bellman. Den som visade sig outtröttlig var
värden själf. Han uppmanade också gesällerna att
bidraga till sällskapsglädjen. De ursäktade sig,
höllo sig i dörren mellan de båda rummen och
visade sig blyga i det längsta. Men då mästaren

förklarade, att den som ej ville sjunga ej häller skulle
få smaka på bålen, tog Pettersson mod till sig,
klef fram till bordet, fattade ett bräddadt glas,
släppte kritpipan, så att hon gick i många bitar,
och drog till med en lustig visa, som vann alla de
närvarandes stora bifall.

»Det var en riktigt rolig visa, herr Pettersson»,
förklarade klädståndsfrun särskildt.

Pettersson bockade sig och log, mycket nöjd
med sig själf och hela sällskapet, drack ur sitt
glas till sista droppen och lät värden åter genast
fylla det.

»I kväll är mästaren riktigt hyfvig», sade
Pettersson i förtroende till kamraterna. De nickade
och instämde, stoppade piporna på nytt, rökte tappert
och drucko ej mindre oförskräckt samt kommo i så
glad och tacksam stämning, att de talade om att
hissa mästaren och frun med.

Men kunglig sektern erbjöd sig att sjunga
Sällströms aria ur <i>Cora och Alonzo</i>.

»Det är en gammal god opera», förklarade
åldermannen.

»Den är ny nu igen», upplyste kunglig sektern,
»sedan den gafs på teaterns femtioårsfest, och det
är Sällström som sjunger Alonzos parti. Han har
en alldeles utmärkt röst, och det måste man ha
för att sjunga det partiet. Jag har gått igenom
det för teaterns egen sångmästare, förste
hofsångaren Berg.»

Kunglig sektern sjöng och vann bifall. Det
var endast åldermannen som, under det han fortfor
att röra i bålen, förklarade, att man nu för tiden
icke hade en sådan sångare som Du Puy, med
hvilken åldermannen varit bekant. Du Puy hade
nu varit död i tolf eller tretton år, men minnet af
honom kunde ej dö, sade åldermannen, och däruti
instämde lifmedikus.

Flertalet af sällskapet tycktes icke känna till
Du Puy, ej ens Sällström. De brydde sig icke
mycket om operan, men förtjustes ännu af Lars
Hjortsberg såsom Kapten Puff, Skräddaren Nadel
och invaliden Briquet.

Emellertid fanns en varm operavän bland
gesällerna, en ung man, som tillhört kungliga teaterns
skräddarverkstad. Han trädde fram och förvånade
sällskapet med en bit ur en alldeles ny operapjes,
som hette <i>Fra Diavolo</i> eller, såsom namnet för
tillfället uttalades, »Fradiavólo».

Det var för starkt för kunglig sektern. Skulle
en skräddargesäll fördunkla en kanslist i kungliga
kammarexpeditionen? Kunglig sektern smålog
öfverlägset, såg på klockan, fann tiden långt framskriden
och tog i största hast afsked.

»En riktigt rar gosse», sade svarfvarfrun.

»Hm, hm!» fnyste åldermannen. »Fattig
skrifvare som inte förtjenar mer än ljuspengarne.»

Skräddarmästaren och svarfvarmästaren hade
just icke brytt sig mycket om de nya operorna.
De afhandlade en fråga, som rörde alla
handtverksämbeten. Öfverskäraren kunde ej blanda sig i det

samtalet, ty han var icke skråmästare, utan hörde
under hallrätten, hvilket ingalunda ansågs fullt så
fint. Han var således icke de verklige mästarnes
vederlike, men skräddaren och svarfvaren voro ej
högdragne, utan umgingos med öfverskäraren, och
den senare, som icke hade något mästarbref, visade
sig tacksam för denna nedlåtenhet. Han lyssnade
nu också med synnerlig stor uppmärksamhet på
ämbetsmästarnes sakrika samtal. Skräddaren
innehade en förtroendepost såsom mästarnes deputerade
vid skräddargesällernas låda i deras härberge vid
Baggensgatan, och svarfvaren smickrade honom med
hvad han sade sig ha hört, att skräddaren kanske
skulle väljas till en af de fyra bisittarne, hvilka
under åldermannens ordförandeskap utgjorde
ämbetets styrelse.

»Bara prat», sade skräddarmästaren och
klingade med svarfvaren.

Fruarna förde ett mycket lifligt samtal
sinsemellan och klagade öfver tjänstfolkets stegrade
anspråk och i oroande grad tilltagande
själfständighetskänsla.

»Ha ni läst», frågade värdinnan, »den där
boken, som kostar tre skilling i tobaksboden och
handlar om två flickors samtal på Ladugårdsgärdet
om deras matmödrar?»

»Det är väl bara otäckheter», förmodade de
andra fruarna.

»Kan man tänka sig», utropade klädståndsfrun,
sög på en ny sockerbit och smuttade ännu en gång

på det röda vinet i lilla spetsglaset, »att pigorna
nu begära hela tretio riksdaler i lön? Det är starkt!»

»Oanständigt», förklarade svarfvarfrun. »Och inte
nog med det. De pruta emot, när de ska’ bära ett
par ämbar vatten från sjön».

»Ja det är fasligt», bekräftade öfverskärarfrun.
»Vi bo strax ofvanför Besvärsbacken, och därifrån
ned till Ragvaldsbro är väl inte långt, men hvar
eviga gång min piga skall gå efter vatten, jämrar
hon sig alldeles förskräckligt. Kan tänka, tre eller
fyra par ämbar om dagen! Det är med ok förstås.
När man min skall ha mer vatten för sitt arbete,
måste nådig jungfrun gu’ bevars ha hjälp af en
stadsmilitär, och då bäres det i så, med stång på
axeln, af henne och korfven.»

»Hos oss är det grufligt lätt», sade
skräddarfrun, »för vi ha så nära till Flugmötet, där vi ta
vatten, vid sopbacken och klappbryggan, och här få
pojkarne hjälpa till.»

»Går din lilla gosse efter vatten?» frågade
klädståndsfrun med mycket deltagande.

»<i>Min</i> gosse!» utropade värdinnan och rodnade
af förtrytelse. »Det kan väl inte komma i fråga.
Nej, Kalle och Erik, lärpojkarne. De fa också hjälpa
till med torgkorgen och dra mangeln. De ha väl
intet annat att göra.»

»Nej, det är sannt», instämde de andra fruarna.

»Gossen har så grufligt stor lust att predika»,
omtalade skräddarfrun. »Hvar söndag är han med
mig i Storkyrkan, och när han kommer hem, ställer

han sig på en pall och predikar som biskop Wallin
själf. Ja, nog har han gåfvor, det är säkert, och
inte bör han släpa och träla för födan som far och
mor göra.»

»Frun skall väl låta honom bli prest», sade
ålderman Höök, som tröttnat att röra om i den
tömda bålen. »Det tänker min Kalle<footnote>Karl Erik Höök, son till målaråldermannen Höök, vardt
kungl. hofpredikant och afled såsom komminister i Adolf
Fredriks församling 1883. </footnote> också. Han
kommer snart upp på gymnasium nu.»

»Jo, jo», sade klädståndsfrun. »Tänk när lilla
Janne kommer med prestkappa af siden och kallas
kunglig hofpredikant.»

»Det står i Herrans hand», suckade
skräddarfrun, som var en from kvinna och öm mor. »Men
hvart har gossen tagit vägen?»

Gossen satt i en vrå och sof. Fruarna
beklagade, att de icke fått höra honom predika.

»Det är tid på att bryta upp», sade svarfvaren,
reste sig och tackade för hederlig välfägnad. »Vi
måste skynda oss», tillade han, »för vi ha ingen
lykta med oss.»

»Bäst då att knalla af», förklarade lifmedikus,
»ty efter nyaste förordningen är det fyrtio skilling
banko plikt på att gå på gatan efter klockan elfva
utan att ha en lysande handlykta med sig.»

»Ja ha», tillade åldermannen, »och inte får man
ha blindlykta. Den som begagnar sådan måste
plikta hela sexton riksdaler och tretiotvå skillingar
banko, och det kostar plikten för tillverkaren också.
Meningen är att rota ut blindlyktorna.»

»Det är lika strängt nu, som när gamle Olle
var polismästare. Men han har väl sitt finger med,
kan man tro, fast han nu är så förnäm, att han
är riktig underståthållare.»

»Silfver-Jan lär vara fast nu igen», sade
klädståndsfrun.

»Nog var han lös i morse», invände
skräddaren. »Ni vet, att han har sin bod här midt emot.
Jonas Lindberg, guldsmed, står det, men det borde
stå tjufköpare.»

Nämde guldsmed var ett af Stockholms original
på 1830-talet, äfven bekant för den stora förgylda
kula, eller såsom bodegaren själf skref, »förkylda
kulla», som glänste öfver det utbygda bodfönstret
vid Vesterlånggatan<footnote>Boden flyttades sedan till Järntorget./footnote>. Han råkade ofta ut för
rättvisan och sökte vanligtvis skriftligen försvara sig,
men utmärkte sig lika mycket för sin frihet i
stafning, som för sitt oberoende af samvetsbetänkligheter.

Sällskapet befann sig i upplösning. Åldermannen
skulle uttrycka samtligas tacksamhet för den glada
festen och synnerligen för värdinnans ypperliga
anrättningar, hvarför han fattade slefven ännu en gång,
ehuru bålens innehåll för länge sedan försvunnit.

»Nu ska’ vi ha färdknäppen», förklarade värden
och gick ut i salen efter bränvinsschatullet, som
alltid stod på skänken.


Åldermannen fortfor att hålla tal, men ingen
hörde på honom. Lifmedikus stoppade ännu en
pipa, visst den tjugonde för aftonen. Gesällerna
hade kommit i tvist om hvilken krog vore den
bästa, <i>Hvita hästen</i> eller <i>Eldbrasan</i>, den senare i
hörnet af Svartman- och Kindstugatorna.

»Erik och Kalle!» ropade värden. »Ni ska’ lysa
ned herrskapet. Hvar håller ni hus?»

»De hjälpa väl Sofi att diska», förmodade
värdinnan.

Så verksamma voro lärgossarne visst icke. De
hade begge somnat in i salen, en på hvardera sidan
om kakelugnen och med hvar sin smörgås i
handen. De sågo hjärtligt belåtna ut och drömde visst
icke om morgondagen och hvad som då väntade
dem af trällif och förödmjukelse samt den särskilda
undfägnaden för att de vågat skratta åt Pettersson
och nykterheten.

»Sådana pojkbytingar!» utropade mästaren, när
han fick syn på dem och ville väcka dem.

»Låt stackarne sofva», bad hans hustru, hvilken
kanske tänkte på sin egen parfvel, som satt och sof
därinne.

Färdknäppen gjorde sin rund. Tacksägelser,
handslag, omfamningar, kyssar korsade hvarandra.

»Det var en riktigt treflig ljusinbrinning»,
förklarade samtlige gästerna, då värden lyste dem
ned för de två trapporna, och de troppade ut på
den mörka Vesterlånggatan.

<img></img>
</chapter>
<chapter name="När jag gick i skolan">

<img></img>

<h2><small>När jag gick i skolan.</small></h2>
<img></img>
<img l></img>

Det var ett högtidligt, långt förut med bäfvan
motsedt ögonblick, då jag gjorde mitt inträde i
skolsalen. Jag var sex år. Omsorgsfullt utrustad af
min mor, hvilken haft första mödan med min
undervisning, som dock ej hann längre än till kännedom
af bokstäfverna, gick jag vid min fars hand upp för
Tyska brinken och tog af till höger på den trånga
och föga ansedda Tyska Prestgatan, hvilken dock
— aristokrater äro vi alla — ansåg sig förnämare
än Svenska Prestgatan.

I nummer 27 vid förstnämnda gata låg ett af
Tyska församlingens hus, och i det huset fans en
enskild skola. När jag med klappande hjerta
inträdde i salen, såg jag endast oredigt, att han var
fyld med en skara gossar, och mina öron träffades
af ett starkt surrande.

Alla läste högt. Några skreko och sökte
öfverrösta de andra. Det var ett förskräckligt oljud.
Många blickar sändes mot de inträdande, och jag
kände huru de blickarne borrades in i mig. Det
sved i mina kinder. Om jag kunnat springa min väg!

Men då kom mot oss en fryntlig gubbe,
klappade mig på hufvudet och bad mig vara välkommen,
räckte sin silfversnusdosa åt min far och förklarade,
att han just nyss på morgonen fått ännu en
nybörjare, med hvilken jag kunde täfla. Jag
bemannade mig och sökte se lugn ut, men svårt kändes
det, då min far tog afsked.

Den fryntlige gubben, rödlätt och fetlagd, klädd
i ljusgrå yllenattrock, hvars framsida var alldeles
brun af snus, talade mycket vänligt med mig och
ledde mig till en af de nedersta bänkarne, midt för
dörren, der en »monitör» pekade på en stor tabell
med bokstäfver. Tabellen var upphängd på en
fristående ställning. Monitören föreföll mig vara af
en högst aktningsvärd ålder, en »riktigt stor gosse»,
men kunde väl, efter hvad jag sedan uträknat, ej
vara äldre än åtta år.

Den parfvel som undervisades af denne monitör
tycktes vara af min ålder, såg snäll och hygglig
ut samt visade sig snart vara af ett mycket
stillsamt väsen.

I början vågade kamraten och jag ej säga
något till hvarandra, men så kom en liten hvilostund,
och då var samtalet snart i full gång. Jag
glömmer icke huru kär jag hade den lille vännen sedan
under flere år i skolan och då jag lekte hos honom
och hans äldre bror i deras hem vid Kindstugatan.

Slutligen skildes vi åt. Han kom i Nya
elementarskolan, men vi sågos då och då, äfven under
ynglingaåren. Nu ha vi icke sett hvarandra på flere årtionden.
Han är nu en gammal seminarii-rektor, men kanske
han ännu erinrar sig den 1 mars 1832, vår förste
skoldag.

Den fryntlige gubben i grå nattrocken med de
många snusfläckarna var »magister» Palmgren,
skolans egare och förste lärare. I skolgossarnes ögon
var han gubbe, synnerligen för sitt grå hår, men
en kort tid derefter talade han, vid ett besök hos
mina föräldrar, om att han ej vore mer än <i>trettiotvå</i>
år. Han var vänlig och glad och förstod att vinna
lärjungarnas tillgifvenhet, och vi kallade honom
»beskedliga magistern».

Hans kunskaper voro sannolikt hvarken djupa
eller vidsträckta. Men hvad visste vi därom? Att
han fört ett gladt och föga mödosamt studentlif i
Lund, visste vi ej, skulle ej heller ha mycket
bekymrat oss eller ens förstått hvad det ville säga.

Under senare delen af 1820-talet var Jacob Nils
Palmgren på sitt sätt en af de mest bemärkte
studenter i Lund. Han umgicks ej blott med
kamrater, utan ock med borgare och landtpatroner, med
hvilka sist nämnda han sammanträffade hos
källarmästaren Wengberg, och det hände nog, att man
på dennes källare fick sig ett litet parti vira, äfven
kille. Palmgren undervisade godsegaren, friherre
Coyets presumtive arftagare Julius Carl August
Juhlsson, senare erkänd såsom friherrens son.


Denna sin lärarebefattning lemnade han 1828,
men var ännu året derpå kvar i Lund. Han
nekade sig inga nöjen och reste hvarje sommar till
Köbenhavn, Ramlösa, Helsingborg samt ända upp
åt Halland. Han var alltid fint klädd och tycktes
aldrig sakna pengar. Ofta bistod han kamraterna
med ficklån och visste utvägar att anskaffa äfven
större lån, men efter sin ankomst, år 1829, till
Stockholm, hade han ej så lätt att taga sig fram
och måste någon tid för sin utkomst sköta
handelsböckerna hos en enka som hade snusbod. I Lund
hade han tagit inträdesexamen i prestseminariet
och kallades på skämt »seminarii-prosten», men
någon utgångsexamen hördes då icke af.

Under sin bekymmersammaste tid i Stockholm
mottog han ett af okänd person honom tillsändt
bref med inneliggande 300 riksdaler, såsom »bidrag
till genomgående af seminarii-examen». Palmgren
begaf sig till Upsala och lyckades efter en termin
taga utgångsexamen från prestseminariet. Hans
mod och sjelfförtroende återkommo och han
uppträdde å nyo i Stockholm med stor tillförsigt samt
vardt genom vänners anbefallningar och egen
tilltagsenhet bekant i både förmögna och förnäma
familjer, bland hvilka slägten <i>de Camps,</i> som under
Karl Johans tid inkommit i landet och hvars
hufvudman, generalmajor Louis Marie Camps, adlad <i>de</i>
Camps, stod i stor gunst hos konungen samt till
och med tycktes vara hans synnerligt gode vän
och förtrogne, hvilket gaf anledning till påståendet,

att han vore Karl Johans bror eller åtminstone
dibror.

Palmgren hade således goda och inflytelserika
förbindelser, och dessa begagnade han för att sätta
upp en skola. Denna förlades dock icke till
Norrmalm, som redan då var den förnäma verldens
egentliga stadsdel, utan inhystes vid den trånga
och oansenliga Tyska Prestgatan, midt inne i »stan».
Orsaken därtill var dock väl synnerligen, att om
Palmgren också egentligen bildade ny skola, så fans
likväl stommen därtill redan i en enskild
undervisningsanstalt, hvilken innehades och till Palmgren
försåldes af en magister Sjöberg, hvars lägenhet
var vid nyss nämnda gata.

Emellertid var palmgrenska skolan verkligen
något nytt, där på en enskild läroanstalt
växelundervisningsmetoden tillämpades, dock ej fullt
efter det Bell-Lancasterska systemet, hvilket
användes i den af grosshandlaren H. Th. Philipsén
inrättade fattigskolan vid Adolf Fredriks torg, samt i
»stadens allmänna barnskola». Palmgrens skola var
efter något friare grunder inrättad, men med
bibehållande af monitörsystemet, så att lärjungarne
skulle undervisa hvarandra, åtminstone i de lägre
afdelningarna.

I Palmgrens skola undervisades i synnerhet
gossar ur borgerliga familjer, tillhörande så väl det
»högre», som »lägre» borgerskapet, både
grosshandlares och handtverkares söner, äfven ämbetsmäns,
och skolan besöktes af lärjungar från äfven aflägsnare

stadsdelar. Hon meddelade samma undervisning
som i den tidens två trivialskolor i Stockholm,
Klara och Maria, det vill säga en så kallad »lärd»,
som berättigade till inträde på gymnasium, men
äfven en mera »real», ehuru jag icke kan påminna
mig, att någon slapp undan latinet.

***

Palmgrens förnämsta och under lång tid enda
medhjälpare var en ung prestman, pastorsadjunkten
O. H. W. Eklund, hvilken otvifvelaktigt egde
kunskaper och var en kraftig lärare, något hvaraf
Palmgren ingalunda kunde skryta. Eklund bodde på
stället, liksom skolföreståndaren själf, hvilken hade två
små rum innanför skolsalen, med utsigt åt gården,
och medhjälparen bebodde ett ännu mindre rum på
andra sidan förstugan med fönster öfver grafkoren
å Tyska kyrkogården.

Det hela var tämligen svårmodigt vid den
trånga gatan och utåt kyrkogården, af hvilken man
dock icke såg annat än trädkronorna, hvilka vi voro
glada nog att ha i juli och augusti. Efter en
månads sommarlof, räknadt från ett par dagar före
midsommar, begynte skolgången åter just vid
rötmånadens början, och det var endast under
koleraåret, 1834, som ledighet gafs till slutet af september.

Någon svårmodighet kände vi pojkar dock icke
till. Vi voro lika lekfulla och stundom lika
öfverdådiga, som den fria landsbygdens barn. En af oss,
son till den för sin ovanligt lilla kroppsväxt bekante
grosshandlaren Westerberg och själf mycket liten,
men ock ovanligt stark och vig, brukade under
lofstunderna ej sällan hänga sig utanför ett af de två
våningar högt belägna fönstren till Prestgatan,
endast hållande sig med en hand i fönsterkarmen,
detta till vår synnerliga beundran, men grannarnes
och de förbigåendes stora förskräckelse.

Ett annat nöje, och i det deltogo vi alla, var
att genom de två fönstren på gafveln krypa ut och
leka på tyska grafkorens tak. En gång öppnade
magister Eklund sitt bredvid belägna fönster och
jagade oss åter in i skolan. Han satt och skref på
den predikan, han skulle hålla nästa söndag, och
kunde ej tåla sorlet utanför fönstret. Men sorlet
vardt så mycket starkare i skolan och trapporna.
Då trädde predikoförfattaren i förskräcklig vrede ut
ur sitt rum, slog först midt i högen, utan att
bekymra sig om hvar han träffade, och tog sedan ett
par af samlingen i särskild upptuktelse samt
bearbetade dem så grundligt med en rotting, att
deras jämmerrop hördes i hela trakten, under det han
förebrådde dem att ha stört honom i nedskrifvandet
af fridens evangelium. Den scenen fäste sig i de
unges minne.

Eklund, då pastorsadjunkt i Jakob, vardt
kunglig hofpredikant och sedermera kyrkoherde i
Danviks och Siklaö församlingar samt 1850 kyrkoherde
i Lösen och Angerum i Blekinge, där han afled 1866.
Rottingen begagnades äfven någon gång, fastän mera

sällan, af Palmgren, som i allmänhet var mycket
omtyckt, i synnerhet af de yngre gossarne. Att en
mycket humanare ande härrskade i denna skola än
i flertalet af den tidens undervisningsanstalter, i
synnerhet de offentliga, är otvifvelaktigt. Det var
med både medlidande och förakt vi talade om
»knasterråttorna», de stackars omänskligt plågade
gossarne i Finemans Lancasterskola vid
Munkbrogatan, där det vankades stryk från morgon till afton.

Då och då skulle vi ställa till stort slagsmål
med dessa »råttor», liksom med »kyrkråttorna», de
som gingo i tyska skolan, men sällan kom det till
några våldsamheter af farlig art. Vi tågade utför
Tyska brinken och intogo fast ställning vid hörnet
af Munkbrogatan, men när »knasterråttorna» visade
sig, stannade det vanligtvis vid barnsliga skymford
samt ett och annat enskildt sammandrabbande.

Ungefär likadant utföll kriget mot
»kyrkråttorna», och sedan lekte vi tillsamman på Tyska
kyrkogården, en med små fältsten belagd, föga
lämplig lekplats med instängd luft mellan de höga
husen.

Vår egentliga, under frukostlofvet alltid
begagnade lekplats var skolgården, med en lägre,
stenlagd, och en öfre, med ett par träd planterad
afdelning. Där tumlade vi om af hjärtans lust. Huru
inskränkt var dock icke platsen mellan höga murar
midt inne i stadskvarteret, och med blott några få
solstrålar äfven på den klaraste sommardag! Det
var det enda fria och gröna vi hade äfven midt i

rötmånaden, och de flesta af oss visste icke af
något bättre.

Att en kväfvande het julidag sitta bland sextio
andra pojkar och plugga med de oregelbundna
latinska verberna i ett illa vädradt rum vid Prestgatan
var nog förskräckligt, men icke tänkte vi mycket
på det. Det hände dock, att jag under de senare
skolåren en sådan eftermiddag smög mig ned till
gården och betraktade de två träden samt
fantiserade om solglans och all annan lycksalighet. Jag
hade då redan börjat läsa romaner, och de hade
kanske födt orimliga anspråk på gladare omgifningar,
något hvarom jag förut icke haft någon föreställning.
Ännu under det jag stod och lät inbillningen rasa
bland de tvinande trädens matta grönska på den
trånga gården, tyckte jag, att denna var ganska
ansenlig. Några år därefter, då det föll mig in att
återse min barndoms lekplats, fann jag denna allt
för löjligt obetydlig. Många, många år senare, då
jag i rikt mått njutit af solglans här och där i
världen, gick jag åter dit. Då reste sig ett högt,
fult hus där träden förut stått. Det var slut med
barndomsfantasierna på den platsen.

***

Bredvid skolhuset låg en annan trädplanterad
gård, hvilken kallades »Klostergården» och som
kanske befann sig på samma plats, där Hans Gammals
köksträdgård var belägen tre hundra år förut. Den
gården låg oss skolpojkar i hågen, men emedan
den nästan alltid var stängd, så var det blott
undantagsvis vi kommo dit in, och då var det med
en viss försiktighet vi begagnade oss af det nyss
förut så lifligt eftertraktade nöjet att få göra
närmare bekantskap med detta, i vårt tycke mycket
hemlighetsfulla och romantiska ställe, hvarifrån utan
tvifvel flera underjordiska gångar sträckte sig under
Tyska kyrkan och hela trakten; men vi kunde
omöjligt hitta reda på nedgången till denna intressanta
underjord.

Däremot hade vi så mycket lättare tillfälle att
besöka en annan gård, »Gymnastikgården», till
hvilken en trappa ledde från vår skolgård och som låg
i jämnhöjd med Tyska kyrkogården och hade
utgång till denna samt till Svartmangatan.

Skolgymnastik var då i sin första början i
Stockholm och införd i högst få
undervisningsanstalter, men Palmgren hade redan lemnat oss
tillfälle att begagna den. Det var också en väl
behöflig omväxling i vårt något enformiga skollif.

På gymnastikgården gick det muntert till, och
det hände, att gossarnas fäder äfven infunno sig
för att någon gång få vara med om den ovanliga
förströelsen. Bland dem minnes jag särskildt det
spanska sändebudet Moreno y Landabury, hvilken
klättrade ganska duktigt på mast. En son af
honom gick någon tid i skolan. Jag undrar, om något
utländskt sändebud skulle i våra dagar vilja sätta sin
son i skola vid Prestgatan bland småborgarnes pojkar.


Nu är icke blott skolgården, utan äfven
gymnastikgården försvunnen. De hörde länge till Isaac
Markus’ boktryckeri, men ha sedan, jämte hela det hus,
i hvilket Palmgrens skola var inrymd, lemnat plats
för nybyggnader, som höra till tyska församlingen.

Bland Palmgrens medhjälpare var den
sedermera såsom bokhandlare bekante magister C. A.
Bagge mycket omtyckt, och samma förhållande egde
rum med »kandidaten» Emmerich Wildner, son till
teaterdirektören och äldre bror till en af mina
kamrater i skolan, Knut Wildner, slutligen rådman i
Norrtelge.

Med undantag af Nya elementarskolan, bestodo
de offentliga stockholmsskolorna under 1830- och
1840-talen icke någon undervisning i teckning, men
i enskilda undervisningsanstalter fanns vanligtvis
ett sådant läroämne. Så var fallet med Palmgrens
skola. Min första ritlärare där var kamrer Burman,
tjänsteman i »rikets ständers bank» och far till den
i vår tid bekante teckningsläraren och
karrikatyrritaren Conny Burman. Gamle Burman hade sina
»principer», ett häfte teckningar, som lärjungarne
måste rita af från och med första bladets raka
streck till och med det sistas framställning af
Enkhuset i Stockholm, f. d. Sparreska, nu Sveasalens
hus. Det näst sista bladet utgjordes af en teckning
af då varande Fockska, sedermera Adelsvärdska
huset, nu Frimurarordens hus på Blasieholmen.

Sådana teckningsförebilder sattes då i händerna
på skolgossarne, och gamle Burman var mycket

noga med att man troget följde hans »principer»,
liksom att man icke begagnade andra blyertspennor
och svart- samt vaxkritor än dem han sålde åt oss.
Han lemnade dock snart sin lärarebefattning i
Palmgrens skola och efterträddes af Nils Månsson
Mandelgren, en ung, kraftig man, hvilken genast satte
sig i aktning hos oss genom sin längd och synbara
kroppsstyrka, men som äfven hade mycket allvar
med sin undervisning. Han hade få år förut
kommit till Stockholm från sin födelsebygd Skåne. Nu
studerade han vid konstakademien. Han var rask
och sökte sätta lif i vår ritning samt lade sig också
mycken vinning om att lära oss grunderna i
perspektivläran, något som vi småpojkar funno lika
tråkigt som onödigt.

Då Mandelgren mot slutet af 1830-talet
lemnade Stockholm för att studera vid konstakademien
i Köbenhavn, erhöllo vi till ritlärare en annan
skåning, en mindre liflig natur, som icke lemnat något
spår efter sig i konsthistorien, men tyckes hafva
haft »födgenie», enär han vid sin död, för ett par
årtionden sedan, var egare af huset n:o 6 vid
Arsenalsgatan. Hans namn var Olsson. Han
efterträddes i Palmgrens skola af en ung norsk
tecknare och dekorationsmålare Dahlblom, en flink fyr,
hvars konstnärliga riktning dock icke fick någon
god utveckling och hvars namn nu lefver endast i
hans enkas, fru Boberg-Dahlbloms frukt- och
blomsterhandel vid Drottninggatan.

En nitisk sånglärare hade vi i revisor

Cronhamn, men vi förstodo icke att uppskatta hans
värde och gäckade hans bemödanden att få oss att
träffa tonen.

Skolan gaf oss, såsom man finner, ganska
vidsträckt undervisning, långt fullständigare än hvad
då ännu bestods i de offentliga skolorna. Oaktadt
sina föregåenden samt egen mindre skicklighet och
säkerhet, förstod Palmgren att genom dugliga
biträden hålla sin skola i godt anseende. Därtill
bidrog dock möjligtvis den stora krets af bekanta han
hade samt den gästfrihet han både utöfvat och
åtnjöt. En goddagspilt var han otvifvelaktigt och
därom vittnade äfven hans feta, skinande anlete.

Examina höllos vid såväl midsommar som jul
och försiggingo med mycken högtidlighet, bevistade
af lärjungarnas föräldrar, bland hvilka isynnerhet
mödrarna yttrade sin förtjusning öfver den »rara
magister Palmgren», Efter examens slut hade
denne vanligtvis kalas för herrar, hvarvid det
otvifvelaktigt gick ganska grundligt till väga. Då jag
en morgon efter ett sådant examenskalas infann
mig i skolan för att taga hem några böcker,
öfverraskades jag af den ofantliga mängd tömda buteljer,
som lågo hopade i skolsalen.

Palmgren förstod att lefva och låta lefva, men
aldrig tycktes detta inverka på hans behandling af
lärjungarna, ty sonen till en rik fader, i hvars hus
Palmgren ofta fråssade, hade icke därför något
företräde i skolan framför den fattige handtverkarens
pojke. I frågan om skolafgifternas ordentliga

erläggande tycktes han ej häller ha varit synnerligen
sträng. Afgiften var i början af min skoltid åtta
riksdaler banko i kvartalet, men höjdes sedan till
tio. Huru vida någon fattig lärjunge var helt och
hållet befriad från afgift, vet jag icke, men anser
det mycket troligt.

År 1837 hade Palmgren redan tröttnat på
skolan och afstod henne till magister Sallberg, verklig
magister sedan året förut. Palmgren for ett par år
därefter till Göteborg och undergick där prest och
pastoralexamen, hvarpå han återvände till Stockholm
och antogs till lärare vid Philipsénska skolan. År
1843 gifte han sig med fosterdottern till en förmögen
enka, i hvars hus han umgicks, och fick med henne,
såsom det påstods, 80,000 riksdaler. Några år
därefter kallades han af sin kamrat från Lundatiden,
frih. Jules von Schwerin, till kyrkoherde i
Gudmundstorp och Hurfva pastorat i Skåne. Under
prestmötet i Lund 1858 återsåg jag min gamle
lärare, hvilken då tillhörde det strängt ortodoxa
flertalet af Skånes presterskap. Af den förre glade
sällskapsmannen tycktes ej finnas mycket kvar.
Han afled 1865.

Magister Sallberg var otvifvelaktigt mycket
kunskapsrikare än Palmgren, men egde icke dennes sätt
att taga sig fram i världen. Han var en mild och
älskvärd natur, kanske något för mycket benägen
för glaset, hvilket stundom utöfvade mindre god
verkan på undervisningen. Han egde dock goda
medlärare, bland hvilka jag med stor tacksamhet

erinrar mig C. I. B. Berndtson, då ung löjtnant vid
fortifikationen, sedermera lektor i Gefle och hvilken
1888 afled i Stockholm 79 år gammal. Han är
isynnerhet bekant för sin svensk-franska ordbok.
En, om icke så mycket som lärare, men som
författare högst framstående medhjälpare i Sallbergs
skola var den frisinnade teologen N. Ignell, också
en af de mildaste och älskvärdaste personer man
kunde träffa, men tyvärr föga lämplig att beherrska
ostyriga och hjärtlösa pojkar. Med denne utmärkte
man anstälde vi, jag nödgas till min blygd erkänna
det, ständigt den grymmaste drift.

Skolan började förlora sitt förra anseende och
miste äfven den ena lärjungen efter den andra.
Manstukten hos de återstående var i fullständig
upplösning. Vi gjorde ungefär hvad som föll oss in,
och för lärarne hade vi icke ringaste undseende.
En dag narrade vi ritläraren Olsson ut på
grafkorstaket, stängde fönstret och läto honom stå där
hotande och bönfallande ända till dess han lofvade
fullständig glömska af hela tilldragelsen.

Efter åtta års vistelse i skolan vid den trånga,
mörka gatan tog jag, 1840, inträdesexamen på
gymnasium. Kort tid därefter måste Sallberg upphöra
med den enskilda läroanstalten. Han fortfor med
sin redan förut innehafda lärarebefattning i Maria
skola, men flyttade sedan till Eksjö, där han afled.
Han var en svag, men god och redbar man.

Hvar äro nu de forne skolkamraterna? De flesta
har jag förlorat ur sikte. Många äro döda, men af

de ännu lefvande har jag bibehållit vänskaplig
förbindelse med några, t. ex. med byråchefen Alfred
Grandinson, major G. M. Nerman, kronouppbördskommissarien 
Conrad Sundgren, också ett Vesterlånggatans 
barn; linkramhandlaren Gustaf Wiberg,
hvilken ännu innehar samma bod vid Slussgatan, som
hans far egde för sjutio år sedan och väl ännu
längre tillbaka, och sekreteraren i telegrafstyrelsen
C. F. Engström. Bland numera aflidne »palmgrenare» 
voro Ludvig Norman och hofrättsrådet
Rezelius, Constantin Féron, innehafvare af
Möllenborgska firman, konditorerne Edvard Sundberg och
August Schéele.

Ludvig Normans äldre bror Janne, (en yngre,
Magnus, dog i mycket unga år) och jag utgåfvo i
skolan hvar sin tidning och förde, oaktadt vi för
öfrigt voro mycket goda vänner, häftig polemik med
hvarandra. Politik var för öfrigt icke främmande
för skolgossarne, och 1838 togo vi häftigt parti för
och mot Crusenstolpe, för och mot Karl Johan och
Magnus Brahe.

<img></img>
</chapter>
<chapter name="Fra Diavolo-Sällström och Günther">

<img></img>

<h2><small>Fra Diavolo-Sällström och Günther.</small></h2>
<img></img>
<img l></img>

Det var den 17 maj 1833, en ovanligt varm
vårdag, då termometern utanför Benjamin Lejas
galanteributik vid Gustaf Adolfs torg visade 22 grader
på middagen och mer än en kunglig sekter gick
utan öfverrock och solade sig på östra sidan af
Norrbro. Man gick alltid på den sidan, då man var
»ute och gick». På vestra sidan såg det mycket
skräpigt ut vid den långa muren längs kungliga
stallets baksida. Basaren fanns då icke ännu. Först
fem år därefter uppstod den märkvärdiga
byggnaden.

Den enda prydnaden vid den långa, fula muren
var ett s. k. sockerstånd, på hvars med rödt kläde
utstyrda disk åtskilliga sötsaker lockade de
förbigående. Sådana sockerstånd funnos på flere ställen
i Stockholm och tillhörde stadens sockerbagare samt
voro mycket förnämare än fruktstånden eller de
simpla pepparkaksstånden, af hvilka ett stod i hörnet
af Fredsgatan och torget.

En kunglig sekter och en gardesfänrik stötte
tillsammans på Norrbro. Äfven den sistnämnde
var civilklädd, men man kunde genast se, att han
vore militär, ty han hade mustascher. Alla civila
tjänstemän rakade sig på den tiden och läto endast
ett par små polisonger vittna om att de icke voro
i saknad af skäggväxt. Helskägg bar ingen,
således ej häller militärerna, med undantag af
gardesregementenas timmermän, men det var bara
lösskägg och förekom endast i parad.

»Du går väl på spektaklet i afton?» frågade
kungl. sektern.

»Naturligtvis», svarade fänriken. »Sevelin har
ju recett, och så lära vi få en ny opera.»

»Minsann inte för tidigt. Gud vet, hvad
presidenten tänker på. Han har nu snart ett helt år
varit teaterdirektör.»

»Presidenten» var Per Westerstrand, som 1882
utnämnts till förste direktör för kongl. maj:ts
hofkapell och spektakler, en allmänt omtyckt man,
stormästare i P. B., verksam ledamot i Bellmanska
sällskapet och ett stort antal andra glada samfund,
musikalisk och literär, själf god sångare och
talangfull tonsättare och som, under det han dyrkade
konsten och nöjet, aldrig försummade sin tjänst hvarken
som teaterledare eller president i statskontoret.
Liksom <i>alla</i> andra teaterdirektörer, undgick han
dock icke tadlet, men bar det med gladt jämnmod.


Det var Westerstrand, som på vår scen satte
upp »Fra Diavolo», »Den stumma», »Alphyddan»
och många andra omtyckta operor, sjutton till
antalet, samt bortåt åttio större och mindre
teaterstycken och balletter.

Kungl. sektern och gardesfänriken begåfvo sig
in i stora operaförstugan åt torget, där
biljettkontoret då fanns, och köpte af mamsell Hané hvar
sin amfiteaterplats för 1 rdr 24 sk. banko stycket,
hvarpå de åter slogo några slag på Norrbro, där
Stockholms fina verld alltid infann sig, om
väderleken ej var allt för svår. Kunglig sektern
föreslog, att de skulle äta middag på Lyktan vid
Riddarhustorget.

»Det är ändå vårt bästa värdshus», sade han,
och fänriken gjorde icke några invändningar, allra
hälst som klockan redan var tre, den timme, då
»bättre folk» brukade intaga middagsmålet, under
det handtverksfolk och »tåckna där» åto redan
klockan ett.

»Annette är charmant», tillade kunglig sektern.
»I går hade hon en alldeles ny bindmössa, tusan
så kokett. Franska värdshusets flickor äro
ingenting mot Lyktans.»

De unge männen åto och drucko hvar sitt
spetsglas madeira, kanske två glas, hvarefter de hos
Labatt, som hade galanteribod i samma hus, köpte
ett par cigarrer, någonting riktigt öfverdådigt på
den tiden, men emedan det då ännu var förbjudet
att röka på gatan — det förbudet upphäfdes året

därpå under koleratiden — så stoppade de
cigarrerna på sig och vandrade upp åt Drottninggatan
för att dricka kaffe hos fru Schütz, som var känd
för sitt förträffliga kaffe och hade
konditori-schweizeri i n:r 30 vid nämnda gata.

Efter kaffet följde naturligtvis punschen, då som
nu, och så gick eftermiddagen. Man hade god tid,
tyckte man, ty spektaklet skulle ej börja förr än
kl. 7, ehuru det vanligtvis började half 7. Men
slutligen stodo de unga männen i stora
operaförstugan och bekikade de fina damerna, som stego
ur vagnarne på torget och skyndade in i
teaterhuset.

***

Salongen fylldes småningom. Visst osade det
litet olja, men belysningen var oklanderlig efter
den tidens tillgångar. Stora kronan var nedhissad
och sväfvade majestätiskt öfver amfiteatern, på hvars
smala, med blått tyg klädda, raka bänkar
hufvudstadens fina värld intog sina platser, men den satt
också på första raden och glänste i all sin prakt.
Fruntimmernas toaletter voro kanske mera än nu
på en operaafton utvaldt fina.

På båda sidor om den tidens amfiteater
(parkett) sträckte sig stående parterr, där en plats vid
operaföreställningar kostade 24 sk. banko och 20
då talstycken gåfvos.

Salongen rymde 1,184 personer, följaktligen 244
flera än under operahusets sista tider, men var den
aftonen alldeles fullsatt. De flesta hade infunnit
sig kanske för Sevelins skull, men de äkta
musikälskarne hade kommit för att få höra den nya
operan och njuta af Sällströms sång.

Där ha vi hofkapellmästaren. Det är Johan
Berwald, Du Puy’s efterträdare, men som 1883
redan i elfva år anfört orkestern och fortfor därmed
ännu i sexton. Bland första violerna finner man
August Berwald, slutligen inspektor för musikaliska
akademiens läroverk, och Andreas Lethin,
organisten i Maria, och Andreas Randel, som hade
studerat vid konservatoriet i Paris och slutligen vardt
professor vid musikaliska akademien, och tysken
Elwers och Nagel från Mähren. Också Pacius var
förste violinist den tiden, men han var visst
tjänstledig.

Bland altviolerna var Adolf Fredrik Schwartz,
som först 45 år efter den dag vi här omnämna
lemnade sin tjänst vid k. hofkapellet och tog,
såsom Frans Hedberg kvad, »ålderdomssemestern från
gasen, värmen, bråket, altvioln», samt, årsbarn med
århundradet, afled först 1880.

Bland klarinettisterna spelade direktör Crusell,
den högt aktade musikern, och af dem som blåste
oboe voro bröderna August och Fredrik Gelhaar,
den senare några år därefter gift med den utmärkta
sångerskan Mathilda Ficker och sedermera far till
den lika utmärkta Wilhelmina Gelhaar, hvilken
alltför tidigt lemnade scenen.

Men orkestern har slutat. Förhänget går upp

öfver »Ålderdom och dårskap», hvilken komedi vår
sedan så berömde Johan Erik Rydqvist hade
öfversatt ett par år förut från den franska <i>Le ci devant
jeune homme</i> och där Sevelin i baron Torrveds roll
egde en af sina förnämsta uppgifter. Äfven denna
kväll skrattade man mycket åt hans öfvermåttan
löjliga framställning. Per Erik Sevelin, då en
fyrtiotvå års man, var allt för mycket benägen att
öfverdrifva, men säker på att alltid vinna bifall
åtminstone på de öfre raderna, och länge hade han namn
för att vara en utmärkt komiker.

De öfriga spelande voro mamsell Charlotte
Lindman, sedan anstäld vid Lindebergs teater, hrr
Wennbom och Ludvig Deland, son till den utmärkte
komiske skådespelaren och ballettmästaren Louis
Deland, samt hrr Hyckert, Berg, L. Kinmansson
och Svensson, alla kända och omtyckta på den
tiden.

Sedan man väl sett »Ålderdom och dårskap»,
började man i salongen under mellanakten, liksom
också i »våningen inunder», på operakällaren, att
sysselsätta sig med den nya operan. <i>Fra Diavolo</i>
hette den, och kompositören var en man med
stadgadt anseende, men på vår operascen hade blott ett
af hans arbeten dittills uppförts, nämligen »Snöfallet»,
som gafs första gången 1825 och sista ett par
månader före första föreställningen af »Fra Diavolo»,
således i mars 1833.

Hvarje musikälskare i Stockholm kände Auber
och visste, att han gjort sig verldsberömd med <i>La 
</i>
<i>
muette de Portici</i>, som gifvits på stora operan i Paris
redan 1828, samt att hans <i>Fra Diavolo</i> vunnit
storartad framgång på Opéra comique 1830. Musiken
till sistnämnda opera hade man köpt i fullständigt
klaverutdrag uti Östergrenska musik- och bokhandeln 
vid Stora Nygatan samt äfven skaffat sig
texten, som såldes i Norman & Engströms boklåda i
Storkyrkobrinken. Nu skulle man höra själfva
musikverket. Det var också hvad man gjorde, och
man fann sig ingalunda bedragen i sin väntan på
något kvickt och behagligt.

Sällström, den då afgudade tenoren, återgaf
titelrollen på ett alldeles förtjusande sätt. Man
tyckte, att hans sång var till och med säkrare än
i andra operor. Man var van att höra honom i
många olika partier, både som Max i »Friskytten»
och som Don Juan, hvilket förvånar vår tid, men
då för tiden icke väckte synnerlig uppmärksamhet.
Sällströms röst var tenor eller åtminstone hög
baryton och ingalunda af så stort omfång som Karstens,
Du Puy’s och äfven Lindströms, men han sjöng
både de högsta tenorpartier och Figaro i »Figaros
bröllop».

Bäst fann man honom likväl som Fra Diavolo.
Äfven hans yttre bidrog att göra något tilldragande
af denna roll. De mörka, blixtrande ögonen, som
gåfvo ansigtet en sydländsk prägel, hans lifliga spel
och någonting på en gång kvickt och sprittande
samt känslofullt i hela framställningen höjde
röfvarehöfdingen i Sällströms framställning till en
högst intressant personlighet, i hvilken Stockholms
hela fruntimmersvärld vardt intagen, att ej säga
förälskad. Något dylikt hade man aldrig förut
erfarit på vår operascen.

Redan Auber och Scribe hade visserligen gjort
något helt annat af figuren än hvad den var i
verkligheten, men Sällström gjorde något ännu mera,
och så vardt den grymme banditen, som i början
af århundradet jagades af general Hugo, Victors
fader, som en helt vanlig missdådare, här adlad
till en högsinnad hjälte med de största inre och
yttre fullkomligheter.

Det var Sällströms största triumf. Han stod
nu på höjden af sin konstnärsbana, men länge dröjde
det icke, förr än allmänhetens högst uppburne
gunstling märkbart aftynade. Öfveransträngning och ett
mindre regelbundet lefnadssätt hade tidigt
undergräft hans fysik. Då han på vår scen skapade Fra
Diavolo, var Sällström blott tretio år, men ett par
år därefter måste han resa till Italien för att söka
återställa sin brutna hälsa. Han återkom sjukare
än förut och kunde icke mera uppträda samt afled
den 18 december 1839. Den af lysande segrar
bortskämde, under ett tiotal af år oemotståndligt
tjusande sångarens minne är nu för länge sedan
förbleknadt, och det är blott någon <i>mycket</i> gammal
stockholmare, som ännu kan skryta med, att han
hört Sällström och sett honom i den lysande
röfvardrägten, där han tog sig så ståtlig ut och var så
fängslande.

***

Redan innan Sällström lemnade detta jordiska,
hade här uppträdt en annan sångare i Fra Diavolos
parti och vunnit allmänhetens gunst. Han var dock
icke med 1833, utan gick då, en femton års
yngling, i Göteborg och funderade på att välja den
militära banan. Men den som var med vid första
föreställningen af Fra Diavolo, det var Henriette
Widerberg, hvars röst liknades vid näktergalens
klara, klingande silfvertoner och som, utan
musikaliska studier, utförde sina sångpartier endast efter
gehör med både säkerhet och kraft. Hon var då
redan 36 år, men en täck och liflig Zerlina.
Hennes förfall på äldre dagar torde vara allmänt bekant.

Den mycket omtyckte Carl Gustaf Lindström,
hofkamrerare, sjöng Lorenzos parti, och hans vackra
röst samt fördelaktiga utseende gjorde sig ännu då
gällande, fastän han var 54 år. Johan Jakob
Fahlgren, sju år yngre, en stark baryton, spelade Matheo
och skildras för öfrigt som en listig Figaro, en
ryslig Kasper och en högst lustig Monte Fiascone (i
»Cendrillon») samt hördes med nöje äfven i
Leporellos parti.

Lordens roll utfördes af Sevelin, hvilken icke
var sångare och hvars böjelse att karrikera gjorde
engelsmannen till en arlekin, som sökte draga
uppmärksamheten från de öfriga. Pamelas parti
innehades af fru Enbom, den högt värderade
sångerskan. De båda banditerna spelades af Lars
Kinmansson, en förträfflig konstnär, som uppträdde
med samma bifall i sång- och talroller, samt Per

Adolf Wennbom, sedan kormästare. Underofficern
var de Lemos, hvilken sedermera tjänstgjorde som
sufflör i många år, och bonden förestäldes af Johan
Peter Håkansson, som afled några år därefter.

I balletten uppträdde hrr Wallqvist, Selinder
och Silfverberg samt mamsell Daguin, dansens
utmärkta primadonna, fru Pfeiffer och mamsell
Fägerstedt.

Operan mottogs med mycket bifall. Man
fröjdade sig åt, försäkras det, de rika, vexlande
melodierna, det lif, den rörlighet och friskhet som
utmärkte stycket, och man fann instrumenteringen
praktfull, om ock stundom något bullrande. De,
som förut känt Auber endast af »Snöfallet», funno
honom i den nya operan vara något helt annat än
endast en härmare af Rossini, en fullt själfständig
tonsättare, som gick sin egen väg och hade
tillräckliga krafter till detta.

Så lär man ha bedömt »Fra Diavolo» på
operakällaren efter föreställningens slut, dit kungl. sektern
och gardesfänriken begåfvo sig och där för öfrigt
sångare och skådespelare samt ett stort antal af
den manliga delen af publiken samlades, under det
många af den kvinliga skyndade hem och slogo sig
ned vid pianot för att spela igenom klaverutdraget.
Melodierna blefvo genast populära och sjöngos öfver
allt i staden. Fra Diavolos lycka var gjord.

Redan dagen därpå innehöll Aftonbladet en
berömmande anmälan. Först ett par veckor därefter
kom Dagligt Allehanda med åtskilliga invändningar

och förklarade Aubers Fra Diavolo icke vara någon
riktig bandit med romanesk, hemsk anstrykning,
utan en »muscadin i frack», en verklig »roué».
Samma tidning fann libretton vårdslöst utarbetad
och ytligt genomförd, men likväl erbjudande
effektfulla situationer och genom handlingens raska gång
fasthållande uppmärksamheten.

»Hvad musiken angår», fortfor Dagligt
Allehanda, »så är Auber genom ’Snöfallet’ redan känd
som en förträfflig quadrill-, anglaise- och i nödfall
äfven française-kompositör, och detta rykte har han
visserligen bevarat, kanske till och med ökat
genom ’Fra Diavolo’.» Och så följde en lång
afhandling om hvad som fordras af hvarje musikaliskt
konstverk.

Dagligt Allehanda förklarade dock, att Sällström
återgaf titelpartiet »med utmärkt skicklighet» samt
att hans kostym var »ganska elegant, sann(!) och
smakfull».

Men, som sagdt, operans lycka var gjord och
inga ofördelaktiga recensioner förmådde ändra
allmänhetens åsigt i det afseendet.

***

Fem år därefter voro kungl. teaterns affärer i
bedröfligt skick. Presidenten Westerstrand hade
ledsnat på det ständiga bråket och dragit sig ifrån
teatern. Han stod visserligen ännu nominelt kvar
som förste direktör ända till maj 1840, men åtnjöt
tjänstledighet från den 1 juli 1838, och då varande
öfverstlöjtnanten, sedan öfversten, Alexis Backman
styrde som »direktör för sceniska förvaltningen»
den från många håll anfallna inrättningen, hvilken
ansågs gå en säker undergång till mötes.

Bland andra olyckliga omständigheter var också
den, att operan icke hade någon tenor af värde.
Då annonserades »Fra Diavolo» till allmän
öfverraskning. Det var fråga om en debut af en tjugu
års yngling. Man uttryckte sina tvifvel öfverallt i
staden. Men den 8 november 1838 kom alla tvifvel
i det afseendet på skam.

Julius Günther uppträdde i det parti, som man
ansåg att <i>ingen</i> annan än Sällström hade förmått
utföra och som man nu trodde skulle vara omöjligt
för någon annan. Men det vardt en lysande triumf
för den unge sångaren. Därmed räddade han ock
operan. Låt oss anföra hvad Dagligt Allehanda
skref den 10 november 1838:

»I nödens stund kommer hjälpen, säger ett
gammalt kristligt ordspråk, och det kan man
verkligen tillämpa i afseende på hr Günthers apparition
på vår scen i en tidpunkt, då åtminstone den
lyriska afdelningen däraf var färdig att nödgas nästan
uteslutas från repertoaren i brist af manliga sujetter
för sången i de förnämsta partierna.»

Tidningen lyckönskade teaterdirektionen och
allmänheten att ha funnit en ung man med
musikalisk bildning och kärlek för konsten, som velat egna
sig åt det, »sådan administrationen är hos oss»,

särdeles otacksamma sceniska yrket, en person med
omisskänliga anlag, hvars spel var ledigt och
naturligt med harmoniska rörelser, en som förstår
hvad han säger.

»Han frapperade», fortfor Dagligt Allehanda,
»genom sitt fullkomligt ogenerade skick, den ton
af gentleman, som röjde sig hos honom såsom
markis, den omvexling han gaf åt sina gester och
hans uppmärksamhet äfven i det stumma spelet.
Rösten är ej af någon ovanlig styrka, timbren ej
så välljudande som Sällströms i dennes vackra
dagar, men det är en frisk, flärdfri och lefvande anda
i hans sång.»

Publiken var också förtjust i unge Julius
Günther, och i sjutton år var han operans mest
omtyckte sångare. Don Juan, Almaviva, Masaniello,
Robert. Nemorino, Raoul lade lika många triumfer
till den han firat redan vid sin debut i »Fra Diavolo»,
och det var till stor saknad för Stockholms
musikälskare och för öfrigt alla teatervänner, som han
vid blott 38 års ålder lemnade scenen.

<img></img>
</chapter>
<chapter name="När Lindesberg öppnade sin teater">

<img></img>

<h2><small>När Lindeberg öppnade sin teater.</small></h2>
<img></img>
<img l></img>

Det var en disig höstdag, den 1 november 1842.
Silos stora termometer utanför hans galanterihandel
i basaren å Norrbro visade fyra grader blidt.
Endast få lustvandrare ströko fram och tillbaka på
den sidan af bron, hvilken annars under den oblida
årstiden var den fina verldens promenadplats, då
däremot den andra sidan, åt Strömparterren,
användes på vackra vår- och sommardagar. Karl den
trettondes torg var ännu icke på modet eller hade,
rättare sagt, förlorat det anseende platsen egde, då
den ännu var verklig trädgård, och ej hunnit
återvinna den fina verldens gunst.

Basaren var ännu modern, blott få år gammal,
med Adolf Bonniers bokhandel på södra ändan och
De la Croix’ kafé, <i>Pavillon du Bazar</i>, såsom
slutpunkt i norr, samt de då fina bodarne där emellan.
Det var, som sagdt, icke många promenerande på
bron den dagen, men icke så få damer syntes dock
styra sina steg till Personnes<footnote>Far till skådespelaren Nils Personne.</footnote> eleganta
sidenkramhandel och manufakturvarumagasin. Saken var
nämligen den, att den bodens innehafvare, som
alltid följde med sin tid, nu ville upprymma sitt gamla
lager och därför sålde mindre moderna varor till
nedsatta pris, något som på vår tid skulle ha kallats
realisation, men det ordet kände man ej till. Det
var för öfrigt icke fråga om »total realisation»,
endast om att göra sig af med det gamla för att få
plats med de nya parisartiklarne, hvilka N. E.
Personne tog in hvarje höst.

»Kan assessorskan tänka sig, att jag för
30 riksdaler kom öfver en äkta schal, som har
kostat 50?»

»Ja, Personne är visst inte dyrare än Taube ... .

»Taube dog för några dagar se’n.»

»Nej, hvad säger expeditionssekreterskan!
Och han som var så ung och så på modet. Hå
kors; Då går jag till John Lemann<footnote>John Leman öppnade 1819 sin bod i n:o 14
Drottninggatan.</footnote> och köper
en <i>camail</i>.  Det är den allra modernaste coiffurn,
af svart sammet med snören och tofsar. Jag skall
naturligtvis på inauguration af Nya teatern i qväll.
Expeditionssekreterskan skall väl också dit?»

»Kommer inte i fråga, fru assessorska. Min
man är alltför mycket lierad med hofvet.
Excellencen Brahe skickar jämt efter honom. En så’n
som Lindeberg kan inte räkna på något anseende.
Det är fräckt af honom att sätta upp en teater för
konkurrens med den kungliga. Men hvad kan man
vänta af en karl som varit dömd till döden?»

»Ack, fru expeditionssekreterska, hela
Stockholm kommer på inaugurationen i afton.»

Så der lät det öfver allt i staden, inne hos De
la Croix och på operakällaren, där källarmästaren
Krieger, kapten vid borgerskapets infanteri, skarpt
ogillade kapten Lindeberg, som ville taga förtjänsten
från den inrättning, hvilken i så väsentlig grad
bidrog till Kriegers stora inkomster, och så väl på
Kastenhof, som uppe på Franska värdshuset vid
Regeringsgatan, nere hos Ryswijks vid Nya
Kungsholmsbrogatan samt på alla andra offentliga ställen,
på börsen och i ämbetsverken talade man om
invigningen af Lindebergs teater. Åtskilliga uttalade
sig mot hela företaget, men flertalet gillade det och
väntade sig stora saker af den nya skådeplatsen,
hvars upphofsman vågade täfla med den hittills
allena rådande kungliga scenen.

På sjutton år, allt sedan kungliga dramatiska
teatern i De la Gardiska palatset brann ned, hade
Stockholm ej haft någon annan egentlig teater än
den för kungliga operan och talscenen gemensamma.
Men under en god del af den tiden hade en enskild
person gjort till sitt lifs uppgift att »rädda den
dramatiska konsten» och »skapa åt Sverige en inhemsk
dramatisk litteratur», hvilket skulle ske genom att

bryta den kungliga teaterns monopol och uppföra
ännu en teater. Den idéns upphofsman och
oförskräckte kämpe var kaptenen <i>Anders Lindeberg,</i>
hvars lefnadssaga här icke behöfver i detalj
upprepas, ty den är tillräckligt känd. Att han till och
med vågat lifvet för sin idé hade gjort hans namn
vida bekant och äfven aktadt af flertalet, fastän de
som stodo i närmare förbindelse med den gamle
konungen eller ville gifva sig utseende af att
särskildt åtnjuta dennes gunst ansågo sig icke kunna
erkänna någon förtjänst hos den modige kämpen.

Anders Lindeberg var en talangfull och kunnig
författare, isynnerhet i politiska frågor, hvarom hans
många artiklar i Aftonbladet buro vittne, men som
skådespelsdiktare hade han ej gjort lycka. Hans
stora sorgespel på vers, »Blanka», som uppfördes på
kungliga teatern våren 1822, kunde ej gifvas mer
än sex gånger. »Toni», dram i 3 akter, hann på
samma scen, tio år derefter, ej längre än till fem,
och »Prestgården», dram i 5 akter, spelad på hans
egen teater efter ytterligare tio år, fick blott fyra
föreställningar. Dessa motgångar kunde dock icke
afskräcka honom. Han öfversatte en mängd
dramatiska arbeten och fortfor att lefva för teatern.

Under 1830-talet ingick han gång på gång till
K. M:t med anhållan att få upprätta egen teater,
och hvarje gång vardt hans anhållan afslagen.
Öfverallt, hvar han kunde komma åt, sökte han
skriftligen bevisa, att kungliga teaterns uteslutande
rätt vore grundlagsvidrig, och för en sådan skrift

åtalades han som majestätsförbrytare och dömdes
till döden, benådades, men tog ej emot den kungliga
nåden samt frigafs slutligen sedan allmän amnesti
utfärdats och hvilken lyckliggjorde <i>tre</i> personer.

År 1841 hade Torsslow hyrt den lilla
sällskapsteatern i Kirsteinska huset, men gaf icke sällskaps-
utan offentliga föreställningar, hösten 1841—våren
1842. Då ansåg Lindeberg sig icke behöfva söka
något vidare medgifvande till det företag som så
länge vägrats honom. Han köpte en tomt vid Lilla
Trädgårdsgatan och lade där, den 21 mars 1842,
grunden till en byggnad, som skulle inrymma hans
nya teater.

***

Mången stockholmare fann platsen något
aflägsen. Visserligen låg den icke långt från den
kungliga teatern, hvilket af Lindebergs motståndare
anfördes som djärft trots, men Lilla Trädgårdsgatan
var en ganska oansenlig gata, bebygd mest med
dåliga trähus, ända från det Schultzenheimska (gamla
Tungelska) huset i hörnet af Arsenalgatan och bort
till hörnet af Enkhusgränd, dit Bianchini sedan från
Storkyrkobrinken flyttade sitt schweizeri. Baksidan
af dessa ruckel gränsade till några trädgårdstäppor,
bland hvilka en var rätt vacker och hörde till
bokhandlarn Isbergs egendom, där nu för tiden det
Wallenbergska huset i ädel stil reser sig. På
täppornas andra sida sträckte sig Katthafvets döda och
stinkande vatten, men som få är derefter
förvandlades till den vackra plats, hvilken nu heter
Berzelii park.

»Teatern skall invigas i höst», försäkrade
Lindeberg, men det kunde ingen annan tro. Man
kunde väl ej bygga och inreda ett stort teaterhus
på ett halft år. Och hvem visste väl dessutom,
om icke Kongl. Maj:t skulle komma att afbryta
byggandet? Detta afhördes dock icke, och i slutet
af oktober gaf regeringen sitt oinskränkta bifall.
Då var huset redan under tak, men misstroendet
till inredningens snara fullbordande därmed
ingalunda häfd.

»Gubben Lindeberg kan väl icke trolla heller»,
sade man, »äfven om han kan göra rätt vackra
konster.»

Han kallades alltid »gubbe», ehuru han då ej
ännu fyllt femtiotre år, och gubbaktig såg han ut.
Enligt egen skildring, i bref till fru Carlén, var han
till växten snarare liten än stor, med ett af
kopporna förstördt ansigte, som naturen för öfrigt
aldrig ämnat att bli intagande, med en organ, hvilken
en viss häftning vidlådde, och i hela sitt sätt att
vara något »trivialt», som han icke alls brydde sig
om att skingra.

Hans yttre var hvad man brukar kalla
»osynligt». Men detta var, försäkrar fru Carlén, endast
det första intrycket. I det följande ögonblicket erfor
man »hela väldet af den osynlighet som gömmer en
själ, hvilken för att röja sin kraft och sitt värde icke
har behof af en storartad staty att herbergera dem.»


På ett porträtt, som Stjernström sedan lät
uppsätta öfver teaterns scen och ännu sitter där, är
Lindeberg afbildad med nedvikt skjortkrage, hvilket
ingalunda var bruket på den tiden, men som
uppgifvits skola förskrifva sig från den tid, då han i
fängelset plägade knyta om sin halsduk för att se
hur det skulle taga sig ut, när hans hals skulle
blottas för bilan, en föga trovärdig och med
Lindebergs anspråkslösa sinne ingalunda
öfverensstämmande sägen.

För den som tecknar detta femtioårsminne står
»gubben» Lindeberg alltid som en gammal herre
i pels och kalott, såsom han brukade visa sig i
Nya teaterns direktionsloge då och då under
föreställningarna, och då ingalunda barhalsad, snarare
inkrupen i pelsverket.

Lindeberg hade 1826 gift sig med den då
tjugutvåårige mamsell Enbom, en af kungliga
teaterns bästa sångerskor, Armidas, Paminas, donna
Annas och äfven Isabellas mycket berömda tolk,
men de skildes sedermera, och han bodde med sin
syster, sin son (numera grosshandlaren Anders
Wilhelm Lindeberg) och sin dotter i ett honom
tillhörigt litet trähus, då n:r 15 Riddaregatan, i hörnet
af Skepparegatan. Der reser sig nu sedan några
år ett stort stenhus med nummer 34, men många
erinra sig nog det gamla trähuset, som var den
hederliga kaptenens, där harv satt och gjorde upp
planer till den sceniska konstens räddning.

***



Oktober 1842 nalkades mot slutet, då man
öfverraskades af rosenröda bref, som skickades
omkring i staden, i synnerhet till akademier, vittra
samfund och kårer samt tidningsredaktioner. Dessa
bref innehöllo bjudning att med sin närvaro hedra
<i>Nya teaterns invigning</i> den 1 november. Man kunde
således ej tvifla längre. Anders Lindeberg kunde
verkligen trolla. Alla tidningar, med undantag af
Statstidningen (Post- och inrikes tidningar), sjöngo
trollkarlens lof, och äfven mycket konungska
personer måste erkänna, att den »fräcke rabulisten»
vore en utomordentlig man. I folkgunsten stod han
högre än någonsin.

Så kom den högtidliga aftonen. Utom de
inbjudna, hade många andra också varit angelägna
att få vara med och köpt sig biljetter, hvilka på
de förnämsta platserna kostade 1 rdr 16 sk. banko,
något som man visserligen fann dyrt, men den
aftonen gärna betalde. Man hade förutsett
folkskockning på gatan, hvarför polisen vidtagit sina
försigtighetsmått. Säkerheten på Stockholms gator var
den tiden ej synnerligen stor, och polisbetjänterne
hade anbefallts till »flitigare patrullerande» samt
erhållit förstärkning af extra manskap, något som
dock ej hindrade att polismästaren Limnelius själf
en afton i samma november månad öfverfölls och
på platsen mellan kungliga operahuset och n. v.
Karl den tolftes torg rånades på sin hatt och
plånbok med 300 rdr banko.

Den ett par dagar förut i ledigheten efter

generalmajor Möllerhjelm tillförordnade
öfverståthållaren, chefen för Lifbeväringsregementet, grefve
Mauritz Lewenhaupt, utfärdade särskildt förordning
om huru de vagnar som förde spektakelbesökande
till Nya teatern skulle färdas, och likväl hade
fotgängarne rätt svårt att taga sig fram i det dåliga
väglaget mellan vagnarna. Det regnade smått.

Klockan 6 öppnades dörrarna, och, snart fyldes
salongen af högtidsklädda, välvilligt stämda och på
festföreställningen mycket nyfikna åskådare. Man
fann allt utomordentligt lyckadt, och i salongen
hördes utrop af förundran, huru allt kunnat på så
otroligt kort tid göras så fullfärdigt. Det var dock
icke fullfärdigt, men såg så ut, och det var
åtminstone så mycket, att man verkligen kunde få ett
skådespel uppfördt.

I salongen fans mycket fint, om också ej
alltigenom förnämt folk. Det var ej bara assessorskan
som prunkade i <i>camail</i> af sammet. Där syntes
också grosshandlarfrun i sådan hårklädsel, men ej
af svart, utan ljusblå sammet med plymer, som
blandade sig med korkskruflockarne, äkta eller
löslockar, och föllo ned på halsen ofvanför den röda
sidenklädningen, garnerad med svarta spetsar, fästa
med gagatstenar och med svarta kordonger, mot
hvilka de hvita handskarne togo sig ganska
festligt ut.

»Nej, se på mamsell Moberg med bart hår och
fläta! Ska’ <i>det</i> vara modernt nu?»


»Åh, hon har en <i>chou</i> i nacken, du, och en
stor guldnål i den.»

»Fröken Plåtsköld är rätt söt i sin hvita
tarlatansklädning med de gröna rosetterna.»

»Friherrinnan där borta... att hon verkligen
är här! Hon har mössa af blonder med så mycket,
mycket blommor och band.»

»Ja ha, och så har hon röd sidensarsklädning,
modfärg, med korta ärmar och snibblif och hvita
korthandskar. Det är nog nyaste mod allt ihop.»

»Hvad tycker kunglig sektern», sade en herre
på amfiteatern till sin granne, en liten välfödd man
omkring fyrtio år, med frisk ansigtsfärg, mörkt hår,
små mörka polisonger och glasögon med guldbågar,
»att man icke ser till någon af svenska
akademien?»

»Beskow har skickat tillbaka bjudningsbrefven»,
upplyste den tillfrågade. »Hvad säges om en dylik
sottis?»

»Dalman påstår, att svenska akademiens
sekreterare skickat igen bjudningsbrefven», hviskade en
herre i grannskapet, som hört hvad mannen med
guldbågarne yttrat.

»Puh, det visste jag för tre veckor sedan»,
förklarade med mycken tvärsäkerhet en ovanligt
storväxt man.

»Nej min käre Johansson, nu skar du allt i
växten, förklarade en annan lång, men ganska
mager herre med hår af samma färg som Tizians
qvinnors. »Det skedde först i går, skulle jag tro.»


Och så skrattade man åt Johan Johanssons,
Argusutgifvarens, förvetenhet, och en liten man
med stort hufvud, mörkt lockigt hår och helskägg,
en på den tiden för civila sällsynt prydnad,
erinrade om hvad den långe magre i Aftonbladet förut
påstått, att ordet »argumentera» helt simpelt
härledde sig från <i>Argus</i> och latinska verbet <i>mentire</i>.

»Det har Hierta sannerligen rätt uti», tillade
Sturzen-Becker, han med helskägget.

»Nej, se öfverste Backman!» utbrast prestmannen 
Mellin, och lika stort ogillande, som baron
Beskows åtgörande orsakat, lika godt intryck
åstadkoms af att vid Lindebergska teaterns invigning se
kungliga teaterns styresman. Många af de kungliga
skådespelarne såg man dock icke till. Där satt
likväl Lars Hjortsberg, som åtta år förut lemnat
kungliga scenen. I hans sällskap syntes en ung
man, hvilken, oaktadt han då ej ännu fyllt
tjugufem år, redan var en af publikens gunstlingar. Det
var Carl Gustaf Sundberg.

Hvart man för öfrigt blickade såg man
personer som gjort sig bemärkta inom literaturen eller
konsten. Alla väntade med otålighet på hvad
komma skulle. Den starka ekläreringen tycktes
besvära många. Den bestod af ganska oskyldiga
oljelampor.

Men klockan var <i>half sju</i>, den tidens
teatertimme. Den godt besatta orkestern, på andra sidan
om stående parterr, spelade upp introduktionsmusiken, 
komponerad af J. W. Söderman, August
Södermans far. Och så gick ridån upp. Det var otvifvelaktigt 
det gladaste ögonblicket i Anders Lindebergs
lif, belöningen för så många års strider och
ansträngningar.

Nu gälde det först prologen. Sjelf hade
Lindeberg naturligtvis icke haft tid att skrifva den. Han
hade därför begifvit sig till Upsala för att hos
skalden Valerius, kanslirådet och kungliga teaterns f. d.
sekreterare, beställa denna oundgängliga inledning,
men Valerius skall, enligt hvad Crusenstolpe
uppgifver i sina »Medaljonger och statyetter», ha
försäkrat, att han, »såsom sjuklig, förlegad och på
köpet spektakelhatare», saknade både skicklighet
och lust att erinra allmänheten om sin redan glömda
tillvaro. Lindeberg vände sig då till kungl. sekreter
Ingelman, känd vitterhetsidkare och en af Blanches
och Carléns närmare umgängesvänner. Denne åtog
sig författareskapet och kvad bland annat:

<poem>	»Lefve <i>konsten!</i>  Hvarje ädelt sinne
	I det tempel trifs så gerna inne,
	Der dess gudom uppenbarar sig.
	Lik en rosig morgon före ljuset,
	Denna genius, stigen ned i gruset,
	Till åskådningens fullmogna middag
	I sitt sköna färgspel lede dig!» </poem>

Väldiga handklappningar, bifallsrop, ett och
annat förstulet, medömkande leende förtrogna
vänner emellan. Derpå följde direktör J. N. Ahlströms,
den kände tonsättarens, musik till <i>Agne</i>, Lings
aldrig förut uppförda skådespel, fosterländskt, men
— tråkigt, <i>rysligt</i> tråkigt. Utförandet var ej heller
det bästa. Lindeberg hade skrapat ihop icke
mindre än 36 skådespelare och 30 skådespelerskor, af
hvilka väl ingen enda var af första ordningen, ej
heller af andra, men som lifvades af ledarens
outtömliga nit och ihärdighet. Agne, Upsala
öfverkonung, utfördes af herr Isberg, en lång, ståtlig
karl, som förut lär ha haft anställning vid ett af
de skånska kavalleriregementena, men därjemte
skall ha idkat skomakeri och tillverkat cigarrer
samt slutligen genom sin svåger August Blanches
bemedling fick en inspektorsbefattning vid inrikes
tullbevakningen, och, då denna efter få år upphörde,
pensionerades för sin återstående lifstid.

Agnes söner i första giftet spelades af hrr
Andersson och Bergdahl, Skjalf af fru Tillgren, då,
vid 29 års ålder, känd från Djurgårdsteatern samt
sedermera under elfva år en inom det nya
teaterhuset mycket använd skådespelerska, hvilken år
1856 anstäldes vid den kungliga scenen, där hon
stannade i tre år, hvarefter hon i flera år spelade
på Södra teatern och slutligen tillhörde den
Hammerska. Hon afled 1877.

Loge, finsk prins, utfördes af herr Stjernström,
hvilken vid sitt inträde mottogs med
handklappningar. Han var då blott 26 år, men hade redan
i sjutton år tillhört kungliga teatern. Ulf, hofkämpe,
spelades af herr Seelig, farbror till Lotten Seelig,
den unga stjärnan på samma scen i våra dagar.
För öfrigt uppträdde mamsell Lindman, hrr

Lindmark (sedan en tid regissör vid kungliga teatern),
O. Hyckert (bror till kungliga teaterns J. H. Hyckert),
Zetterholm, hvilken sedan vardt en af den scenens
förnämste skådespelare och slutade som Södra
teaterns direktör, samt hrr Berglund, Stattlander och
Björk.

Åskådarne hade otvifvelaktigt rätt ledsamt,
men den välvilliga stämningen fortfor under alla
de fyra timmar, som detta skådespel räckte.
Derefter återstod <i>Pröfningen</i>, och detta
tillfällighetsstycke af Onkel Adam var en ytterligare pröfning.
J. W. Söderman hade komponerat musik till
overturen och kupletterna.

De i stycket uppträdande voro hrr Blomqvist,
mamsellerna Laurent och Westerberg, hrr Blanche
(Augusts bror), Björkman, Högqvist (den af A.
Blanche mycket omtalade Jean, Emilie Högqvists
bror), fru Isberg (A. Blanches syster), hrr <i>Norrby</i>,
Ingerman, Högfeldt (slutligen regissör vid
Dramatiska teatern), Selander och Agrell.

Af alla de många som uppträdde den aftonen
lefva 1895, så vidt jag kunnat utforska, icke flere
än hr Norrby, ända till för ett par år sedan
Dramatiska teaterns högt aktade lefnads- och konstfriske
nestor, samt hr Selander, senast känd som »Karl
den femtonde i hvardagslag».

Först vid midnatt var föreställningen slutad.
Man hade således mellan fem och sex timmar
tålmodigt egnat sig åt glädjen att se Anders Lindebergs 
lofvärda bemödanden krönta med framgång.
Sedan följde en storståtlig enskild fest med
jublande tal, sång och versifierade skålar, hvarunder
Lindeberg hyllades som de fosterländska
sånggudinnornas ädle frihetskämpe. När man slutligen mot
morgonsidan vandrade från teatern, rasade snöstorm
i hisklig yra öfver den mörka staden. Anders
Lindeberg hade ej heller besegrat alla stormar. Inom
två år måste han till sina borgenärer afträda
teatern, men aldrig skall dock glömmas hvad han
verkligen uträttade för vår inhemska sceniska konst.

<img></img>
</chapter>
<chapter name="En majdag i Värend">

<img></img>

<h2><small>En majdag i Värend.</small></h2>
<img></img>
<img l></img>

Maj 1843 var icke någon maj med »rosor i håret»,
utan med kallaste puder. Det hade mer än en gång
snöat under dagarne närmast före den 11,
tjugufemårsdagen af Karl Johans kröning i Stockholm,
och icke en enda droppe regn hade fallit. Man
klagade öfver kyla och torka och påstod, att allt vore
annorlunda mot i den »gamla goda tiden», då man
hade <i>verklig</i> vår med grönt och blommor. Nu var
marken torr och gul, nästan som under vintern.
Termometern höjde sig föga öfver fryspunkten.

I gränderna låg is ännu kvar och fick ligga
där till längre fram, då den kunde smälta af sig
själf. En insändare i <i>Nyaste</i> Dagligt Allehanda, ett
äldre släktled af <i>Nya</i> Dagligt Allehanda, föreslog,
att husägarne skulle hemta solsken i öppna säckar
för att släppa ut i gränderna till isens upptinande.

I förbigående kan måhända nämnas, att vintern
hade varit blid. Vid festligheterna den 6 februari
rådde regn och snöslask, och natten därefter
hällregnade det oupphörligt. Återstoden af månaden
var något kallare, men utan stark köld. Likadant
var förhållandet i mars, men kylan visade sig något
skarpare i april och höll sig långt in i maj.

Ångbåtarne hade dock i dessa dagar börjat sina
turer, och Ormen Långe kom ända från Linköping,
under det Gustaf Vasa slog sig fram till Strengnäs
och Vesterås, men det var mycket is ännu i
Mälaren. Till Stockholms omgifningar österut hade
man nu fått bekväm lägenhet med ångslupen
Gustafsberg, som gick hvarenda dag, något riktigt
utomordentligt på den tiden, till Gustafsbergs
»postlinsfabrik».

Stockholms folkmängd hade gått upp till nära
85,000, hvilket var en tillökning af 10,000 på tjugu
år, till och med på fyrtio år, ty från århundradets
början till senare delen på 1820-talet höll
invånareantalet sig på några och sjutio tusen. Och huru
såg det ut i hufvudstaden? Här fanns ingen
vattenledning, utan man hemtade sitt dricksvatten ur
brunnar, af hvilka flertalet var dåligt och
helsofarligt. Gas kände man ej till, men tyckte att man
hade en ganska god gatubelysning i de Argandska
lyktorna, som kommit i bruk ej fullt halft annat
årtionde förut, fastän de visst icke funnos i <i>alla</i>
delar af staden. Trottoarer funnos icke. Skulle
man vika undan för ett åkdon, fick man gå i
rännsten invid husraden på den alltid illa stenlagda

gatan. Det var först genom förordningen af den 25
maj 1849 som trottoarerna tillkommo, men länge
tålde det, innan de vordo mera allmänna, och man
kan ännu i dag träffa på gator utan dessa gångbanor.

***

Det är nästan svårt att tänka sig, det ett stort
antal stockholmare, som ännu ej är så lastgammalt,
har varit med på den tiden, då vår stad saknade
gas, vattenledning, god polis, duglig eldsläckning,
trottoarer och mycket annat som nu anses alldeles
oundgängligt. Men Stockholm var äfven på den
tiden en glad stad. Nöjena voro väl icke så många
som nu, men tillfälle att roa sig saknade man visst
icke. Sällskapslifvet var gladt och i ständig fart.
Man hade också redan två teatrar, utom
sommarteatern på Djurgården. Konserter och soaréer
förekommo ofta. Oie Bull gaf konsert här i början af
1848. Långt in i maj hade man offentliga
musiktillställningar, t. ex. Olof Willmans konsert i
riddarhussalen, där den talangfulle violinisten, med
biträde af mamsell Lind, samt hrr Günther,
Strandberg och Belletti, förskaffade hufvudstadens
musikvänner en högst angenäm afton. Bland de
uppträdande var också konsertgifvarens dotter, mamsell
Anna Willman, hvilken, ehuru endast sexton år, i
sitt pianospel ådagalade mycken säkerhet, klarhet
och rytmisk känsla. Olof Willman, den högt aktade
konstnären, dog redan ett år därefter, men lemnade
i sin dotter och sin son Anders värdiga arftagare
till det i våra musikhäfder utmärkta namnet.

En annan ung pianist gaf också konsert i maj
1843, nämligen Mathilda Ebeling, dotter till den
som flöjtist i hofkapellet i 26 år tjenstgörande J. L.
Ebeling. Mamsell Ebeling var då icke fullt sexton
år, men började göra sig bekant som konstnärlig
pianospelerska. Det var först något senare hon
väckte uppmärksamhet som sångerska, och
sannolikt skulle hon ha vunnit europeisk ryktbarhet, om
döden ej skördat henne, då hon nyss fylt tjugufyra
år. Nu hade hon stor musikalisk soaré i Stora
börssalen och biträddes af k. hofkapellet, mamsell
Lind och herr Günther, hvilka två aldrig fingo
saknas på en bättre musiktillställning.

En afskedsrecett på k. teatern i maj 1843 gafs
för fullt hus och bevistades af så många
teatervänner som möjligtvis kunde komma öfver biljetter,
hvilka såldes i Falkenbergska huset, 29
Drottninggatan, där recettagerskan, Sophie Daguin bodde.
Mamsell Daguin var fransyska, men hade kommit
hit redan vid fjorton års ålder och vardt snart k.
operans förnämsta dansös, verklig konstnärinna. Vid
fyratiotvå års ålder tog hon nu afsked som
premièredansös och uppträdde den 5 maj 1843 som
Aglaë i Philippe Taglionis pantomimballett <i>l’Elève de
l’amour</i>.  Det var något som alla ville se. Hon
kvarstod dock ända till 1856 för mimiska roller,
hvilka man då ännu kunde få se på k. teatern, samt
vär i 26 år utmärkt lärarinna för teaterns
balettelever. Minnet af hennes konst utplånas icke hos
gamla teatervänner, enär det var en mindre vanlig 
konst. Hon afled 1881.

***

Oaktadt de många teatertillställningar, som
blomstrade i kalla och torra maj det året, var det
dock en tillställning, som mest intresserade
hufvudstaden, isynnerhet hvad man kallar den stora
allmänheten. Det var en festföreställning på k.
teatern. Karl Johan var visserligen icke så populär
nu, som i början af sin regering, och öfverallt i
landet hördes en föga artig opposition mot hans
regeringshandlingar, men stockholmarne ville dock
fira »gamla kungen» och hade därför ställt till en
storartad fest den 6 februari, tjugufemårsdagen af
hans tronbestigning, som firades med allmän
illumination, transparanger, högtidsbal på börsen,
borgerskapets paradering och festföreställning på operan.
Det var riktigt präktigt, och bland de många
tillställningarna lyste också k. teaterns
»nationaldivertissement», som författats af akademie-adjunkten
C. W. Böttiger, känd skald och estetiker, och
hvartill musiken dels tonsatts, dels anordnats af
kapellmästaren Johan Berwald samt med balett af
Anders Selinder, den outtröttlige balettkompositören.

Publiken var förtjust öfver att få se svenska
scener med svenska dräkter och svensk musik, allt
sammans fosterländskt tilltalande, hvarvid man då
icke på länge varit van. Svenska stycken hade
under lång tid hört till de sällsyntaste undantag,
och man hade till och med bildat sig den
öfvertygelse, att det svenska sceniska författareskap,
som börjat uppspira under Gustaf den tredje, aldrig
skulle få någon vidare utbildning. Det var först
ett halft år före maj 1843, som den svenska
dramatiken hade genom Lindebergs Nya teater börjat
åter visa tecken till lif, men ännu trodde man icke
mycket på fortsättningen. Man var därför så mycket
mera öfverraskad, då magister Böttiger kom med
sitt »Nationaldivertissement», och efter det väckte
så stort bifall, ville teatern också fira den 11 maj,
som var tjugufemårsdagen af konungens kröning.
Böttiger skref ett nytt »divertissement», som fick
namnet »En majdag i Värend» och gafs första
gången den 11 maj 1843. Det var ett »tillfällighetsstycke 
med nationalmelodier och danser», hvartill
musiken anordnats af Johan Berwald, liksom
dansen af Anders Selinder.

***

Denna teaterföreställning var visserligen den,
som mest intresserade allmänheten, men utgjorde
dock icke den enda på jubileumsdagen. På
middagen hölls stort ordenskapitel med då öflig
procession och predikan i slottskapellet. Öfver de
senast aflidna serafimerriddarne, liksom öfver de nu
utnämnde höll ordenskansleren, h. ex. grefve
Rosenblad ett tal, och den som predikade var k.
hofpredikanten Tegnér. Det hela var mycket
högtidligt, men kungen själf deltog icke i processionen,
hvaremot han efter ceremoniens slut lemnade
särskilda företräden åt preussiske ministern grefve v.
Galen, danska sändebudet grefve Moltke och
österrikiska chargé d’affaires grefve v. Rechsberg.
Franska sändebudet grefve Mornay hade dagen förut
haft särskildt företräde.

Teatersalongen erbjöd, som det så ofta heter,
en festlig anblick, men den gången var det nog
icke öfverdrift i det uttrycket, och vår gamla
kungliga teatersalong kunde onekligen se festlig ut.
Första raden och öfre amfiteatern glänste af sköna
damer i stor toalett. Det finnes kanske ännu en
och annan af de sköna damerna i lifvet, men de
femtio åren ha väl icke gått alldeles spårlöst förbi,
äfven om de ännu ega lifligt minne af den lysande
teateraftonen den 11 maj 1843.

I kungliga logen syntes drottning Desideria,
kronprinsen och kronprinsessan, prins Karl, då
sjutton år, och den trettonåriga prinsessan Eugénie
jämte en lysande hofstat. Öfverallt pratades om
dagens betydelse och dagens tilldragelser för öfrigt.
Herrarna på amfiteatern uttryckte sin förvåning
öfver den ovanligt stora silfverexporten. Det
berättades, att huset Michaelson & komp. skickat ut
32,800 piaster, men Clementson ända till 55,000.
Schön & komp., Dugge & Settervall m. fl. hade
också deltagit i exporterandet, hvilket på en enda
remissdag motsvarade 350,000 rdr banko eller öfver
en half million i vårt nuvarande mynt. Hvarför

lade riksens ständers bank sig icke emot silfrets
utskeppande? sporde man.

»Har kunglig sektern varit på expositionen?»
frågade en dam, som icke bekymrade sig om
silfverexporten. »Ack, hvad Westin är söt! Han har
en stor allegorisk tafla med Cybele och Saturnus
och de fyra årstiderna. Och så har han målat
Flora, som kastar blommor, sådana där linnéa, på
Linnés byst.»

Ja, kunglig sektern hade varit på kungliga
akademiens exposition i prins Karls palats och hade
också sett konduktör Törnqvists ritning till
börsbyggnad.

»En förhoppning för framtiden i afseende på
publika byggnader», förklarade kunglig sektern.

Han berömde konduktör Scholanders interiör af
ett galleri, som var laveradt i tusch med stor
finhet i detaljer och elegans i behandling, liksom
konduktör Havermans utsigt af Riddarholmen, tagen
från Myntgatan. Men bäst tyckte kunglig sektern
om konduktör Lunds stora tafla, som förestälde
Karl Johans besök i Gustavianska grafkoret den 6
november 1832 och samma hr Lunds två
bataljtaflor.

Det är samme hr Lund, som, femtio år efter
den tiden, har till specialitet att måla döda fåglar
och hvars raka gestalt med det högburna hufvudet
man ännu ser på våra gator.

»Men har ni sett Heidekens utsigt af Weylandts
villa på Djurgården, har friherrinnan ... Ja så,

herrinnan talar om <i>S. H. T.</i> af L. D. G. Jo, boken
har just nu kommit ut. Den är verkligen af en
baron De Geer, ung extraordinarie i
justitiestatsexpeditionen. Men har friherrinnan läst Almqvists
<i>Tre fruar i Småland?</i> Det är det allra nyaste ...
Åhå, nu börjar ouvertyren. Den är gammal. Är
af Kraus.»

Man lyssnade andäktigt till denna musik, som
visserligen var af en utländing, men tonsättaren
hade så införlifvat sig med sitt nya fädernesland,
att man ansåg hans skapelser för svenska och
såsom ett kärt minne från Gustaf den tredjes dagar.
Efter uvertyren framträdde Georg Dahlqvist och
framsade stycken ur Tegnérs »Svea», som gjorde
högtidligt intryck. Men så kom aftonens förnämsta
afdelning »En majdag i Värend». När ridån gick
upp, såg man en plats mellan två småländska
bondstugor och i bakgrunden en sjö och en kyrka. Det
satte åskådaren genast i stämning. Det var
morgon. Man hörde vallhjonens lurar och koskällornas
pinglande. En ung bonde (hr Hyckert) samtalade
med sin hustru (fru Gelhaar), och hennes bror, en
ung Smålands husar (hr Günther) klef ned från
loftet.

Det var föräldrarnes silfverbröllopsdag, fader
Åkes (hr Fr. Kinmansson) och mor Brittas (fru
Bock). Den åttioårige Blekingsbonden Truse (hr
Dahlqvist) f. d. riksdagsman, påminde om att det
också var 25 år sedan kungen krönts, och det väckte
bifall i salongen. Man klappade händerna ... Men

så kommer Märta till häst. Stor glädje på scenen
och ännu större i salongen, ty Märta var ingen
annan än själfva mamsell Lind, då tjugutre år, och
sjöng en munter visa, som väckte en storm af
förtjusning. »<i>Den</i> mamsell Lind! <i>Den</i> mamsell Lind!»

Jenny Lind var då icke ännu den världsberömda
konstnärinnan, men hon var k. teaterns högt
skattade primadonna och publikens älskling. Hon var
alltid ypperlig på scenen, men att man i Normas,
Alices, Valentines och Lucies utmärkta
framställarinna skulle finna den ypperligaste svenska
bondtös, det hade man aldrig kunnat tänka sig, en jänta
så sann och öfvertygande med bonddrillar och
bondlater. »<i>Den</i> mamsell Lind!»

Någon djupare dramatisk handling finner man
naturligtvis icke i detta tillfällighetsstycke, men en
liten handling fanns dock, enkel och okonstlad.
Författaren hade med mycken skicklighet förstått att
draga fördel af det ämne han skulle behandla. Det
hela var fosterländskt och väckte därför bifall. Visst
var det något långt, tyckte somliga, ty det drog
ut i tvä timmar, men andra funno detta öka
värdet, ty man kunde ej få se och höra för mycket
af något så äkta svenskt. Nog föreföll det
underligt, att husaren Erik skulle sjunga sin sång för
kung och fosterland på melodien: »Vin fördrifver
galla», men melodien var i sig själf så vacker och
sjöngs så hänförande af Julius Günther, att man
dock ej ville ha den utbytt mot någon annan.

Bland de uppträdande gjorde hr Belletti mycken

lycka som en med gipsfigurer kringvandrande
italienare, hvilken sjöng Tarantellan för svenska
bönder. N. W. Almlöf var en myndig länsman och
Isidor Dannström väckte stormande jubel för sin
utmärkta klockare. Öfriga af de förnämsta
framställarne fingo, såsom en bland åskådarne sedan
uttryckte sig, »uppbära rättvisa loford för en riktig
och naiv uppfattning af sina roller».

Vid hvarje uttryck, som syftade på dagens
betydelse, klappades händerna i salongen, och då
föreställningen var slutad, begärdes och <i>afsjöngs</i>
folksången, den gamla »Bevare Gud vår kung!» Man
nöjde sig icke då med att låta orkestern <i>spela</i> den
<i>sången</i>, utan den sjöngs verkligen af alla närvarande.

Att <i>En majdag i Värend</i>, ehuru själf icke af
något egentligt dramatiskt värde, likväl bidrog att
höja smaken för inhemsk dramatik är obestridligt.
Liksom efter den kalla och torra våren 1843 följde
en ganska vacker och varm, men ej het sommar,
så gick den svenska dramatiken en bättre, om
också icke lysande framtid till mötes.

Och ännu lefva bland oss icke så få af dem,
som uppträdde i »En majdag i Värend». Jag kan
nämna hrr Dannström, Günther och Sundberg, af
hvilka den sist nämnde utförde en bonddrängs roll,
fröken Fundin, som spelade Karin, fru Billing (då
mamsell Ström), som var Ingrid, bägge bondflickor,
fru Sundberg (då mamsell Gillberg), som återgaf
en liten flickroll (Elins) samt fröknarna Fägerstedt
och H. Ek, som deltogo i »Värends lifvakt».
Däribland var också lilla mamsell Frischman, nu gamla
fru Caspér, hvilken var dotter till teaterfiskalen
Frischman och född i kungl. operahuset. Till en
annan person, som redan då var i kungliga teaterns
tjänst, också född i samma hus, samt ännu femtio
år därefter i daglig verksamhet som kungl. teaterns
kamrerare, hr G. F. Törner, står jag i
tacksamhetsskuld för att han uppfriskat mitt minne om den
personal, som medverkade vid »En majdags»
uppförande. Han har också meddelat, att stycket gafs
femton gånger från den 11 maj till den 15 juni 1843
och skaffade teatern en inkomst af i nuvarande mynt
motsvarande 18,091 kr. 68 öre.

***

I samband med minnet af »En majdag i
Värend» torde kanske böra erinras, att författaren till
den af Isidor Dannström då sjungna »Klockarfars
visa» skall, enligt hvad upplyses i den 1892 utgifna
»Minnesruna öfver John Wilhelm Bäckström», vara
författad icke af C. W. Böttiger, utan af nämnde
Bäckström, en intelligent och bildad
boktryckeri-konstförvandt, broder till den kände författaren,
amiralitetskammarrådet P. O. Bäckström och som
afled den 3 februari 1892.

<img></img>
</chapter>
<chapter name="När Rika Morbror var ung">

<img></img>

<h2><small>När Rika Morbror var ung.</small></h2>
<img></img>
<img l></img>

»Blanche har skrifvit en pjes till», sade man 1845
på våren, och fann det vittna om en ovanlig
alstringsförmåga, ty det var icke mer än några veckor
sedan <i>Läkaren</i> hade gått första gången öfver
tiljorna. Den då trettiotreårige författaren hade redan
förut hunnit med <i>Positivhataren</i> (1843), <i>En trappa
upp och på nedra botten</i> (s. å.), <i>Magister
Bläckstadius</i> (1844), Nyårsrevyn <i>1844—1845</i> samt
<i>Stockholm, Vesterås och Upsala</i>, som uppfördes första
gången den 6 mars 1845. <i>Läkaren</i> gafs den 12
mars s. å.

Det var isynnerhet för Lindebergs Nya teater,
som Blanche arbetade, men »Magister Bläckstadius»
hade han lemnat åt Fredrik Deland, som då hade
Djurgårdsteatern, och »Läkaren» åtnjöt äran att
uppföras på k. teatern med sådana framställare som
N. W. Almlöf, G. Dahlqvist, Fanny Hjortsberg,
Hyckert, fru Ch. Almlöf m. fl. af första ordningen.
Bland balgästerna märkte man unge Swartz,
hvilken, ehuru vid nyss fylda nitton år, redan drog
uppmärksamheten till sig, men samma år öfvergick
till Nya teatern. Af de trettio personer, som
uppträdde i Läkaren 1845, lefva numera endast, så
vidt jag vet, fröken Fundin, hrr Günther, Swartz
och Hoffman, nu kostymförvaltare vid k. operan,
samt fru Billing, då mamsell Ström.

»Positivhataren» och »Magister Bläckstadius»
hade vunnit största framgången bland de redan
gifna lustspelen, och »Läkaren» var ett populärt
skådespel, som visade att författaren kunde
intressera äfven på det allvarliga området. Nyårsrevyn
»1844—1845», sceniskt trolleri i en akt, hade
däremot icke gjort så stor lycka, och auditör Blanche,
hvilken i egenskap af tidningsman och utgifvare af
halfveckobladet Freja förskaffat sig åtskilliga
ovänner, vardt just icke mildt behandlad af
teateranmälarne. Rent komiskt verkar en recension i
<i>Söndagsbladet</i>, hvilken uttrycker den önskan, att hr
Blanche måtte skrifva något »mera moraliskt och
estetiskt upplyftande».

Nämnda blad utgafs af Edvard Sjöberg, icke
att förvexla med den vida kunnigare och
talangfullare, men ej därför synnerligt aktningsvärde Frans
Sjöberg, utgifvare af Folkets Röst, hvilken tidning
först 1849 började sin verksamhet. Edvard Sjöberg
var känd under binamnet »Vaniljmannen», hvilket
skulle härleda sig af att han under den tid han
var anstäld i handel tillegnat sig ett hans husbonde
tillhörigt parti vanilj. Söndagsbladet utmärkte sig
i synnerhet för sina lika ihärdiga, som ilskna anfall
på polisen, men hade icke ringaste anseende, ehuru
det nog begagnades af en och annan oppositionsman, 
mest dock af personer som gjorde i skandal.

Denna tidning erkände, att Blanche »redan
vunnit behöflig popularitet för att hoppas framgång
i hvilken genre han än försöker sig», och därför
bad tidningen honom »både för hans egen och
publikens skull att skänka oss någonting angenämare
från scenen — något för hjärtat och känslan — 
litet mindre plebejad(!) i hans humor», då
Söndagsbladet »garanterade för allmänhetens oblandade
förtjusning i Positivhatarens författare».

***

Nyårsrevyn 1844—1845 glömdes snart, men af
de däruti uppträdande hade vi ännu i mer än fyra
årtionden därefter glädjen att se bland oss Georg
Norrby, som utförde Kreditens roll, under det
Torsslow själf var Nyårsvisiten, Stjernström
Polismånskenet och Mathilda Ebeling, den då blott
sjuttonåriga sångerskan, hvilken afled redan 1851,
fram-stälde Lika arfsrätten. »Läkaren» drog snart hela
uppmärksamheten till sig, men därmed var Blanches
literära verksamhet för det året likväl icke uttömd.
Han gaf då ut äfven romanen »Järnbäraren»,
hvilken året därpå förvandlades till skådespel och
uppfördes på Djurgårdsteatern, där redan sommaren
1845 hans »dramatiska äfventyr på sjön» <i>Jenny
eller ångbåtsfärden</i> också gafs. Det var dock icke
<i>detta</i> stycke som afsågs, när man på våren s. å.
talade om ett nytt lustspel. Han hade verkligen
ett annat färdigt, men det kom ej upp på scenen
förr än på hösten, då det spelades på
Djurgårdsteatern.

Det var ruskig början på hösten det året, men
Stockholm ville njuta sitt sommarlif i det yttersta,
och därför gick man i Humlegården för att höra
på <i>Concert d’automne</i>. Inträdegafgiften var 16
skillingar banko, men då fick man en numrerad
»marque», vid hvars uppvisande i rotundan man erhöll
något af där utstälda föremål, bestående af
»galanterivaror», literära och musikaliska konstalster o. s. v.
Det gjorde man en visa om och sjöng:

<poem>	»Mamsellerna sig vunno fler
	ridpiskor, sporrar, krut med mer;
	och fruarna sågs vinna — allt väl,
	cigarrer, hvilka brinna — ni förstår mig väl.

	Och herrar funno på sin lott
	sminkburkar, band och annat smått
	och små parasoletter — allt väl,
	åt fina baronetter — ni förstår mig väl.» </poem>

Så hade man rutschbanor i Kirsteinska
trädgården, där järnvägens centralstation nu reser sig,
men man drogs dock mest till Djurgården, äfven
om väderleken var ogynsam, och där täflade Cirque
Tourniaire med Djurgårdsteatern, den förra hyrd af
Guerras trupp. Bland konstberidaresällskapet var
det i synnerhet demoiselle Lodovica Slapaczinska
som lockade åskådare. Hon hade dock en
medtäflerska, Carolina Mosser, men denna rymde med
»konstberidareeleven» Joseph Melillo, hvilket väckte
ofantligt uppseende i hufvudstaden och sysselsatte
skvallret i ett par veckor.

I Trädgårdsföreningens lokal vid Drottninggatan
gaf Wilhelm Davidson »stor trädgårdsfest» under
benämning <i>en karnevalsafton</i> med »rik eklärering
och briljant fyrverkeri». I tredje afdelningen
förekom <i>Pompeji sista dag</i>, »stor musikalisk målning
efter Bulwers roman med samma namn», komponerad 
af J. M. Rosén, den bekante tidningsmannen
och vitterhetsidkaren, pianisten och tonsättaren, som
sedan lefde utrikes i många år, men återkom till
Sverige och afled här 1885. Glanspunkten i denna
med sprakande fyrverkeri utrustade tonmålning var
Vesuvii utbrott mellan norra och södra paviljongerna.

Glada ungkarlar äfven inom de bildade
klasserna begåfvo sig gerna till Claes på Hörnet, där
man fick dansa med sexa för 1 riksdaler 16 sk.
banko. Biljetter såldes hos hofkonditor Pohl, som
hade sitt schweizeri i n:r 10 Arsenalsgatan, midt
emot operahuset. Schweizeriet förestods af »lilla
mamsell Rose». Jag tror till och med att mamsell
Rose hade då öfvertagit schweizeriet för egen
räkning, men det var först senare som det innehades
af mamsell Thunberg, väl känd af Stockholms unga
militärer och hela manliga konstnärsverld. Det
finnes nog många gamla herrar som ännu erinra
sig sin glada ungdom hos »Thunbergs».

Maskerad hade man hösten 1845 i »nya
lokalen» i hörnet af Hamngatan och Norrlandsgatan,
nu brukspatron Bångs hus. De maskeradgäster
som ville utföra karaktersroller fingo biljetter till
skänks jämte kostymer och masker, om de anmälde
sig i mamsell Arosins diversehandel vid
Köpmangatan.

***

Kungliga teatern gaf <i>Hortense d’Auberive</i>, fem
akters dram af Bourgeois och Dennery, öfversatt
af A. E. Widegren, som hade varit assessor i
hofrätten, men efter sitt afskedstagande egnade sig
åt teateröfversättningar. Jag såg honom många
gånger sitta vid sitt arbete, icke i hans eget hem,
men hos en med honom befryndad familj, hvilken
egde och bodde i n:r 28 Regeringsgatan, och där
han slog sig ned för att öfversätta. En af den
familjens medlemmar vardt sedan den framstående
teaterförfattaren Oscar Wijkander.

Samtidigt med den franska dramen uppfördes
<i>Hans Jörgelpolka</i>, böhmisk nationaldans, som
arrangerats af balettmästaren Alexandre, hvilken på
sommaren 1845 efterträdt Anders Selinder som chef
för kungliga teaterns balettkår. Han hette
egentligen Fuchs, men var född i Paris och hade varit
dansör vid kejserliga operan i Wien. »Hans
Jörgelpolkan» utfördes af Alexandre och Pettersson samt
fru Friebel och mamsell Gillberg. P. J. W.
Pettersson var den på sin tid mycket omtyckta
»première- och grotesk-dansören», skådespelaren och
numismatikern, tjänstgörande vid baletten,
talscenen och i — kungl. myntkabinettet. Fru Friebel,
född Granberg, var i många år premièrdansös,
utbildad af Sophie Daguin, och mamsell Gillberg,
sedan en af den kungl. scenens förnämsta prydnader
på balettens område, var då helt ung, endast sjutton
år, och hade ännu icke studerat för Bournonville.
Hon gifte sig 1851 med skådespelaren Sundberg,
hvilken på den tid, hvarom nu är fråga, firade
triumfer som <i>Pariserpojken</i>.

Samtidigt uppfördes <i>Vår unga gudmor</i>, där
man hade nöjet att återse Emilie Högqvist, som
nu återkommit från en kortare resa, men rustade
sig till den längre, hvarifrån hon aldrig vände
tillbaka. Det var i början af december samma år
hon uppträdde på scenen sista gången.

På Nya teatern gaf man <i>Ett glas vatten</i>, som
nu dock tycktes i det närmaste uttorkadt, sedan
komedien uppförts många gånger på kungl. scenen,
i en öfversättning af Wannqvist, notarie i
öfverståthållareembetet, en inom vår konstverld under
årtionden mycket känd person, Emilie Högqvists
varme beundrare och oegennyttige rådgifvare.
Stycket hade också öfversatts af F. N. Berg, den icke
alltid så lyckade, men utomordentligt flitige
teateröfversättaren, hvilken skall hafva till vårt språk
öfverflyttat <i>två hundra femtio</i> dramatiska arbeten,
förutom åtskilliga romaner m. m.

Samma teater uppförde också i september 1845
<i>Tant Bazu</i> eller <i>Den högvälborna fiskköperskan</i>, som
öfversatts af L. A. Malmgren, en tid skådespelare,
sedan civil tjänsteman, kallad notarie, och nästan
lika outtröttlig öfversättare som den nyss nämnde.
Man har af hans hand nära <i>två hundra</i> öfversättningar, 
som spelats i Stockholm, mest på Nya och
dess fortsättning Mindre teatern.

***

Men så kom ändtligen det länge omtalade nya
lustspelet. Blanche var kanske icke i Stockholm
hösten 1845, något som jag nu icke kan afgöra.
I sina <i>Minnen af svenskt författarlif 1840—1860</i>
uppgifver Emilie Carlén, att Blanche då vistades i
Norrland. »Sommaren 1845 voro», skrifver hon,
»många af vännerna skingrade än hit, än dit. Det
var, som redan är nämndt, det året, då Blanche
kastade glansen af sitt sällskapslynne öfver de nya
vyerna af sitt norrländska lif.» I Nils Erdmanns
<i>August Blanche och hans samtid</i> heter det: »En
tid efter det obehagliga uppträdet med Almqvist,
troligen på hösten 1843, lemnade Blanche Stockholm 
och afreste till Norrland», och strax därpå
uppgifver samme minnestecknare, att Blanche
återkom 1844. Ingen annan af Blanches lefnadsskildrare 
angifver något bestämdt årtal för hans vistelse
i Norrland. Sä skrifver Adolf Hedin i sin
sympatiska teckning af Blanches lif och verksamhet, att
»hans afsigt att egna sig åt den juridiska
embetsmannabanan förde honom för ett års tid till
Norrland», men nämner icke <i>när</i> detta skulle ha
inträffat. I Stockholms adresskalender, upprättad efter
1843 års mantalsförteckning, saknas A. T. Blanche,
fastän C. J. Blanche, upptagen att bo i n:r 14
Blasiiholmstorg, där kallas »auditör», otvifvelaktigt
misstag eller tryckfel i stället för <i>aktör</i> och afseende
en bror till författaren, då anstäld vid Nya teatern.
I den efter 1845 års, på hösten 1844 afgifna
mantalsförteckning upprättade adresskalendern
framställes A. T. Blanche, vice auditör, boende vid
Tull- och Qvarngatan n:r 2, och 1846 är den adressen
ändrad till n:r 9. Allt detta är föga upplysande
om tiden för Blanches frånvaro från Stockholm den
gången.

Men antingen han var själf närvarande eller
icke, så uppfördes hans då sedan föregående år
väntade lustspel, kalladt »Rika morbrodern», sedan
<i>Rika morbror</i>, på Djurgårdsteatern första gången
den <i>13</i> september 1845 och icke den 8, som
uppgifves i senaste upplagan af författarens »Samlade
arbeten» (Stockholm 1892). Lustspelet gjorde stor
lycka hos publiken, men mottogs med kyla af
tidningarna, hvilka ansågo sig böra gifva författaren
åtskilliga förmaningar och morbroderliga råd.

Så fann Aftonbladet, att stycket var nära att
falla in i det »gemena och vidriga», enär alla
karakterer där voro låga och föraktliga. Tidningen
fordrade mera lyftning i tonen och tendensen.
Dagligt Allehanda uttalade sig i samma syfte, men
ansåg, att »Rika morbrodern» kunde, oaktadt sina
brister, med skäl rekommenderas åt den
skrattlystne. Och skrattlysten var hela allmänheten.
Söndagsbladet tyckte att stycket vore endast en
»godbit för söndagspubliken», d. v. s. för just <i>den</i> publik,
på hvilken bladet själft lade an, men som nu
hånades af detta. »Bland styckets hjältar uppträder
äfven», yttrade Söndagsbladet med förakt, »en s. k.
stadsvakt eller gardist — sannerligen nymodiga
teaterfigurer!»

Tidningarnas surmulna eller rentaf hånande
miner inverkade dock icke det ringaste på
allmänheten, hvilken fann sig i hög grad road af Blanches
lika kvicka som harmlösa skämt och af hans
onekliga mästerskap i den dramatiska behandlingen.
Man gick hvarenda afton, ända till dess hösten
satte en gräns därför, ut till Djurgården och
skrattade åt »Rika morbror», hvars kupletter och
sångnummer blefvo så populära, att man hörde dem
sjungas öfverallt i staden och fastnade visst för
alltid i stockholmarnes minne. Musiken till dessa
sånger var dels tonsatt, dels anordnad af J. W.
Söderman, då orkesteranförare vid Djurgårdsteatern
och mästaren för hundratals glada musikstycken,
inlagda i föreställningarna på Mindre teatern,
Djurgårdsteatern och Södra teatern, vid hvilka
skådebanor, den ena efter den andra, han var
kapellmästare. Han var far till vår odödlige tonsättare
August och till den framstående violoncellisten Fritz
Söderman.

Det var onekligen en glad tid, då Blanche skref
det ena lustspelet omedelbart efter det andra, Johan
Wilhelm Söderman komponerade och arrangerade
musik och Fredrik Deland framstälde i lifslefvande
figurer hvad de båda förra skapat. Så var det
också i »Rika morbror», där Deland framkallade
både den högt bildade teatervännens belåtna leende
och den stora hopens väldiga skrattsalvor genom
sitt lika humoristiskt fina, som uppsluppet komiska
sätt att tolka Job Kurks af författaren så kostligt
utrustade person. De skrattsalvorna förklingade
icke inom Djurgårdsteaterns väggar, och dessa
leenden dogo icke bort, när man begaf sig från
föreställningen. De göra sig ännu i dag, nästan ett
halft århundrade därefter, påminda hos dem som
sågo »Rika morbror» i hans ungdom och hade glädjen
att få beundra den utmärkta skådespelaren, en af
de få verkligt stora som vi haft lyckan att ega.

Kummellund, stadsmajoren, återgafs af Broman,
den natursanne skådespelaren med den stora
komiska kraften, och jag tror icke att någon af
Stockholms stadsmajorer, hvarken chefen för första norra
bataljonen, viktualiehandlaren Johan Wedberg, eller
snusfabrikören Anders Dimander eller hofskräddaren
Carl Kæding eller andra södra bataljonens chef
fabrikör J. G. Pfeiff, togo anstöt af framställningen.
Jag <i>vet</i> med säkerhet, att åtminstone <i>en</i> af dem,
Johan Wedberg, skrattade rätt godmodigt åt »Hell
dig vår stadsmajor!»

Enligt ett tilläggsblad till de i Blanches
»Samlade arbeten» (1892) intagna teaterstycken, skulle
fru Broman ha utfört mamsell Rosennases roll, men
så var icke förhållandet åtminstone vid första
uppsättningen af stycket. Då spelades den rollen af
fru Isberg, Blanches syster. Mathilda återgafs af
den unga mamsell Asplund, som kort därefter vardt
skådespelaren Lagerqvists maka. Bland de öfriga
uppträdande erinra gamla teatervänner sig den
förtjusande Georgina Wilsson, Henriette Widerbergs
dotter, som spelade jungfru Brita.

Ja, detta var då Rika morbror var ung.

<img></img>
</chapter>
<chapter name="Bland konstnärer">

<img></img>

<h2><small>Bland konstnärer.</small></h2>
<img></img>
<img l></img>

Jag var redan gymnasist, då jag gjorde mitt
inträde i Akademiens för de fria konsterna
principskola, den ende af Stockholms gymnasii alla
lärjungar, hvilken där sökte undervisning. Äfven om
håg för teckning funnits hos en och annan
gymnasist, ansågs det dock icke med hans stora
lärdom och höga värdighet öfverensstämmande att
undervisas bland de »sämre pojkar», som utgjorde
flertalet af principskolans lärjungar. En
småborgares son rynkade på näsan åt de många
målarlärlingar, som funnos i akademiens förberedande
skola.

Vilda sällar voro dessa »målarpojkar»
onekligen. Manstukten inom principskolan var mycket
slapp. Gubbarne förmådde icke göra sin myndighet
gällande. Kungl. akademien för de fria konsterna
var under 1840- och 1850-talen ett fullständigt
gubbhus. Gamle Svedman gick snart ur tiden, men den
föga yngre Fägerplan ersatte honom och von
Heidecken höll ut i många år, blid och vänlig, men
föremål för oförsynt drift. Hans ständigt upprepade
»det dåger inte» gjorde ingen verkan. Galna
upptåg störde undervisningen hvarje afton.
»Ritakademiens pojkar» hade gjort sig särskildt kända för
öfverdådigt och förargelseväckande uppförande äfven
på gatan och voro en skräck för alla, som bodde
vid Röda bodarne och i grannskapet.

I lärorummet vardt någon bättre ordning, när
den då unge Ringdahl började biträda vid
undervisningen. Synnerligt god var denna undervisning
väl icke, men nog kunde man lära ett och annat
i teckning, blott man fick vara i fred för
orostiftande kamrater. Det var hvad finnen Erik Johan
Löfgren alltid brukade säga under det han själf stod
och funderade öfver sin ritning. Han var en lång
tid min sidokamrat, och efter några års skilsmessa
återfann jag honom i antikskolan, alltid lika lugn
och fåordig. Han hade ej heller förändrats, då jag,
efter ytterligare några år, träffade honom i
Düsseldorf samt sedan hade tillfälle att under ett par år
se honom i Paris.

Vistandet i Upsala gjorde ett långt afbrott i
min konstakademiska undervisning. I Upsala var
det på den tiden professor Way, »miniatyr- och
glasmålare», som skulle upprätthålla de bildande
konsterna. Liksom flere andra svenska konstidkare
hade han börjat sin bana som krigare och i likhet

med många andra konstprofessorer hann han en
hög ålder. Han dog 1873 åttioett år gammal.

Såsom underlöjtnant vid Vendes artilleri hade
han deltagit i fälttågen i Tyskland och Norge och
fått medalj för tapperhet, något som man knappt
kunde ana, då man på hans gamla dagar umgicks
med den milde och stillsamme mannen. Under ett
par årtionden var han en af Upsala högskolas
»exercitiimästare», men hans undervisning anlitades föga.
På de två eller tre terminer jag ritade för honom
i hans bostad i Aurivilliska huset såg jag aldrig
till någon medlärjunge. Men så kom Edvard Bergh
och trotsade sig till hans handledning i målning,
detta till professorns stora förskräckelse.

»Inte kan jag måla!» utropade miniatyr- och
glasmålaren helt ängsligt.

Men Edvard Bergh var en fast och ihärdig ung
man och lät icke afspisa sig. Oaktadt alla
invändningar vardt Way lärmästare i den första
penselföringen åt den som sedermera erkändes såsom en
af Sveriges förnämsta konstnärer.

Efter slutade Upsalaår beslöto Edvard Bergh
och jag att anmäla oss till inträde vid konstakademien. 
En i principskolan, flere år förut, erhållen
medalj eller silfverjeton med sitt »formatur ad
justum» berättigade mig till inträde i akademiens
<i>egentliga</i> skolor, till hvilka principskolan icke
räknades. Visst tyckte den barske gubben Nyström,
akademiens sekreterare, att bra lång tid förflutit
sedan jag lemnade »principen», men han kunde
dock icke neka mig inträde i »antiken». Jag fick
således mitt »diplom» med egenhändiga underskrifter 
af akademiens preses, öfverintendenten Michael
Gustaf Anckarsvärd, och sekreteraren samt
tillförsäkrades »skydd och undervisning», och var således
välbestäld elev vid kungl. akademien för de fria
konsterna, d. v. s. en ung man, som man brukar
kalla »artist», han må vara så klent som helst
utrustad i konstnärligt afseende.

Men för Edvard Bergh gick det ej så lätt.
Hans anhållan afslogs, emedan han icke genomgått
principskolan, och det var först sedan han i
konstföreningen utstält en tafla, hvilken väckte allmänt
bifall och lofordades äfven af Anckarsvärd, som
akademiens skolor öppnades för honom.

***

Det var en afton i antikskolan. Där sutto
några ynglingar och ritade efter stora gipsgubbar.
En annan gubbe gick fram och tillbaka mellan
ritbrädena. Han såg egendomlig ut, icke just antik,
därtill var han allt för ful, men dock en öfverlefva
från fordom. Han var butter och grofhyflad, ej
riktigt snygg, och klädseln liknade en bondes.

Han hette Per Krafft och kallas i konsthistorien 
<i>den yngre</i>, men var nu väl närmare 80, fastän
han sedan lefde i ytterligare tio år. »Kongl.
historiemålare» och professor i teckning, undervisade
han i antik- och modellskolorna samt hade hållit
på därmed i några och fyrtio år.


»Ser du», hviskade en af de tecknande unge
männen, »hur gubben står och suddar på Cantzlers
ritning. Kommer han och gör så med min, så
snäser jag af honom.

»De äro gräsliga, de här förhistoriska
historiemålarne», hviskade en annan. »De begripa ju rakt
ingenting af konst.»

»Och så gamla se’n! Tänk dig, att de tre, som
undervisa här, äro till sammans 285 år. Så ha vi
direktörn som är 70 och Fahlcrantz som är nära
80. Fem professorer representera således nära
400 år.»

»Det är bara ett gubbhus.»

»En samling af de dödas ben och all orenlighet.»

Professorn gick fortfarande omkring och tittade
på ritningarna, men akademiens elever både hviskade
och talade högt om den »usla inrättningen».

»Nej, låt bli det där!» utbrast en af
lärjungarne, då professorns orenliga tumme lemnade fula
spår på papperet.

»He!... <i>Talar</i> herrn?» utbrast professorn och
såg ofantligt öfverraskad ut. »Är det inte herrn
som är döfstum?»

Krafft hade tagit miste på Edvard Bergh och
Albert Berg, hvilka båda då voro konstakademiens
elever. Händelsen gaf uppslag till en liten anekdot,
som är mycket roligare, men har det felet att ej
vara så sann, som den förra. Det berättades
nämligen, att professor Krafft skulle ha haft ett långt
samtal med Edvard Bergh och, sedan denne med

vanlig språksamhet meddelat sig med den gamle,
tillfrågat Bergh:

»Hör nu, är det herm som är döfstum?»

»Ja, det är det», skulle Edvard Bergh gäckande
hafva svarat.

»Ja så, ja så, jag frågar bara för att herrarne
äro två här med samma namn och en af herrarne
skall vara döfstum. Men det är inte så godt att
veta <i>hvilken</i>.

Bland eleverna berättades många historier om
gamle Krafft d. y. Själf var han också, oaktadt
sitt buttra utseende och sina visst icke fina uttryck,
ganska språksam och inlät sig gerna på en
afhandling om hvilken källare i Stockholm hade de bästa
toddarne. Han föredrog operakällaren, där han
träffades vanligtvis hvarje afton i sällskap med
skådespelaren Sevelin, kungl. teaterns komiker, och
professor Limnell, en annan medlem af det
»akademiska gubbhuset». Oaktadt sina herrnhutiskt fromma
böjelser och sitt tvära sätt att vara, vistades Krafft
gärna i gladt sällskap.

Egentligen skulle han vara »historiemålare»,
men var, äfven då han målade s. k. historietaflor,
ej annat än porträttmålare. På det området hade
han hunnit med ganska mycket och skapat sig en
rätt vacker förmögenhet. Han kunde nog måla ett
godt porträtt, men vanligtvis dref han konsten som
slöjd och var ej heller som slöjdidkare synnerligt
samvetsgrann. Utan att döma honom för hårdt,
torde man kunna säga, att penningförtjänsten var
det egentliga målet för hans konst. Bland eleverna
vid akademien gick en historia om att Krafft skulle
en gång hafva stått och sett på Olof Södermark,
då denne med vanlig samvetsgrannhet arbetade på
ett porträtt, och efter en stunds liksom ömkande
tystnad hafva utropat:

»Herre, detta bär sig aldrig! Hur vill herrn på
det sättet måla ihop åttio tusen riksdaler?»

Det beloppet skulle Krafft hafva skrapat
tillsamman med sin torra pensel. Man behöfver ej
därför tro på en annan sägen, som hade fritt lopp
bland konstakademiens ungdomar, nämligen att
Krafft skulle ha rest omkring i landet med ett stort
antal dukar, med redan fardigmålade prestrockar,
på hvilka han här och där i prestgårdarne i största
hast satte ansikten, och så voro porträtten färdiga.
Historien har för öfrigt berättats om andra målare
både här och i utlandet.

När Krafft var riktigt meddelsam, talade han
om sina resor i Italien, och på vår fråga, när han
senast besökt det landet, upplyste han, att det varit
1800 och 1801. Emedan upplysningen gafs på
1850-talet, väckte den hos oss, som då voro unga, rätt
mycken munterhet och gaf ytterligare anledning
att kalla Krafft »förhistorisk».

God undervisare var han just icke, fastän
utgången ur den stränga David’ska skolan. En som
skulle gifva undervisning i akademien, men på
ifrågavarande tid knappt någonsin gjorde det, var Per
Emanuel Limnell. Han, som redan hunnit en ålder

af några och åttio år, visade sig visserligen då och
då i akademien, men med verksamheten var det
slut. Sannolikt hade denna ej någonsin varit
synnerligt stor. Han var dock professor i teckning
samt »genre-, historie- och scenisk dekorationsmålare». 
Redan <i>sjutio</i> år före den tid jag såg honom
i akademien hade han som handtverksmålare
kommit till Stockholm och gifvit sig i lära hos
»historie- och dekorationsmålaren» Brusell, hvilken i senare
egenskap var anstäld vid kungl. teatern. Därefter
hade Limnell gjort sig bemärkt af Desprez,
Brusells efterträdare, som hade ett stort namn såsom
scenisk dekorationsmålare.

Sedan Limnell, på inrådan af Desprez och
Sergel, gått igenom akademiens skolor, vardt han strax
i början af detta århundrade ledamot af
konstakademien och, tio år därefter, professor i teckning.
Han tillverkade ej få laveringar med historiska
ämnen, synnerligen röfvarhistoriska, och arbetade
för öfrigt på kungliga rums dekorativa utstyrsel.
Mest känd var han dock som dekorationsmålare
vid teatern, hvilken befattning han innehade mycket
länge, till dess han drog sig tillbaka och njöt en
lugn lefnadsafton, dels i Stockholm, dels på sin
egendom Stenbrottet utanför Norrtull.

Långt in i sena ålderdomen deltog han gärna
i glada lag och skröt ständigt af sin styrka. För
att visa denna skakade han duktigt hand med dem
han sammanträffade, och ville man då göra gubben
riktigt förnöjd, så skrek man till af låtsad smärta
samt uttryckte sin förvåning öfver hans
»utomordentliga styrka». Då log gamle Limnell mycket
belåten och passade på tillfälle att förtälja några
riktiga storverk, som han utfört.

Större konstnär än de två nu nämnda
professorerna var en tredje åldring, Fredrik Westin, yngste
sonen till garfvaren Johan Westin d. ä., en af
Stockholms mest bekante storborgare på 1700-talet. Han
var i början af 1850-talet en af konstakademiens
yngste lärare, ty han hade då ej hunnit längre än
till <i>sjutio</i> år, men hade varit professor i nära fyrtio.
Oaktadt man icke då ännu börjat förakta det
Westinska måleriet, hvars sliskighet af mången
fortfarande ansågs som höjden af behagligt
framställningssätt, hade han dock icke något synnerligt stort
anseende hos de unga. Hans förmåga som lärare
var otvifvelaktigt större än Kraffts, för att icke
tala om Limnell, hvars »skicklighet» ansågs vara
en föga tillförlitlig forntidssaga; men ej heller
Westin kände något af den nya tiden, som började
bryta fram, <i>den</i> tid, som ett par årtionden därefter
skulle i sin ordning anklagas för svaghet och, sedan
ytterligare ett tiotal flytt, dömas för det gröfsta
brott mot utvecklingen, det att hafva öfverlefvat
sig själf och likväl ej vilja lemna plats åt sin
efterträdare.

Äldre än Krafft och Westin, fastän tio år yngre
än Limnell, var Carl Johan Fahlcrantz, under lång
tid Sveriges mest berömde landskapsmålare, af
Atterbom kallad den »oöfverträfflige», af Lorenzo
Hammarsköld förgudad och satt högt öfver Ruysdael,
af hela allmänheten ansedd som en af verldens
störste konstnärer. Detta stora rykte var nästan
oförsvagadt ända in i början af 1850-talet. Visst
hade Stäck, sedan han, i slutet af 1840-talet,
kommit hem från en flerårig vistelse, i Italien och
Paris, gått och haft försmädliga yttranden om gamle
Fahlcrantz, och Palm hade från Italien skickat hem
taflor, som de unga satte mycket högre än den
nyss nämndes; men det var dock icke förr än ett
godt stycke in på 1850-talet, som hans
målningssätt förlorade sitt stora anseende och alldeles
utdömdes af eleverne på akademien, hvilka aldrig
tröttnade att håna Fahlcrantz’ »svartkonst».

Den skarpaste angriparen var ofvannämnde
Edvard Bergh, då ung e. o. hofrättsnotarie,
hvilken redan förut börjat måla landskap. Fahlcrantz
undervisade dock icke i akademien, där då icke
fanns någon landskapsklass, men var »professor vid
akademien» och dessutom vice praeses och uppbar,
om jag ej minnes alltför orätt, 300 riksdaler
årligen för något slags handledning åt eleverna, hvilka
aldrig sågo till honom.

Akademiens professorer utmärkte sig således
på den tiden mera för sin höga ålder och bibehållna
kroppskrafter än för sitt konstnärsskap. De voro
gubbar, lifskraftiga i allt, utom i konsten. Det var,
har någon förklarat, just därför, att de aldrig
ansträngt sig med konsten, utan tagit lifvet lätt, som

de hunnit en så hög och glad ålderdom. <i>Ars brevis,
vita longa.</i>

Ett undantag, mera betydande än Westin, gjorde
Johan Gustaf Sandberg, jämnårig med den
förstnämnde. Han var akademiens direktör och sökte
såsom sådan göra allt godt han kunde för elevernas
utbildning. Mera konstnär än någon af de redan
nämnde, Fahlcrantz måhända undantagen, erinrade
han sig också hvilka svårigheter han själf
genomgått och huru han i sin ungdom lidit af en
otillräcklig och vårdslös undervisning.

Om man i midten af århundradet icke lärde
mycket i konstakademien, så hade man lärt ännu
mindre vid århundradets början. De, som på
1850-talet af akademiens dåvarande lärjungar anklagades
för att vara odugliga lärare och dåliga konstnärer,
hade, femtio år förut, riktat alldeles dylika
anklagelser mot akademiens professorer på den tiden,
en Louis Masreliez och andra »gubbar».

Nu hade Sandberg meddelat undervisning i
några och tjugo år, och redan detta var tillräcklig
anledning för de unge eleverne att förklara honom
tillhöra öfverblifna kartan. Både såsom undervisare
och akademiens direktör, hvilken senare befattning
han mottog vid 63 års ålder, hade han dock visat
sig mycket duglig och äfven lyckats göra sig
omtyckt af många elever. Nu var han sjuklig och
nödgades lemna direktörsskapet till Qvarnström samt
syntes ej mera till i akademiens skolor.

Ännu en professor var lärare, och ehuru hans

minne lefver i outplånlig glans på ett helt annat
område än konstakademiens, så var han äfven inom
denna af ganska stor betydelse, d. v. s. <i>skulle</i> ha
varit det, om vi förstått att draga nytta af hans
undervisning. Det var Anders Retzius, den berömde
anatomen, professorn och inspektorn vid Karolinska
institutet, i hvars anatomisal vi afhörde hans
föreläsningar och deltogo i de »praktiska öfningarna»
på döda människokroppar, de enda »lefvande
modeller», som vi hade tillgång till på nära håll.
Anders Retzius föraktade oss djupt för vår orimliga
okunnighet i hans läroämne och på sin breda
skånska dref han obarmhertigt med oss, men vi voro
likväl lika ouppmärksamma och lättsinniga, så
mycket ursäktligare, tyckte vi, som flertalet af oss
egnade sig åt landskapsmålning.

»Det är en rolig gubbe, den där Retzius»,
det var det enda vi sade oss emellan, då han
riktigt på skarpen låtit oss höra hvilka stackare
vi voro.

Och så tågade vi upp till Camarchs kafé vid
Brunkebergstorg, drucko punsch och slogo
samtalsvis ihjäl alla gubbarne. Men det tog sin tid, och
vanligtvis voro vi ej färdiga med slagtandet förr
än hr Roffler, Camarchs medegare af kaféet, den
Graubündnaren, kom och sade, att kaféet måste
stängas.

***



Någon undervisning i målning gafs icke. Det
var visst godt och väl att gå på akademien och
»studera», men nog var det roligare att smeta färg
på ett stycke väf, och då Edvard Bergh redan
någon tid sysselsatt sig därmed, ehuru hans gamla
upsalakamrater icke trott honom om något
konstnärskap, så gick jag också till Anton Bendix vid
Stora Nygatan och försåg mig med »allt som
behöfs för att måla». Bendix hade tagit lofven af
Hasselgrens färghandel vid samma gata och var
en riktig »kolorist», under det den sistnämnde hade
blott en »ritfärgshandel». Han umgicks mycket
med konstnärer, köpte taflor och tog sådana i
utbyte mot färgblåsor och penslar och uppmuntrade
konsten samt var en Sveriges Goupil.

Med en väl spatlad, på styf kilram uppspänd
duk under armen och i fickan åtskilliga penslar
och blåsor — färgtuber hade ej då ännu gjort sig
kända i Stockholm — anträddes vägen till
Nybrogatan, till det hus i hörnet af Riddaregatan, i
hvilket Schröderheim bodde sextio år förut och som
på 1850-talet egdes och beboddes af grefvinnan
Tawast, född Barck, sedan af statsministern,
friherre Louis De Geer och i vår tid är
öfverstekammarjunkaren, friherre G. Åkerhjelms egendom och
bostad. Det har således i hundra år varit ett
hemvist för personer med literär och konstnärlig smak.

På den tiden, hvarom här är fråga, bodde ett
ungt konstnärspar på vinden, åt Riddaregatan till.
Mannen var en omtyckt målare, hustrun en firad

operasångerska, som dock redan vid mycket unga
år dragit sig tillbaka från scenen. Theodor (kallad
Tore) Billing och Elma Billing, född Ström, egde
ett älskvärdt och lyckligt konstnärshem, där på
lediga stunder talades om målarkonst och idkades
musik bland glada vänner. På arbetsstunderna var
målarkonsten ensam rådande. Blott då och då
hördes en liten drill och ett anslag på pianot från
ett inre rum.

I ateliern var ofta fullt med folk. Billing stod
vid sitt staffli och arbetade på en landskapstafla.
Framför hvart och ett af åtskilliga andra stafflier
fann man en målare eller åtminstone en som
försökte måla och hvilken mottog råd och anvisningar
af Billing. När våren kom, gick läraren någon
gång ut med sina lärjungar för att låta dem måla
efter naturen, men ateliermåleriet var dock det
öfvervägande.

Det var en tid riktigt på modet att måla för
Billing. Åtskilliga år förut hade han kommit från
Skåne — de flesta svenska målare på den tiden
voro skåningar — och varit konstakademiens elev,
gjort resor, målat mycket och sjungit föga mindre
samt var eftersökt i konstnärliga kretsar, i P. B.,
i konstnärsgillet och i enskilda samkväm.

De flesta kanske af Billings elever voro endast
dilettanter, om ock några bland dem målade med
både lust och allvar samt ej utan talang, t. ex. en
fröken Victorine Hägg, en fröken Pamela Noræus
och andra unga fruntimmer på den tiden. Ännu
mera konstnärlig dilettant var O. G. Bobergh, då
anstäld i Medbergs sidenkramhandel vid Mynttorget,
sedermera i många år bosatt i Paris och delegare
i den ryktbara firman Worth & Bobergh, hvilken
under det andra kejsardömet förvärfvade rikedom
på den förnäma fruntimmersverldens begär att kläda
sig både smakfullt och slösaktigt. Bobergh hade
otvifvelaktigt kunnat utbilda sig till god konstnär,
om han på fullt allvar egnat sig åt konsten. Det
var en tid, innan han ännu vardt bofast i Paris,
som han under ekonomiskt brydsamma
omständigheter i London med sin pensel skaffade sig
lifsuppehälle. Målning öfvergaf han för öfrigt aldrig
helt och hållet. Under det ansträngande skedet
Worth & Bobergh hade han visserligen icke ofta
tillfälle att använda penseln på målarduk, enär han
mest var sysselsatt med ritstiftet för att på papperet
teckna någon fantasidrägt, i hvilken furstinnan
Metternich eller kejsarinnan Eugénie själf skulle på
nästa Tuileriesbal väcka beundran; men när han
sedan slagit sig till ro i Stockholm, togos penslarne
åter fram, och de gamla glada målarstunderna
upplifvades ånyo.

Bland de mera konstnärligt begåfvade var också
fröken Josefina Holmlund, sedan bekant
landskapsmålarinna. Till Billings atelier kom äfven en då
ung affärsman, Adolf Hirsch, hvilken sedermera
målade hos Edvard Bergh. Några år därefter fann
jag Hirsch åter vid staffliet, innanför hans kontor
vid Pastorenstrasse i Hamburg. Han banade sig

slutligen väg till verkligt konstnärskap och var
under sina senare år utöfvande konstnär i
Stockholm.

Mycket ung var Harald Torsslow, hvilken också
sökte Billings handledning vid de första stegen på
konstnärsbanan, icke operasångens, utan
landskapsmålningens. En redan mera försigkommen, alltid
älskvärd och gladlynt, fastän icke språksam kamrat
såväl i akademien som å Billings atelier var Albert
Berg, hvars håg redan då stod åt sjöstycken och
som en dag öfverraskade oss klädd i
sjökadettuniform. Han hade för att kunna riktigt studera
böljornas natur fått tillåtelse att såsom extra kadett
medfölja en öfningsfärd på ett örlogsfartyg. Den
döfstumme, men intelligente konstnärslärjungen
tjänstgjorde under den färden såsom kadett vid
flaggkistan å linieskeppet Karl XIII.

De flesta af Billings lärjungar följde honom, då
han flyttade sin atelier till Johannis gränd, mellan
Regeringsgatan och Johannis kyrka, och nu
tillkommo ännu flera färglystna konstälskare. Nog
fanns allvar hos många af dem, men icke arbetades
med sådan ihärdighet på den tiden som i våra
dagar, och obestridligt är, att äfven de som
ämnade utbilda sig till verkliga konstnärer togo saken
ofta på lek. Jag talar om den tidens konstlärjungar
i allmänhet. Konsten ansågs ännu alltför vanligt
såsom en förströelse eller på sin höjd såsom en
bisysselsättning, hvilken kunde öfvas jämte andra
yrken.


De verkliga konstnärerna voro få. Det var
dock några af de unga, som började få ögonen öppna
och togo konsten på fullt allvar. Främst bland
dem stod Edvard Bergh. Han hade aldrig i Sverige
haft någon annan handledning i målning än den
knapphändiga han tillegnat sig af Way, men redan
i början af 1850-talet hade han gjort ett kort besök
i Düsseldorf. Han hade i Stockholm fått se några
af Gudes landskap och genast kännt oöfvervinnelig
håg att lära känna mästaren själf, hvarför han,
satt i stånd därtill genom en äldre broders,
grosshandlaren Severin Berghs, välvilliga hjälp, reste till
Düsseldorf samt besökte andra delar af Tyskland,
Schweiz och norra Italien. När han kom tillbaka,
betraktades han med den beundran, som vi då för
tiden egnade alla svenskar hvilka rest i
främmande land.

Han var ännu extra ordinarie notarie i Svea
hofrätt, men med protokollen gick det icke fort.
Han sökte sig också in i riksbanken, men mottogs
icke, emedan den egenhändigt skrifna ansökningen
vittnade om en allt för dålig handstil, något som
han sedermera fann ett nöje i att rätt ofta berätta,
sannolikt emedan det påskyndat hans beslut att
helt och hållet lemna tjänstemannabanan.

Edvard Bergh föreslog mig att tillsammans
med honom hyra en atelier i Brunkebergs hotell.
Det var lockande. Brunkebergs hotell var den tiden
en hel målarkoloni. Ateliern hyrdes. Den hade
förut bebotts af August Jernberg, hvilken lemnat

den för att slå sig ned i utlandet, till en början i
Paris. Mot slutet af 1860-talet innehades ateliern
af Alfred Wahlberg. Sedan var den en tid Jacob
Kulles konstverkstad.

En kulen höstafton drogo Edvard Bergh och
jag in i den fyra trappor upp belägna ateliern. Vi
hade skaffat oss en bår, och buro själfva vårt
bohag — det tyngde icke mycket — till den nya
bostaden.

Det stora atelierrummet, dit aldrig en solstråle
trängde in, tyckte vi vara lysande gladt.
Ungdomens och de glada förhoppningarnas sol upplyste
allt omkring oss.

Det var i den ateliern, som Edvard Bergh
målade det stora landskap, hvilket förskaffade
honom kungliga medaljen och därmed resestipendiet.

Våningarna tre och fyra trappor upp voro fulla
med målare. I dubbelateliern under oss bodde Carl
Staaff och Uno Troili, »Trolle» kallad. Den senare
var redan då en framstående konstnär, och så hade
han varit i Italien i Olof Södermarks sällskap.
Italien var konstens hemland, och hade någon bland
oss varit nog lycklig att kunna besöka detta land,
så stod han i högt anseende.

»Trolle» var redan en »veteran», några och
tretio år, men vänlig och uppmuntrande mot oss
unga, fastän han kunde se mycket dyster ut. Han
gick och grubblade öfver att han förfelat sin
kallelse. Löjtnant hade han varit, men <i>det</i> hade icke
varit hans kallelse. Han ångrade, att han ej helt

och hållet egnat sig åt musiken. Detta funno vi
löjligt hos en så lyckad målare, men det
bekymrade honom föga. Han brummade för sig själf,
skakade sin väldiga man, tände sin pipa och kunde
i största hast varda högst älskvärd, sjöng och
berättade historier, somliga hemska, andra lustiga,
framstälda på ett ganska egendomligt sätt och
åtföljda af upplysande åtbörder. Han var en af de
mest begåfvade människor jag någonsin träffat.

Bland öfriga invånare i konstnärshuset på
Brunkeberg var Mauritz Samuelsson, »historiemålare»,
känd för en tafla, som hade till ämne: »Karl den
nionde, sägande till Johan Skytte om sin son: <i>ille
faciet!</i>» Denne var likväl ännu äldre än »Trolle»,
och något förtroligare umgänge plägades icke mellan
gamle »historiemålaren» och de unga.

I de senares led fanns också en ung löjtnant,
som målade porträtt, numera major Anton Berndes,
en omtyckt kamrat, hvilken alltid var en gärna
sedd gäst i vår atelier, där många konstnärer
sammanträffade.

När Ferdinand Fagerlin och den från Leipzig
återkomne, ännu helt unge Ludvig Norman infunno
sig, vardt stor fest i Bergh & komp:s atelier, där
pianot bearbetades natten i ända, och det ena glada
upptåget aflöste det andra. De konserterande voro
i synnerhet Fagerlin och Norman, den djupt
musikaliske Herman Thunman (tjugu år därefter
Stockholms Dagblads musikanmälare och kamrerare i
Inteckningsbolaget) och Calle Staaff, af hvilka i

synnerhet den sistnämnde var outtömlig i
tokroliga påhitt.

Men så skingrades det muntra sällskapet.
Edvard Bergh fick kungliga medaljen och därmed
följande stipendium, och for till främmande land.
Atelierkamraten dröjde ej heller kvar. Fagerlin reste
för att aldrig återkomma. Snart voro de glada åren
i Brukebergs hotell blott ett minne, men Troili
stannade troget, under det nya slägten af målare
befolkade de öfriga konstverkstäderna.

***

En värderad kamrat, fastän han icke bodde i
Brunkebergs hotell, var landskapsmålaren August
Fahlgren, hvilken man alla hvardagar träffade i
hans kryddbod i n:o 26 Nybrohamnen, där han satt
och målade i bodkammaren, men oupphörligt måste
springa ut i boden för att väga upp ett skålpund
kaffe, några lod socker, en strut russin o. s. v.,
alltid påpasslig handelsman och mycket omtyckt
af Roslagsskepparne, hans landsmän, men icke
mindre omtyckt af målarne. På söndagarne gingo
Edvard Bergh, Fahlgren och jag ofta ut och målade
studier, och det var glada dagar.

Vi sökte också göra oss glada aftnar, men läto
vår böjelse för det romantiska förleda oss till ganska
vågade utflykter, såsom då vi, klädda som sluskiga
schåare, besökte Stockholms ruskigaste krogar,
nästen, om hvilkas rysliga beskaffenhet man nu för
tiden knappt kan göra sig föreställning, och då vi
äfven vågade oss in i Zamorskans illa beryktade
krog vid Träsktorget, ett tillhåll för samhällets
värsta afskum.

Bland umgängesvännerna voro för öfrigt
Wilhelm Wallander, som då bodde i ett numera
försvunnet trähus vid Norra Smedjegatan, Nils
Andersson, genre-, djur- och landskapsmålaren, som
hade sin atelier i n:o 19 Vestra, då kallad Stora,
Trädgårdsgatan, Gustaf Carleman, »notarie», d. v. s.
extra ordinarie i kammarkollegium, och Kilian Zoll,
ett original, som bodde vid Svartmangatan och icke
ville resa ut och studera, emedan han fruktade att
förlora sin »originalitet», men sedan likväl begaf
sig till Düsseldorf för någon tid.

Zoll afled 1860 och. Nils Andersson 1865.

***

Året 1853 förde till oss ett par andra originela
konstnärer, som då varit länge frånvarande, den
ene ej mindre än sexton år. Det var Gustaf
Vilhelm Palm, kallad »Palma Vecchio» redan då, fastän
han ej var mer än 43 år. Han vardt genast en af
våra märkvärdigheter. Den hänförelse, med hvilken
man på den tiden tog emot en konstnär, som
återvände från främmande land, har icke något
motsvarande i vår tid.

Alla trängdes omkring konstnären, som sett så
mycket och lefvat så länge i utlandet, i sagolandet
Italien. Palm talade svenska med sydländsk dialekt
och den lemnade honom sedan aldrig riktigt. Han
<i>kunde icke</i> frigöra sig från det italienska intrycket
och uttrycket, och det gaf en viss intressant färg
åt hans på en gång fint artiga och hjärtligt
tillvinnande sätt.

Efter sin återkomst slog Palm upp sin atelier
hos fabrikör Mineur i Geijerska huset å
Riddarholmen, ett nu mera försvunnet hus, där han dagen
i ända tog emot konstälskare, som kommo att
besöka honom och att beundra hans många <i>vedute</i>
samt höra honom berätta om söderns härligheter.

»Har ni varit hos Palm?» var en stående fråga
hos Stockholms konstälskare. Det hörde till god
ton att besöka den intressante konstnären.

Den andre återvändande var Janne Höckert,
hvilken dock kom blott på ett kort besök, under
det Palm stannade för hela återstående delen af
sitt lif, i tretiosju år. Man kände icke då ännu
hvilken utmärkt konstnär Höckert verkligen var,
men han väckte uppseende på våra gator för sin
något främmande elegans och för — sina
ovanligt smala ben. Inom sällskapslifvet gjorde han
dock äfven andra egenskaper gällande och blef
genom sin glädtighet, kvickhet och behagliga
umgängessätt salongernas lejon. Hans tafla »Kristina
och Monaldeschi» utstäldes och vann både bifall
och klander, men förskaffade konstnären
resestipendium. Snart var Höckert åter borta för att först
flere år därefter återvända på fullt allvar.

<img></img>
</chapter>
<chapter name="När jag sökte plats i bondeståndets kansli">

<img></img>

<h2><small>När jag sökte plats i bondeståndets kansli.</small></h2>
<img></img>
<img l></img>

Petter Mårtensson träffas på Dufvan om
morgnarne. Han bor i Yxsmedsgränd, men du tar
honom säkrast, när han tar sin bäsk... Glöm för
all del inte att gå upp till Strindlund. Vill han
sätta in dig i kansliet, så kan han. Tretton, Lilla
Nygatan, bor han, hos handlanden Eurenius. Dit
bör du gå tidigt på dagen. Och så skall du ställa
dig in hos Bengt Gudmundsson. Han är en mäktig
man. Men vägen till honom går bäst genom
öfverstlöjtnant Gustaf Hierta, hans allt i allo. Försof dig
inte och tröttna inte. Du får hålla i dagarne i
ända. Ännu ha vi åtta dar till dess kansliet sättes
till, men använder du den tiden rätt, så kan du nog
komma med.

Så lydde rådet, som gafs af en f. d.
tjänsteman i bondeståndets kansli.

Det var i november. Riksdagen skulle öppnas
den 15. Men större delen af riksdagsmännen hade
redan infunnit sig, isynnerhet alla som kunnat
begagna sjölägenhet. Man var rädd, att det skulle
frysa till, då man fått fara den långa vägen på
skjutskärra. Järnvägar funnos ännu icke.
Norrländingarne hade kommit först, och så inträffade de
öfriga landsdelarnes riksdagsmän i bondeståndet och
slogo sig ned i gränderna mellan Vesterlånggatan
och Stora Nygatan, vid Österlånggatan och i
Skeppsbrogränderna, några långt bort på söder, högst få
på Norr.

Så snart de anländt, anföllos de af hundratals
unga män i »verken» och andra kandidater till
notarie- och kanslistplatserna i ståndets kansli. Det
var en »vigilans», om hvilken man nu för tiden
icke kan göra sig någon föreställning. Man
trängdes också för att komma in i de andra ståndens
kanslier, men den hetaste striden och i hvilken
flertalet deltog gälde bondeståndet. Där funnos de
flesta platserna, men icke tiondedelen af de sökande
kunde få sin önskan uppfyld.

En och annan riksdagsman hade en skyddsling
med sig, en länsmansskrifvare, klockaresubstitut eller
dylikt bihang till allmogelifvet, och den kunde i de
flesta fall vara säker om anställning; men det vida
öfvervägande flertalet utgjordes af herrar
extraordinarier i Stockholm, af sådana som icke hade
annan säker inkomst än ljuspengar i så många verk
som möjligt, tretton riksdaler och sexton skillingar
banko på hvart ställe, eller möjligtvis något kort

förordnande sommartiden, beräknadt efter lägsta
gradens lön, fyra hundra riksdaler banko om året.

Det var riksdagarne, hvart tredje år återkommande, 
som skulle hjälpa dessa byråkratiens
proletärer att draga sig fram någorlunda drägligt
åtminstone under <i>ett</i> år eller att betala de mest trängande
skulderna och skaffa kredit till nya. Emedan de
trodde sig ha största utsikten att lyckas i
bondeståndet, rusade nästan hela skaran dit. Ingen hade
råd att försumma sig, och därför voro de
inflytelserika medlemmarne af ståndet belägrade hela dygnet
i ända.

Redan första morgonen efter sin ankomst till
Stockholm väcktes den inflytelserike af en kunglig
sekter eller notarie, som helt obesväradt tog honom
på sängen och önskade honom välkommen. Det
var vanligtvis i ett litet, dåligt möbleradt och aldrig
vädradt rum i någon af de ofvan nämnda gränderna
som den inflytelserike gaf audiens, och ej sällan
var hela rummet redan klockan åtta på morgonen
fyldt af unga, fina stockholmsherrar, som täflade i
artighet mot värden, under det han gäspade och
sträckte på sig, talade föga och kanske lika litet
hörde på hvad herrarne hade att anföra, slutligen
stod upp och gjorde sin lika enkla, som föga
smakfulla påklädnad, möjligtvis bjöd på en pipa tobak,
men aktade sig för att öppaa matsäcksskrinet, så
vida det ej var för att fråga, om herrarne ville ha
sig en »morgonknäpp», hvilken då intogs utan
tilltugg i sin råaste finkelform.

Så bar det af ut. Riksdagsmannen hade
åtskilliga uppdrag från hemorten att uträtta, men
hans nya stockholmsvänner erbjödo sig att
underlätta alla hans omsorger. Alla ville de i hans ställe
fullgöra de där uppdragen, men ingen ville släppa
honom från sig. Och så vandrade hela skaran in
på Dufvan eller Hoppet eller stälde kosan till Iduna,
där Engström, den »politiske källarmästaren» genast
dukade fram frukosten och började tala om
representationsreformen, kanske till och med bjöd på
portvin och föreslog en skål för bondeståndets framtid.

Förmiddagen förflöt på det behagligaste.
Källarmästarens portvin efterträddes af någon annan
lifvande dryck. Flera andra riksdagsmän hade
tillkommit, och hvar och en af dem hade med sig sin
uppvaktning af kanslistsökande, så att hela
lägenheten till höger i förstugan var fyld af hedervärda
riksdagsmän och deras drabanter.

Det var isynnerhet de senare som bestodo
förtäringen. Några hade kredit hos källarmästaren,
god kredit till och med, om han upptäckt, att de
voro ämnade till statsmän af högre ordning eller
åtminstone om de äfven mellan riksdagarne ville
titta in så ofta som möjligt och politisera med
honom. Andra hade på en eller annan låneväg, vore
det äfven mot 40 procent hos hr Paulin, 47
Österlånggatan, skaffat sig pengar för att kunna värdigt
och eftertryckligt »agitera» under dessa
betydelsefulla veckor.

På det sättet vardt förmiddagen ganska glad,

men midt i glädjen glömdes icke »agitationen».
Hvarje riksdagsman mottog de ömmaste förtroenden
af hvarje sökande. Man använde öfvertalandets
och påverkningens alla möjliga medel, glömde icke
att framhålla i huru stort behof man vore af en
plats i hedervärda ståndets kansli, vore det också
ej mer än en extra ordinarie kanslists med 2 banko
om dagen, nämnde äfven något om egen skicklighet
och om möjligheten att sätta upp en eller annan
motion för riksdagsmannen, hvars skrifkunnighet
kanske icke var synnerligt tillfredsställande, att
författa hans anföranden och på allt sätt underlätta
hans mödor i riksdagsmannakallet.

Men så hände det, att Nils Strindlund kom från
sin bostad midt öfver gatan och ville tala med
»bröderna» om utskottsvalen eller något dylikt, hvarom
kanslistkandidaterna icke fingo vara med. De
skingrade sig då och skyndade upp i verken,
somliga till hofrätten, andra till kammarrätten, några
till kungens kansli, åtskilliga till rikets ständers
bank, men, märkvärdigt nog, voro de redan en kort
stund därefter samlade åter på frimurarelogens
källare å Riddareholmen, där en stor del af de
hedervärde ståndsbröderne vanligtvis intog sin middag.
Där upprepades kanske scenerna från Iduna eller
ock sväljde man middagsmaten i största hast och
drog därefter till Bährs kafé vid Riddarhustorget
eller Berns i Kastenhoffshuset vid Gustaf Adolfs
torg, och där afhandlades fosterlandets
angelägenheter vid kaffet och punschen, ända till dess det

var tid att begifva sig till klubben. De
tjänstsökande lemnade icke ett ögonblick sina
»principaler», med hvilka de redan druckit farbrorskål,
undantagsvis brorskål.

Bondeståndets klubb låg en trappa upp i
Bergstralska huset, ingången från Munkbron. Där
samlades hvarje afton icke blott detta stånds ledamöter,
utan äfven en och annan af de öfriga stånden samt
ej få skrifkunniga biträden och sådana herremän
som i politiska ändamål sökte skaffa sig
bundsförvandter eller ville för öfrigt drifva igenom något
vid riksdagen, fastän de själfva ej hade säte där.

Bland den täta skaran, hvilken mången afton,
isynnerhet under riksdagens början, ända till
trängsel fylde klubbrummen, rörde sig gamle Strindlund
med medvetande om sin betydenhet, men gladt
skämtande med alla bekanta, under det de kloka
blickarne skälmskt skådade öfver glasögonen. Han
var nu själfskrifven till talman, och däremot hördes
inga invändningar ens af de ultraliberala i ståndet.
Strindlund umgicks lika vänligt med sin gamle
motståndare och senare bundsförvandt Rutberg, också
norrländing, som med sin städse fortfarande
politiske vedersakare Per Sahlström på Berga, en af
bondeståndets insiktsfullaste och mest frisinnade
ledamöter.

Rutberg var ståndets ålderspresident, en
gammal, för obekante något butter gubbe med stark
ansiktsfärg. Han hade trettio år förut åstadkommit
stor förskräckelse och ovilja genom sitt förslag »om

den stående arméns reducerande och ett utvidgadt
konskriptionssystem», men på 1840-talet ingått
försoning och förbund med Strindlund. Nu kunde man
få se honom sitta vid en stor toddy midt emellan
Strindlund och en lång, vacker karl omkring 40 år
eller något mer, och de tre hade ofantligt roligt
tillsammans. Den buttre gubben hade helt hastigt
förvandlats till en skämtsam sällskapsbroder.

Den långe var intendenten vid allmänna
barnhuset Theodor Sandström, otvifvelaktigt en af de
mest begåfvade tidningsmän Sverige egt, ty
tidningsman var han egentligen och det med själ och
kropp, kunskapsrik, talangfull skriftställare, och
synnerligen oförskräckt. Under riksdagarne syntes han
ständigt tillsammans med ledamöter i bondeståndet,
i hvars kansli han förut tjänstgjort och där han
uträttat ganska mycket äfven bredvid sin
kanslibefattning. Det var han som försonade de två
skarpa motståndarne Strindlund och Rutberg. Öppen
och gladlynt, var Sandström också mycket omtyckt
af sina yngre vänner inom tjänstemannavärlden,
och mången bland dem som sökt inträde i
ståndets kansli hade honom till föresyn. Kanske att
de skulle komma att spela en lika betydande roll
sona han. Det var åtminstone mångens ärelystna
önskan.

Liksom S. L. Theorell, sedermera
justitieombudsman, varit Anders Danielssons och Johan Jakob
Rutbergs ej blott skrifkunnige vän, hvilken satte
på papperet hvad de ville framföra för riksdagen,

utan ock sakförståndige och talangfulle rådgifvare,
så hade Theodor Sandström också låtit sin penna
gifva form åt Hans Janssons, Norbergs och den då
frisinnade Rutbergs, jämte flere andras liberala
åsigter. Hvarför kunde icke en medlem af ett
yngre släkte komma att uträtta lika mycket? Den
unge glömde naturligtvis, att S. L. Theorell och Th.
Sandström voro ovanliga talanger och i offentliga
frågor högst insiktsfulla män. De voro i själfva
verket härförare, fastän andra personer tjänstgjorde
såsom arméchefer. Många andra skrifkunniga
biträden funnos under olika riksdagar i bondeståndets
kansli och flere af dem gjorde ganska mycket i
politik, men ingen kunde mäta sig med de nämnda.

Där kom en med något gråsprängdt, yfvigt hår
utrustad äldre man med mycket värdig hållning,
klädd som fin stadsbo. Det var Matts Pehrsson
från Stockholms län, kallad »storamiralen», emedan
han i yngre år själf fört en af sina roslagsskutor.
Han hade ståndets aktning och förtroende utan att
vara synnerligt framstående. Många anekdoter
finnas om de kostliga misstag han begick under
öfverläggningarna i ståndet, hvilka fingo en ännu
gladare färg genom hans äkta roslagsuttal. Emellertid
var <i>’an</i> länge fullmäktig i rikets ständers bank och
<i>’edrades hen ’el</i> lång tid med <i>handra huppdrag</i>.

Vid det bord, där »storamiralen» kastade ankar,
sutto ett par andra herreklädda ledamöter af ståndet, 
bankofullmäktigen Erik Mallmin från Vesterås
län och riksgäldsfullmäktigen, förre vice talmannen
J. A. Zetterberg, den godmodige, kvicke och glade
»Lidingökungen», hvars sällskap alltid söktes
såväl af ståndsbröderne som af kanslitjänstemännen.
Kunde man så få tag i Petter Jönsson i Träslända,
var man riktigt belåten. Den sistnämnde var en
ful och oansenlig smålandsbonde, men kvick och
knipslug, en som aldrig var svarslös och ej heller
underlät att med kvickhetens vapen gå anfallsvis
till väga. När Petter Jönsson, vare sig i ståndet
eller på klubben, upphof sin smålandsröst och
förklarade, att han <i>sulle</i> vilja säga något, var väntan
på något roligt i högsta spänning.

Kanslistkandidaten kunde dock aldrig lita på
Träsländagubben, hvarför han hellre höll sig till
E. M. Falk på Hemmingsslätten i Skaraborgs län
eller A. W. Svartling från Östergötland eller f. d.
talmannen Nils Pehrsson i Ringstorp eller f. d. vice
talmannen Nils Pehrsson i Boda, två gamla
hedersmän. De unge kanslisterne sökte också gärna Nils
Larsson i Tullus, då en af ståndets yngste
medlemmar, en stillsam och klok man, men med mycket
ungdomligt gry och en »framtidsman», hette det.
Såsom framtidsman ansågs också skåningen Ola
Månsson i Gårdslösa, men han reste snart till en
annan framtid i Amerika.

Två äldre män inträda. Den ene bär på en
något ovig kropp, har ett rödbrusigt och föga
tilltalande ansikte, men ett par vänliga ögon. Det är
riksdagsmannen och bankofullmäktigen Bengt
Gudmundsson från Halland. Den andre är en fin
person, som man säger, en sextioåring, i hvars ansikte
man läser ej blott ovanliga förståndsgåfvor, utan
ock verklig manlig skönhet. Ögonen äro isynnerhet
intagande. Det är öfverstelöjtnanten Gustaf Hierta,
förre adjutanten hos riksståthållaren grefve v. Essen
och hos grefve Anckarsvärd, sedermera utgifvaren
af Medborgaren, medarbetare i Aftonbladet m. fl.
tidningar samt korrespondent till landsortstidningar,
på 1850-talet Bengt Gudmundssons vän och
författaren af dennes representationsförslag samt af
stort inflytande på den »folkvalda» delen af
riksdagen. sedan han för alltid brutit med sitt eget
stånd. Hierta omgaf sig strax med åtskilliga af
ståndets ledare, och man kunde finna, att något
politiskt vore å bane.

En af de sökande kanslistämnena var nog
oförsiktig att tränga sig fram till Hierta och anhålla
om dennes förord vid kansliets tillsättande. Hierta
smålog och bockade sig, men hade ej tid att svara.

»Du är dum», hviskade en kamrat till den
påflugne. »Gå hem till Hierta i morgon bittida. Han
bor i Urvädersgränd på Söder, strax till höger från
Götgatsbacken.»

»Nej, du skall gå med mig till Crusenstolpe
i morgon», invände en riksdagsman, som hört
hviskningen och intresserade sig för den påflugne. »Han
kommer nu mer aldrig upp i klubben. Vi få söka
honom hemma vid Skvalbergsgatan.»

Den som talade var en herreklädd bonde, en
tyst och försiktig man, med hvars egentliga afsikter

man aldrig kom riktigt under fund, men som gick
och gälde såsom mycket frisinnad, och till hvars
förtjänster inom det liberala partiet räknades, att
han i sin ungdom suttit på fästning, dömd för
majestätsbrott, d. v. s. för att han i enskildt sällskap
yttrat några mindre vördsamma ord om Karl Johan.
Hans namn var Johan Johansson i Skyberga, i
Hardemo socken på Nerikesslätten.

»Du kan gärna följa med till Crusenstolpe»,
tillade Johan Johansson och vände sig till en ung
man, hans bror, fastän med namnet Götlin, då bland
de sökande till kansliet, sedermera revisor i
kammarrätten, känd såsom ifrig schackspelare.

Uppmärksamheten drogs återigen till en fin
herreman med vackra och kraftfulla drag, men med
något nervöst i sina rörelser. Det var major Gustaf
Mauritz Stjemsvärd, författare till en mängd
arbeten i militärväsendet, tapper krigare i franska
armén i Algeriet och uppfinnare af en ny smörtjärna,
en af bondeståndets trägnaste kunder, till och med
i sjelfva plenisalen, där han stundom trängde sig
fram och agiterade häftigt i bänkarne midt under
öfverläggningarna. Nu fick han tag i gamle Per
Sahlström, en lång, allvarlig man, omkring 70 år,
hvilken just icke mycket gaf akt på majorens
häftiga framställningar. Därtill var Sahlström alltför
själfständig, äfvensom alltför bildad.

På andra sidan om Sahlström stod en liten
man, något till åren, och sökte öfvertyga honom
om, att Hellstens boktryckeri borde få trycka

protokollen. Det var hr A. G. Hellsten sjelf eller,
såsom han uttalade sitt namn, <i>Helltén</i>. Bokstafven
<i>s</i> kom han aldrig ut med. Boktryckeriet låg vid
Österlånggatan, och där skulle protokollen tryckas
för 10 riksdaler 82 skillingar banko per ark, men
förre talmannen Nils Pehrsson blandade sig i
samtalet och förklarade, att boktryckaren Franz
Sjöberg, utgifvare af »Folkets röst» ville trycka för 10
riksdaler 16 skillingar banko. Sahlström tycktes
dock ha beslutit sig för att förorda Hellsten.

Nu klingar sång från det stora rummet. Det
är Daniel Hvassers härliga tenor. Han skall in i
kansliet.

»Hvad skall han där få för befattning?» sporde
någon.

»Hans göra blir att sjunga», svarades.

Men så komma kraftiga bastoner: »Jag bor i
bärgets salar». Det är Otto Beronius som sjunger
»Jätten», så att det går genom märg och ben på
alla närvarande. Gustaf Hierta stannar midt i en
»politisk kombination». Stjernsvärd ser öfverraskad
ut. Strindlund och Rutberg taga skedarne försiktigt
ur toddyglasen. Träsländagubben »sulle» vilja se
hvem som sjunger så mycket bättre än klockaren
hemma. »Helltén» säger »trax», att det är
magister Beronius, och Zetterberg bedyrar, att den
magistern måste komma in i kansliet.

Det är långt lidet på natten. Bondeståndet
går att uppsöka sina tillfälliga hem, och
kanslistkandidaterna följa hvar och en af ståndet till
porten, i sista afskedsstunden erinrande farbrodern om
kansliet. Några släppa icke af sina offer ens då,
utan följa dem upp på kammaren och »kinesa» för
att ännu en stund kunna »agitera» och genast vid
uppvaknandet fortsätta. I hvad fall som helst
började »agitationen» åter tidigt morgonen därpå och
fortgick på samma sätt dag och natt ända till dess
kansliet var tillsatt.

<img></img>
</chapter>
<chapter name="Från skandinavismens ungdom">

<img></img>

<h2><small>Från skandinavismens ungdom.</small></h2>
<img></img>
<img l></img>

Det var i början af juni 1843, och på pingstdagen.
Vid Blå slussen, utanför södra slagtarhuset, stodo
några unga män och spejade utåt Saltsjön.

»Inte komma de i dag», sade en i
gruppen. »Sjöresan har nog varit svår. Telegrafen
säger ingenting.»

Han kastade en blick uppåt södra bergen. Med
telegrafen menades på den tiden den optiska, som
sträckte sina träarmar i vädret från taket af det
af direktör Bång några år förut bygda och till
telegrafinrättningen afträdda huset vid Lilla
Fiskargränden, ofvanför Mosebacke.

<i>Hvad</i> telegrafen sade begrep allmänheten icke,
men man var van att se efter, om träluckorna voro
i rörelse, hvilket bevisade, att nu var det luftiga
samtalet i full gång.

»Jag gick nyss förbi Storkyrkan», yttrade en
af sällskapet, och det var ofantligt mycket folk som
kom ut. Thomander hade predikat. Men ser ni,
är det inte magister Bergman som kommer där?
Jo visst, och hela Upsaladeputationen. Då skall
man få se, att danskarne snart äro här.

Carl Johan Bergman, skalden, som gjort sig
bemärkt genom det stora poemet »Brölloppet på
Arolsen» och skrifvit »Upsala och dess nejder», var
mycket populär i Upsala, vardt magister 1842 samt
därefter skollärare i Visby, sedan lektor,
riksdagsman, m. m. och lefde länge i nämde stad, flitigt
sysselsatt med forskningar i Gotlands gamla och nya
förhållanden, lika trägen som lyckad skriftställare,
ovärderlig ledsagare i Visby ruiner för mången
främling, älskvärd och intressant.<footnote>† 1895</footnote> Han var nu 26 år
och sökte med ungdomlig hänförelse främja
förverkligandet af den skandinaviska enhetstanken.
Pingstdagen 1843 kom han med några andra unge män
från Upsala och tog emot de studenter från
Köbenhavn och Lund, som då första gången gästade
Stockholm och Upsala.

***

Det var det första egentliga studenttåget i
norden. Redan efter skaldemötet i Lunds domkyrka,
fjorton år förut, då Tegnér lagerkrönte
Oehlenschläger, hade Köbenhavns och Lunds studenter
kommit på gästbesök till hvarandra, men det gälde
blott grannarne på båda sidor om Sundet. Upsala
studenter och den svenska hufvudstadens befolkning
hade icke varit med. Flertalet af svenska folket
hade ännu ej fattats af den hänförelse, med
hvilken i synnerhet Själlands och Sydsveriges invånare
räckte hvarandra händerna. Det gamla
nationalhatet mot danskarne hade icke riktigt utplånats ur
uppsvearnes hjärtan.

»Icke med ens krossas sekelgamla fördomar»,
sade Gustaf Ljunggren i sitt tal vid minnesfesten
den 31 maj 1880, men talaren erinrade ock om, att
det låg sanning i skaldens ord »Söndringens tid är
förbi» och att det var just Tegnér och Oehlenschläger,
dessa »folkskalder i ordets högsta och ädlaste
betydelse», som grundade och förmedlade det stora
försoningsverket. Tegnérs nyss anförda ord »hade
i hans mun en klang», sade Ljunggren, »en
betydelse som i ingen annans. Det var ett väckelserop
och ett fridsrop. Det var grafsången, med hvilket
det sekelgamla hatet jordades, det var lärksången,
med hvilken den gryende försoningen helsades.»

Denna försoning hade för femtio år sedan
hunnit så långt, att Köbenhavns och Lunds studenter
för första gången företogo ett gemensamt gästbesök
hos de svenska studenterna i Upsala samt då
äfven helsade på i Stockholm. Här var allmänheten
dock icke riktigt förberedd. Åtskilliga bland de
bildade, de unga i synnerhet, hade nog fattats af
det för norden betydelsefulla i detta vänliga
sammanträffande, men andra bland dem, synnerligen
de som tillhörde hofvet, regeringskretsarne och
de högre ämbetsmännen, sågo närmandet med
misstänksamma blickar, vädrade »demagogische

Umtriebe» och ville icke taga del i några
vänskapsbetygelser mot studenterna. För det stora flertalet
af hufvudstadens invånare var besöket tämligen
likgiltigt, så länge det ännu blott <i>omtalades</i>.

Annorlunda vardt det, då man kom till
verkligheten. Då fick man ännu en gång bevis på att
stockholmarne kanske mest af alla svenskar äro
»ett trögt folk, fullt af hetsigheter», ty lika likgiltig
man förut varit, lika ifrig vardt man nu att fira de
unga gästerna, och den ifvern drog med sig äfven
ett stort antal af dem som nyss förut betraktat
besöket med misstänksamma blickar.

***

Där ha vi nu <i>Iris</i>, det danska ångfartyget. Det
pallrar långsamt upp på Stockholms ström och
lägger sig utanför gamle Gauthiod. Klockan var 3,
stockholmarnes middagstimma då för tiden, hvilket
orsakar, att man ej ser mycket folk på gatorna,
och dessutom är det ju pingstdagen, som äfven för
femtio år sedan begagnades till utflykter.
Emellertid samlas några flockar på Skeppsbron för att se
på danskarne, studenterna från Lund äfven, fastän
de få vika för Köbenhavnarne. Deputationen från
Upsala med magister Bergman i spetsen begifver
sig ombord på »Iris» och inbjuder främlingarne
till besök i Upsala, hvilket naturligtvis icke var
någon öfverraskning, enär det besöket var redan på
förhand bestämdt, men nu dock mottogs med
lifligaste tacksamhet.

Man gick i land och spridde sig hit och dit i
staden. Kvarter voro ordnade för alla främlingarne.
Det hade regnat på förmiddagen, men eftermiddagen
var vacker, och de resande hemtade åter krafter
efter den obehagliga sjöresan. Öfver allt på våra
offentliga platser såg man den röda kokarden,
danskarnes föreningstecken, och ju flere sådana
kokarder stockholmarne varseblefvo, dess starkare vardt
intresset för skandinavismen. Man tvekade icke att
tilltala främlingarne hvar de visade sig, erbjöd dem
sina tjänster, drog dem in till Winters vid
Riddarhustorget och till De la Croix på Norrbro och bad dem
hålla till godo med hvad huset förmådde, först och
främst med punschen, och danskarne voro
tacksamma, prisade »Svensk banko», drucko och vordo
glada.

De talade om vedermödorna på sjön, men också
om den präktiga fest man gjort för dem i Kalmar,
då kammarjunkar Carl Kullberg i sin faders,
biskopens, frånvaro helsat dem på klingande vers, och
Carl Ploug offentligt uttalat danskarnes önskan om
ett folkförbund mellan de nordiska rikena — farliga
ord, tyckte många, och för hvilka Ploug sedermera
åtalades i sitt hemland.

Men så vardt klockan sju, och då samlades
man i nedre börssalen, där underrättelse
meddelades, att resan till Upsala skulle företagas tidigt
morgonen derpå. Sedan man fått besked om det,
företogo de allra flesta främlingarne en utflygt till
Djurgården.


Redan då hade Stockholm fått
ångbåtsförbindelse mellan Strömparterren och Allmänna gränd,
en liten ångslup, som tog sex skilling person och
skarpt täflade med dalkullornas vefslupar samt ännu
mera med de gamla roddarmadamerna. Ett par
små omnibusar afgingo från Gustaf Adolfs torg.
Alla fortskaffningsmedel anlitades af de 153
danskarne och de 56 lundensarne.

Det var lust och glädje den aftonen på
Djurgården. Man sjöng och drack, drack och sjöng,
danska och svenska sånger, men bara svenska
dricksvaror, och Bellman glömdes naturligtvis icke. Hans
byst var medelpunkten för den aftonens
skandinaviska glädje.

Den ljusa nordiska natten genomsvärmades i
rikligt njutande af stunden och i fantasisväfvande
profetior om framtiden, då alla de unga skulle vara
utomordentliga krafter i samhället och styra
Sverige, Norge och Danmark, det fast förenade
Skandinavien, i striden för folkens heliga sak.

En god del af dem som svärmat med
gästerna under natten följde dem till Riddarholmen,
hvarifrån den lilla ångbåten Najaden redan klockan
4 på morgonen annandag pingst afgick till Upsala.
En timme därefter gick det något större fartyget
Vettern, och så sågo stockholmarne icke till de
skandinaviska bröderna på ett par dagar, men visste,
att de mådde godt i Upsala och där stadfäste
skandinavismen.

***

Under festligheterna i Upsala gick man här i
Stockholm och funderade på att äfven hufvudstaden
måste göra något offentligt för att visa danskarne
och Lundastudenterne våra broderliga känslor. Dessa
kunde naturligtvis icke uttryckas bättre än genom
en sexa. Fem personer togo ledningen och
utfärdade en anteckningslista. De fem voro
bokhandlaren, magister C. A. Bagge, som då hade sin bod
i f. d. Dævelska huset, där Fritzes hofbokhandel
nu är, medicine doktor F. T. Berg (sedan chef för
statistiska byrån), komminister G. H. Mellin, känd
författare, professor J. H. Thomander samt medicine
licentiaten J. O. Walmstedt. Man tvekade i valet
af lokal, antingen Trädgårdsföreningen vid
Drottninggatan eller Vauxhall (nu Novilla) på Djurgården, men
bestämde sig slutligen för den senare.

Klockan half fem på onsdagsmorgonen den 7
juni återkommo gästerna till Stockholm, och innan
de gingo i land, inbjödos de till Vauxhallen på
aftonen. Efter flera genomvakade dygn, under
oafbrutet festande och ej mindre skandinavisk
hänförelse, kunde man behöfva några timmars hvila,
men icke alla begagnade sig däraf. Så infann sig
bestyrelsen för de danske deltagarne på morgonen
hos grefve Moltke, det danska sändebudet i Stockholm
för att göra honom sin uppvaktning. Han mottog
den på det mest förekommande sätt, något som i
betydlig mån lugnade de svenskar som ännu hade
några farhågor.

Bestyrelsen utgjordes af teologie kandidaterne
B. Böggild och M. Mörch Hansen, filosofie
kandidaten Carl Ploug, juris studeranden H. F. Poulsen
och teologie studeranden F. H. Eibe.

Lundastudenternas bestyrelse bestod af C.
Bellander, A. Hemberg, J. Johansson, Carl Strandberg
(Talis Qualis) och G. Thomée.

Klockan tolf på onsdags middag samlades alla
på Riddarhustorget och fördelades i grupper för
att bese de olika samlingarna och sevärdheterna i
Stockholm. På de dagar som förflutit sedan Iris
anlände, hade skandinavismen här gjort storartade
framsteg, icke minst bland fruntimmerna, hvilka
öppet lade sina medkänslor i dagen. Danskarne
kunde ej finna tillräckligt med hänryckta ord för
att uttrycka sin förtjusning öfver de svenska
damerna, så väl i Upsala som i Stockholm.

Långt ned i folkets led trängde de vänliga
känslorna. Nationalhatet var besegradt. Man prisade
den skandinaviska enhetstanken. En visa om »De
modiga studenter» fann strykande afgång och i den
hette det bland annat:

<poem>	»I Stockholm mötes alla. Hell Sveas hufvudstad!
	Den festen som där firas är skön, som den är glad.
	Det är en fest af minnen, det är en fest af hopp,
	Som skjuta såsom solar ur tidens dimmor opp.
	Ty gamla striders minnen, för nya tiders ljus
	Försjunka i ruiner, i dunkel och i grus.» </poem>

Först på kvällen skulle festen i Vauxhallen
taga sin början, men innan dess voro studenterna
inbjudna af kapten Lindeberg att bevista en
föreställning å Nya teatern, då föga öfver ett halft år
gammal. Föreställningen tog för de bjudnas skull
sin början redan klockan half sex. Innan den
begynte, framträdde Edvard Stjernström och framsade
en af Lindeberg författad välkomsthelsning, i
hvilken bland annat erinrades om att Nya teatern vore
uppförd just på den plats, där Näckströmmen
fordom flöt, hvilken ström under Brunkebergsslaget
1471 färgades af danskars och svenskars blod,
och slutligen fyldes af danska lik. På den
platsen sitta nu kämparnes ättlingar, hette det i
talet, vänskapligt tillsammans att skåda snillets och
konsternas fredliga strid ... »Hädanefter skola
nordens trenne brödrafolk ej mera täfla om hvem
som har det skarpaste svärdet slipadt mot
grannen, utan hvem som har den bäst odlade jorden,
den bästa vetenskapliga, literära och artistiska
bildningen ...»

Talet väckte stormande bifall, hvilket också
var fallet med den prolog på vers af August Blanche,
som sedan följde och rullade upp idel ljusa
framtidsbilder, där »Tre kronor flamma på gemensam
mantel» ... under det »nya tider höja fridens fana, och
under fanan samlas skilda bröder».

Hänförelsen växte, ju längre det led på aftonen.
Men man skulle tycka, att det borde ha underhållits
af något nordiskt skådespel på scenen. Så var dock
icke förhållandet, ty det stycke som gafs, var en
af Blanche gjord efterbildning af ett franskt

lustspel, som bearbetats efter den österrikiske Nestroys
»posse» <i>En trappa upp och på nedra botten.</i>

Då andra akten var slutad, stego gästerna upp,
tackade kapten Lindeberg och begåfvo sig somliga
till kungliga operan för att höra »Lucie», andra
genast till Djurgården. De som sjöngo i »Lucie» voro
Jenny Lind, Belletti, Günther och Olof Strandberg,
och gästerna förklarade, att något så helgjutet
musikaliskt kunde Köbenhavns opera ingalunda
åstadkomma.

Men från »Lucie» bar det i fart af till
Djurgården, där täta folkmassor skockade sig omkring
Vauxhallen (uttalades »Vågsalen»), hvars sal endast
med knapp nöd kunde rymma gästerna och deras
värdar, hvilka senare uppgingo till 300. Bland dem
syntes ämbets- och tjänstemän af olika grader,
grosshandlare och andra borgare, konstnärer, skriftställare,
d. v. s. alldeles af samma slag som vid fester nu
för tiden. Alla voro de skandinaviskt sinnade
åtminstone den kvällen.

Den första skålen föreslogs af gamle
kanslirådet Wallmark, och det väckte så mycket mera
uppseende, som han var utgifvare af Statstidningen.
Wallmark var mycket mytologisk, talade om Zeus
och Olympen, om Gefion och Dana och Svea, Valkyrior
o. s. v., men det var ett tal som gick från hjärtat
och vann hjärtan, dock endast förordande en <i>andlig</i>
förening, till hvilken de gamle nu räckte
ynglingarne handen.

Thomander talade två gånger. Först föreslog

han en skål för Köbenhavns universitet och sedan
en för de nordiska folkens närmande till hvarandra,
och begge talen följdes med spänd uppmärksamhet.
Thomander var en af de stormän i andens rike som
egde ungdomens brinnande hängifvenhet.

För Finland talade den i det landet födde G. H.
Mellin, och han talade på vers. Den af de två
närvarande finska studenterna, som skulle svara på
skålen, kunde icke tala för rörelse. Man sade, att
hans tal liknade en djup suck, som slutade med
ett af tårar dämpadt »Lefve Sverige!»

För Lunds universitet talade doktor Berg, och
honom svarade medicine kandidaten G. Thomé.
Skålen för Kristiania universitet föreslogs af kunglig
sekreter L. J. Hierta, Aftonbladets utgifvare. Han
erinrade bland annat om att föreningen mellan
norrmän och svenskar sammanknytes alltmera förtroligt
och broderligt, icke egentligen genom riksaktens
band, utan genom det vida fastare, oslitligare inre
band, som med hvarje generation, okufvadt af hvarje
motstånd, drager folken allt närmare intill
hvarandra genom sympatiens band för andlig förädling
och borgerlig frihet. Och <i>hvarest skulle väl detta
band vara starkare än emellan afkomlingarne af
samma förfäder, barnen af samma moder, de tre
grenarne af den gemensamma, ur <b>en</b> rot uppväxta
stammen!</i>

Detta sade L. J. Hierta, men det är nu mer än
femtio år sedan. Och hvad svarade norrmännen? Af
dem fans blott en enda tillstädes, studenten Rambech

från Kristiania. De öfriga hade fått förhinder och
deltogo icke i studenttåget den gången, men två
år därefter infunno de sig, 144 man starka, vid
studentmötet i Köbenhavn, och deras skandinaviska
hänförelse var visst icke svagare än svenskarnes
och danskarnes. På Hiertas tal svarade Rambech,
att största och bästa delen af Norges folk lifvas af
det fasta hopp och den innerliga önskan att varda
förenadt med brödrafolket genom ett fastare band
än riksaktens, nämligen genom sympatiens heliga
och oupplösliga.

Denne Rambech, en ung, älskvärd man, afled
kort därefter i Köbenhavn med det vitsord att ha
varit den skandinaviska idéns trogne tjänare.

Skådespelaren Dahlqvist trädde fram efter
Rambechs tal och framsade en dikt af magister J. H.
Göransson. Så talade magister Bagge, och
skaldestycken föredrogos af J. G. Carlén och Talis Qualis.
Vers och prosa omväxlade oupphörligt. Den bland
danskarne som väckte största uppmärksamheten var
Carl Ploug, den under namn af Poul Rytter bekante
författaren till de många muntra studentvisorna, år
1843 en stadgad man på 30 år och utgifvare af det
betydande bladet »Fædrelandet», den redan då af
många högt aktade, af andra förkättrade kämpen i
striden för Danmarks frihet och själfständighet, för
Sönderjyllands danskhet och Nordens enhet, en strid,
som han börjat redan flere år förut och som han
sedan fortsatte i årtionden samt hvilken icke haft
någon mera uthållig och varmt kännande stridsman.

Carl Ploug är nu död vid hög ålder, och om han
icke vann seger, kunde han dock med godt
samvete se tillbaka på sitt förflutna lif.

Den 7 juni 1843 var han onekligen den mest
vältalige af alla som uppträdde i Vauxhallen och
den till hvilken man lyssnade med största
uppmärksamheten. En annan allvarsman var H. F. Poulsen,
hvilken talade med dystert uttryck i rösten. Denne
Poulsen var så allvarlig att han, många år därefter,
mer än en gång i Köbenhvan förklarade för mig,
att den som gjort Danmark största skada vore
— Holberg.

Då och då tog sällskapet sig frisk luft och gick
och helsade på Bellman, men så gick man in igen
och fortsatte med skålarne. Klockan ett bröt man
ändtligen upp på allvar och tågade i en oändlig
procession till Gustaf Adolfs torg, där man sjöng
svenska folksången och hurrade för kungen.

Klockan fem voro alla gästerna åter om bord
på Iris, och klockan sex ångade fartyget ur
hamnen och vände under kanonsalut stäfven österut.
De svenska vännerna på stranden hurrade, och
danskar och lundensare skickade ännu tusentals
tacksägelser och välgångsönskningar tillbaka.

Detta var i skandinavismens ungdom, då den
då unga tiden tyckte, att man icke nog fort kunde
göra <i>ett enda</i> rike af Nordens tre land.

<img></img>
</chapter>
<chapter name="En samhällsförbättrare i gamla och nya världen">

<img></img>

<h2><small>En samhällsförbättrare i gamla och nya
världen.</small></h2>
<img></img>
<img l></img>

Hade mina råd blifvit följda, skulle här i
Nord-Amerika nu ha varit ett paradis i stället för ett
helvete», skref en gammal man, som i sin ungdom
satte det amerikanska samhället högre än hvarje
annat och därför öfvergaf hemlandet, där en lugn
framtid lyste mot honom, för att på andra sidan
Atlanten söka skapa det »paradis», som han
önskade bereda mänskligheten. Hans namn var Frans
Herman Widstrand<footnote>Icke att förväxla med den Widestrand, som var ett
tiotal äldre än Widstrand, men tolf år senare än denne och
icke frivilligt begaf sig till Amerika, där också han aflidit.</footnote>, numera kanske icke känd
af många i fosterlandet, men för några årtionden
sedan ganska bekant såsom tillhörande en man med
oskrymtad menniskokärlek, en rättskaffens,
oegennyttig och oförskräckt person, om ock något
öfverspänd i sina politiska och sociala åsikter.

Under några och tretio år lefde Widstrand i
Nordamerika, ofta i ganska äfventyrliga förhållanden,
och det säges, att slutet af hans tillvaro skall ha
förflutit utan något sällskap i en eländig koja under
så enkelt lefnadssätt, att det närmade sig vildens.
Då underrättelsen om hans död 1891 anlände hit,
väcktes hos mig minnen från ungdomsåren, när den
nu aflidne eremiten var omgifven af trogna vänner,
af hvilka somliga visserligen skrattade åt hans
politiska drömmar, men ingen tviflade på hans
uppriktighet eller misskände hans hjärtegoda sinnelag.

Äfven långt in i senare tid stod jag, fastän på
afstånd, i beröring med denna mindre vanliga
personlighet och jag har åtskilliga bref från honom, af
hvilka det senaste till mig är dagtecknadt den 18
november 1890 och ett, till en annan undomsvän,
som gifvit mig tillåtelse att använda det, skrifvet
den 9 februari 1891. Må det tillåtas mig att på
grund af personliga hågkomster och med stöd af
dessa bref söka i korthet skildra ett mindre vanligt
lefnadslopp och på samma gång i hast teckna några
allmänna, men nu sannolikt till stor del bortglömda
förhållanden här hemma för fyrtio år sedan.

Frans Herman Widstrand var född i Nerike och
egde från skolan i Örebro en jämnårig kamrat i
August Sohlman, med hvilken en nära vänskap
förenade honom äfven under den gemensamma
gymnasiitiden i Strengnäs, där en tredje kamrat Sten

Stenberg<footnote>Den bekante kemisten, professor vid Karolinska
institutet, † 1884.</footnote>, liksom de förre född 1824, slöt sig till
dem för att sedan under studentåren i Upsala, jämte
ett par andra landsmän, bland hvilka den några år
äldre Erik Edlund<footnote>Den utmärkte fysikern, professor vid
Vetenskapsakademien, † 1888.</footnote>, bilda en fast vänkrets.

Den vänskapen fortsattes äfven i Stockholm,
men det var dock hvarken med desse gamle
kamrater eller med de nyare i ämbetsverken, som
Widstrand förnämligast umgicks under de sista åren
han tillbragte i Sverige. Stenberg och Edlund hade
sina vetenskapliga värf att sköta, och fastän
vänskapen aldrig svalnade, voro deras och Widstrands
sysselsättningar allt för främmande för hvarandra,
för att något närmare samlif skulle kunna
fortsättas.

Den personliga vänskapen med Sohlman
försvagades ej heller, men denne lika varme, som klart
tänkande frihetsvän var icke nog radikal för
Widstrand. Den d. v. redaktören af Bore kunde ej
vinna erkännande af Demokratens utgifvare, och
Sohlmans ihärdiga sträfvan för ett kraftigt
fosterländskt lif ansågs allt för inskränkt af
världsborgaren Widstrand.

Den sistnämdes kamrater i rikets ständers bank
och kammarrätten, bland hvilka kunna nämnas nu
f. d. bankokommissarien L. Bergqvist och
kontorsskrifvaren C. A. Redin samt aflidne

revisionskommissarien C. E. Hallgren, aktade honom som god
kamrat och duglig tjänsteman, men följde honom icke
på hans politiska ströftåg.

Widstrand hade icke hunnit få ordinarie
anställning mer än i kammarrätten, men tjänstgjorde
nästan ständigt på förordnande i rikets ständers
bank med full lön, hvilken dock var endast 400 rdr
banko årligen. Icke blott jämnåriga kamrater, utan
äfven förmän af alla grader satte stort värde på
den flitige och ytterst noggranne tjenstemannen.
Han lefde fullkomligt oberoende och hade aldrig
någon olägenhet på tjänsterummet af sina politiska
åsigter, så oförbehållsamt han än äfven där uttalade
dem. Till hans oberoende bidrog, att han egde
någon förmögenhet, hvilken dock ej var synnerligt
stor, men som med hans sparsamma och måttliga
lefnadssätt kunde ha räckt långt nog, äfven då han
bistod sina vänner, hvilket inträffade rätt ofta.

Den som vid midten af århundradet besökte
Wistrand i hans enkla, men ingalunda torftiga
ungkarlsvåning i enkefru Raths hus, 61
Kornhamnstorg, fann där ofta en samling unga män af olika
samhällsställning, men med gemensamma
sträfvanden, extraordinarier i ämbetsverken, skriftställare
och kroppsarbetare, hvilka samhällsklasser icke voro
så strängt åtskilda, som man kanske förmodar.
Detta var egendomligt nog för fyrtio år sedan.
Vid universitetet hade vi lärt oss, icke af
professorerne, men af andan inom studentkåren, att med
förnämt förakt se ned på kroppsarbetaren, och

någon annan beröring med honom än genom
knytnäfvarne under de oupphörligt förekommande
slagsmålen med gesäller kände studenterne icke till.

Men i Stockholm vardt förhållandet för
åtminstone en del af oss helt annorlunda. Den på
1840-talet stiftade Bildningssirkeln, hvars
sammankomster i synnerhet Widstrand flitigt besökte, hade fört
tillsammans personer med olika
samhällsförhållanden, men med gemensamma syften. Så kom
februarirevolutionen, och arbetaren vardt en personlighet.
Ännu i början af 1850-talet lefde vi under intrycket
af den tilldragelsen, och fastän bakslaget redan
hämmat utvecklingen af revolutionens idéer, hade dessa
dock ifriga anhängare bland ungdomen. Det var
kanske mera ungdomligt svärmeri för
frihetsgudinnan än medvetna revolutionära grundsatser, men
tiden var full af brännbara ämnen, och ungdomen
blåste stundom eld i dem. Om den elden icke
uträttade mycket, så räckte den åtminstone till för
att värma ungdomliga sinnen. Den tidens ungdom
var nog hvarken bättre eller sämre än nutidens,
men den prålade icke med världsleda och sökte
ej inbilla någon, att en på alla idealer blottad,
krasst materialistisk lifsåsigt, som ser allt i grått,
skulle vara den rätta ungdomsstämningen.

***

Bland de unga kroppsarbetare, som umgingos
med »notarien», hade de flesta tillbragt någon tid i
Paris, några till och med i flere år. Redan under
julimonarkien, kanske mest då, hade de deltagit i
hemliga sällskap och besökt kommunistiska
sammankomster, måhända äfven kommit i personlig
beröring med Cabet, den fredliga kommunismens
öfverhufvud.

Märkligt är, att bland de unga revolutionärer,
som för fyratio år sedan samlades kring Frans
Widstrand, var största antalet skräddargesäller, därmed
bekräftande en känd sats, att skräddare ha alltid
visat sig vara revolutionärer, fastän revolutionärer
ej alltid varit skräddare. En af de intelligentaste
af dessa hade i sex år arbetat i Paris, men
återvändt redan 1846, hvarför han icke kunnat, såsom
det uppgifvits, strida på barrikaderna 1848. Han
var för öfrigt den fredligaste af alla och rättrogen
ikarisk kommunist. Sedan var han under en lång
följd af år en af Stockholms förnämste
handtverksmästare, äfven någon tid stadsfullmäktig och lefver
ännu som högt aktad borgersman. Hans namn är
C. R. Löwstädt.

En annan af dem, som träffades hos Widstrand
och med mycken ifver deltog i de öfverläggningar
som där förekommo, uppträder ännu på allmänna
möten och visar sig fortfarande lifligt intresserad
af offentliga angelägenheter, men han var aldrig
kommunist, städse frisinnad och själfständig. Han
heter G. W. Roos.

När man en afton kom upp till Widstrand, och
många aftnar voro i det afseendet lika, räcktes oss
genast handen af en ung man med välvilligt uttryck

på sitt visst icke vackra, men ärliga och vänliga
ansigte. Det var värden på stället, hvilken,
oaktadt att han var halt, rörde sig med mycken
liflighet. Bland de närvarande fann man ej sällan en
ung, storväxt man med klar blick och frimodigt
uttryck, hvilken lifligt deltog i dryftandet af alla
frågor och artigt lyssnade till de åsigter, som ej
voro hans egna. Han var radikal, men gillade
aldrig Widstrands kommunistiska framställningar.
Det var F. Borg, sedermera redaktör af
Öresundsposten samt ledamot af Första kammaren. I hans
sällskap såg man en fin herre, hvilken talade med
prydliga uttryck och ett visst öfverlägset sätt. Han
var sedan under några år en rik man, hette N. P.
Nordin och bodde i Helsingborg, men försvann för
några år sedan.

Där satt också ofta en medelålders man med
stillsamt väsen, men med ironiskt drag kring
munnen. Han är nu död sedan många år tillbaka, men
var i lifstiden en af Nerikes riksdagsmän i
bondeståndet, Johan Johansson i Skyberga, hvilken hade
föga utseende af att tillhöra allmogen, var fint
klädd och såg mer ut som förmögen borgare,
ansågs mycket radikal, men yttrade sig sällan
muntligen, hvaremot han ofta i ståndet lemnade
skriftliga anföranden af mycken skärpa. Han hade, som
jag i ett föregående kapitel omtalat, i unga år
som politisk fånge suttit på Vaxholms fästning,
dömd för majestätsbrott. Hans skriftliga anföranden
i riksdagen ansågos vanligtvis författade af öfverste

löjtnant Gustaf Hierta, med hvilken Johansson
umgicks på förtrolig fot, kanske någon gång af
Crusenstolpe, som också var hans vån.

Han var dock själf skrifkunnig, och genom
flitig läsning, egentligen börjad först i fängelset,
hade han förvärfvat en viss bildning. Då jag, ett
par år efter första sammanträffandet hos Widstrand,
besökte honom i hans hem, bland hans
hvardagsomgifning på landsbygden, och där uppehöll mig
några dagar, tyckte jag mig finna, att Johan
Johanssons förnämsta sysselsättning bestod i att ligga på
en soffa och läsa. Huru han skötte sitt jordbruk,
kom jag icke under fund med.

Under riksdagarne umgicks han mycket med
skriftställare och politiska personer, kände Blanche
och sin namne Johan Johansson, »den politiske
hvalfisken», med flere sådana. Ibland stälde han till
små politiska middagar, dit äfven personer af olika
partier voro inbjudna. Vid en sådan middag å
hotell Suède träffade jag första gången dåvarande
hofrättsassessorn, grefve Erik Sparre samt återsåg
magister Sven Hedlund, en gammal bekantskap.

Hos Widstrand syntes ofta riksdagsman
Johanssons bror, extra ordinarie tjänstemannen Aron
Götlin, mycket känd schackspelare, tystlåten och, liksom
brodern, hemlighetsfullt småleende. Han afled som
revisor i Kammarrätten, af alla aktad som en
hedersman.

Någon gång förde han med sig en antikvarisk
bokhandlare, den originele C. Söderman, som den

tiden hade ett antikvariat vid Köpmangatan och
sålde Marseljäsen, ord och musik, för 4 skillingar
banko, hvilket han själf ansåg »signifikativt», såsom
hans älsklingsuttryck lydde, och förvärfvade honom
Widstrands vänskap, men därtill inskränkte sig
också Södermans revolutionära verksamhet.

Ifrigare uppträdde en annan antikvarisk
bokhandlare, mycket originelare och mera bekant,
hvilken jag ännu i denna stund tycker mig se träda
in hos Widstrand, gammal och något lutande, men
ytterst lifaktig, insvept i en snäf slängkappa. Det
var den egendomlige Per Götrek, en varm och
uppriktig frihetsvän, sparsam på tid och pengar,
emedan han behöfde bägge delarne för att torftigt
lifnära sig, men aldrig tveksam, då det gälde att
offra dem för att bispringa någon som var fattigare
än han. Götrek visade sig ofta på
sammankomsterna hos Widstrand, och den senare saknades
aldrig på de kommunistiska uppbyggelsestunderna
hos den förre, hvilka jag skildrat i en uppsats
»Kommunismen vid Järntorget», som finnes i
kalendern Nornan för 1884.

Götrek talade ständigt om Cabet’s bok »Voyage
en Icarie» och läste upp långa stycken ur detta
kommunismens evangelium. Men Widstrand lät
sig icke nöja med stilla betraktelser. Han gick
omkring och värfvade anhängere. Då Bildningscirkeln
vardt honom för obetydlig, vände han sig till den
nybildade Arbetareföreningen, hvilken ej må
förblandas med den nuvarande, af H. Hagerman 1866

stiftade. Den första arbetareföreningen sysselsatte sig
mera med politik och hade sitt språkrör i den
radikala tidningen Reform. Då det bladet upphörde,
ansåg Widstrand tiden vara inne för en ny tidning
i demokratisk anda, men utan pockande anspråk
för tillfället.

Ett sällskap bildades för den nya tidningens
utgifvande, men det var hufvudsakligen, att icke
säga ensamt Widstrand, som fick vidkännas
kostnaderna. Någon egentlig redaktion skulle ej häller
finnas, utan borde hvem som helst, hvilken
uttryckte sig städadt, få skrifva i bladet, men äfven
i det afseendet vältrades tyngsta bördan på
Widstrand. Han offrade tid, krafter och pengar på ett
företag, som väl aldrig hade synnerligt ljusa utsigter,
men hälsades med jubel af åtskilliga unge svärmare.

***

Den 5 oktober 1850 kom första numret ut af
den veckotidning, som då kallades »Demokratien».
Redan i det numret tillkännagafs dock, att namnet
hädanefter skulle vara »Demokraten». Tidningen
trycktes på Thimgrens & Hultmans boktryckeri vid
Vesterlånggatan till och med den 2 juni 1851, sedan
under ett par nummer hos J. W. Lundberg,
Skärgårdsgatan och slutligen i tretton nummer hos Rudolf Wall,
hvilken var Widstrands personliga vän och som vid
mycket unga år först hade arrenderat och sedan
inköpte Scheutz’ boktryckeri, som han hade i 13
Skärgåvdsgatan, gamla <i>Själagården,</i> där redan 300 år förut
kungl. »prenteriet» varit en af Walls företrädare,
hvarefter huset i mer än halft annat århundrade
inrymde Stockholms Trivialskola.

Demokraten kostade 16 skilling banko i
prenumeration för tre månader och 2 skilling banko
för ett lösnummer. Den predikade alls icke någon
kommunism, men kämpade för religionsfrihet,
allmän undervisning och allmän rösträtt. »Hvar och
en som vill på fredlig väg», hette det i första
numret, »medverka för dessa mål, är en sann
demokrat. Den som vill gå motsatt väg, som vill
våld och revolution, den är icke demokrat, han är
demagog och kan aldrig hjälpa demokratien till
seger.» För demagogerna varnade tidningen.

Demokraten visade oförskräckt sina
republikanska åsigter, gäckade ofta kungadömet och var
icke vänlig mot presterskapet, men angrep aldrig
någon i hans enskilda lif. Detta oaktadt satte
professor Palmblad, konservatismens väldige kämpe,
i sitt blad Tiden den Widstrandska tidningen i
jämnbredd med Folkets Röst, som lefde i synnerhet
på personliga smädelser. Sedan Palmblad vändt
sig mot hvad han kallade den »destruktiva
pressens representanter på riddarhuset», hvarmed han
i främsta rummet afsåg L. J. Hierta, och sökte
tukta den »unge fyren» (S. A. Hedlund), hvilken
var misshaglig, emedan han bildats i
»Aftonblads-institutet», utöste han sin vrede mot Demokraten,
hvilken han ansåg långt farligare än den öfriga
»destruktiva pressen». Detta var otvifvelaktigt att

göra Demokraten allt för stor ära, men det var
också alldeles orimligt att icke skilja mellan honom
och Folkets Röst. Palmblad var icke så noga, när
det gälde en politisk motståndare, och han tog till
och med Folkets röst i försvar under dennes
skandalösa angrepp på sin främste motståndares, L. J.
Hiertas, enskilda förhållanden.

I mars 1851 återtogs namnet »Demokratien»,
och porträttritaren Adolf Pettersson, den s. k.
»professorn i aftagande», vardt tidningens ansvarige
utgifvare. På den tiden var det mycket brukligt, att
bladen höllo sig ansvaringar, och fastän Widstrand
aldrig visade räddhåga, följde han det allmänna
bruket. Den 17 maj 1851 innehöll Demokratien en
uppsats, som angrep läran om Kristi himmelsfärd,
hvarför tidningen åklagades, och ansvarige
utgifvaren dömdes till landsflykt. Många beklagade den
arme mannen och trodde, att han blott för
betalning påtagit sig ansvaret, men Pettersson var just
den verklige författaren.

Tidningen hade emellertid stora svårigheter
att bekämpa, och de värsta utgjordes icke af
motståndarnes hätskhet. Långt farligare för
Demokratiens framgång var likgiltigheten hos den del af
allmänheten, för hvilken tidningen egentligen var
afsedd. För denna del af »folket», var bladet allt
för spakt, och den höll sig hellre till Folkets Rösts
rafflande uppsatser med personliga smädelser.

Widstrand började tröttna på hela
tidningsföretaget, i hvilket han icke hade att räkna på

någon annan än sig själf. Den 15 september 1851
innehöll hans blad ett tillkännägifvande, att det då
gaf ut sitt sista nummer. Han erkände tidningens
brister, men erinrade, att han alltid haft ett rent
och oegennyttigt sträfvande och velat verka för en
fredlig utveckling af samhället, fastän den stora
allmänheten älskar och gynnar skandalen.

Så upphörde »Demokratien-Demokraten» efter
en tillvaro af 51 nummer. Ända dittills hade
Widstrand trott, att han skulle kunna i Sverige börja
omskapa samhället, men nu fick missmodet makt
med honom. Han sökte visserligen ännu verka
inom Arbetareföreningen, men fann äfven där
tröghet och likgiltighet. De enskilda vännerna tycktes
också ha tröttnat. Länge hade man blickat till
Frankrike, men nu var reaktionen där värre än på andra
ställen i Europa. De ikariska kommunisternas
stamtrupp hade också dragit öfver hafvet för att i
Nord-Amerika grundlägga ett kommunistiskt samhälle.

Widstrand kände sig »Europatrött» och längtade
till ikarierna där borta. Ännu höll han ut här
hemma i öfver tre år efter Demokratens upphörande
och fortfor att lika oförtrutet som förut sköta sitt
tjänstemannavärf, men för hvarje dag stärktes
han i sin föresats att utvandra. Slutligen tog han
afsked af ämbetverk och vänner, skuddade glad
Europas stoft af sina fötter och inskeppade sig full
af förhoppningar att på andra sidan hafvet finna
det drömda paradiset. Sommaren 1855 anlände
han till Nordamerika.

***



Länge dröjde det icke, förrän Widstrand fann
sig sviken i sina förhoppningar på Amerika, men
hvad som aldrig svek honom, var hans egen
outtröttlighet. Han tog med sig en syster och en
minderårig bror. En annan bror, fil. doktor Claes
Widstrand, hade redan före honom flyttat öfver, men
mellan den senare och Frans Widstrand uppstod
oenighet, och de hade sedan ingen förbindelse med
hvarandra, hvilket äfven vardt fallet med den yngste
brodern. Systern lefde en tid i ett baptistsamfund,
men flyttade sedan till Frans Widstrand, hos
hvilken hon, några år efteråt, afled. Därmed voro alla
hans familjeförhållanden afslutade. Han lefde sedan
ensam i årtionden. »Jag har sluppit ifrån
familjelifvets behag, såväl som obehag», skref han i ett
af sina bref till Sverige. »Jag hade ej kunnat verka
såsom jag gjort, om jag varit bunden däraf» — — —
»Det är visserligen sant», tillägger han, »att jag
ej uträttat särdeles mycket ännu, men folkets ögon
hafva till en del öppnats, och af hvad jag föreslog
kort efter jag kom hit, äfvensom ofta sedermera,
har åtskilligt antagits och mera kommer nog att
antagas.»

Detta skref han efter att i <i>tretiofem</i> år ha
vistats i Amerika. Illusionerna voro ännu icke
riktigt uttorkade, så många motgångar han än haft
och så mycket han än beklagade sig öfver hvad
han kallade »amerikanskt skojarlif».

Då Widstrand 1855 anlände till Nordamerika
och ämnade genast begifva sig till den ikariska

kolonien i Nauvoo, underrättades han af Cabet själf,
att kolonien höll på att splittras. Han köpte sig
då ett stycke jord, hvilket på den tiden låg
bredvid Minneapolis, men nu ligger nästan midt i
staden. Dår bygde han sig ett litet hus, »som var
varmt nog», skrifver han, »ehuru kvicksilfret frös
ute under vintern». Året därpå flyttade han med
hus och allt 40 eng. mil från Minneapolis och
började odla en jordbit i en skog vid en sjö samt
bygde där också en <i>shanty,</i> liten hydda, men snart
finner man honom åter i Minneapolis, där han
studerade amerikansk rätt för en <i>lawyer,</i> lagkarl, som
sökte få honom till medhjälpare mot en årsinkomst
af 5,000 dollars. Andra personer uppmanade
Widstrand att uppträda som homöopatisk läkare,
eftersom han af d:r Liedbeck i Stockholm fått några
homöopatiska läkemedel och böcker, som han
begagnat i Minneapolis. Äfven på det området skulle
han förtjäna 5,000 dollars om året.

Widstrand vardt dock hvarken praktiserande
jurist eller läkare. Han idkade politik, förenade
sig med det republikanska partiet och erhöll flere
förtroendeuppdrag, såsom fredsdomare,
sockenskrifvare, skoldirektör o. s. v., allt utan betalning,
förstås. Ständigt tänkte han emellertid på att söka
upp de ikariska kommunisterna. Cabet dog den 9
november 1856. Två år därefter for Widstrand till
S:t Louis, dit mästaren begifvit sig med en del af
sina kolonister och där han slutade sina dagar.
Widstrand besökte äfven den del af kolonien, som

stannat i Nauvoo, hälsade på Erik-Jansarne i
Bishophill, men återvände till S:t Louis och slog sig
riktigt ned hos kommunisterna där. Nu skulle en af
hans önskningar varda uppfylda. Han skrifver, att
han i kommunistsamfundet »skötte apoteket, hjälpte
till i köket och med mycket annat.» — — — »De
började gräla sinsemellan», fortfar Widstrand i sin
berättelse, »och i slutet af mars 1859 delade de
sig åter.»

Nu hade W. väl fått nog af kommunismen?
Ja, för <i>någon tid.</i> Han återvände till Minnesota,
odlade jord, satte hushåll med sin syster, hvilken
då kom från baptisterna, och de hade »fullt upp
att lefva på». Då började han planera för ett nytt
kommunistiskt samhälle. Det jordiska paradiset
<i>måste</i> vinnas. Widstrand var, som vanligt,
utomordentligt verksam och brefväxlade med ett stort
antal personer i olika trakter. Men så kom
inbördeskriget, och Widstrand erbjöd sitt hufvud och sina
armar. Benen kunde ej användas. Han fick i
uppdrag att granska krigskassörernas räkenskaper och
upptäckte samt anmälde en mängd fel. Därigenom
fick han naturligtvis också en mängd fiender.

År 1861 vardt han fullständigt amerikansk
medborgare, höll tal vid flere tillfällen och gjorde sig
allt mera känd. År 1862 i augusti nödgades han
fly hemifrån, emedan fiendtliga indianhopar
framträngde. Han uppehöll sig då i olika delar af
unionen, uppträdde öfverallt på möten och väckte många
goda förslag, bland annat att kongressledamöterna

skulle afstå en del af sin aflöning för att därmed
öka betalningen för soldaterna. »Detta hade till
följd», skrifver han, »att partiets nedriga ledare i
staten lagade så, att jag aldrig därefter blef vald
till ombud.» Vid flere tillfällen uppträdde han
oförskräckt mot ämbetsmännens missbruk, och för hvarje
gång fick han nya fiender och många
obehagligheter.

På våren 1863 återvände han till sin egendom,
men dröjde ej länge där, emedan ett rykte spred sig,
att indianerna åter voro i antågande. Han stannade
då en tid i Minneapolis, arbetade som timmerman
och sökte hjälpa dem som förlorat genom
indianoroligheterna. Under hans frånvaro plundrades hans
hus, grödan förstördes och han hade ej mera några
inkomster. Han sökte då en tjänst i
Skattkammaredepartementet i Washington, fick den och tillträdde
platsen i slutet af 1863, mot en årlig lön af 1,200
dollars, som snart ökades till 1,400, och »hade det
ganska bra», så bra, att han åter började tänka på
att få ett kommunistiskt samhälle i stånd. Han
lät trycka »Prospectus for the Farist Community»,
som han ville sätta i gång, och så tog han afsked
från ämbetsmannalifvet i Washington, liksom, tio
år förut, från motsvarande i Stockholm. Hade han
stannat ett par månader till, skulle lönen ha ökats
till 1,600 dollars och ännu mera snart därefter.
Men han hade nu 1,000 dollars i behåll och kunde
omöjligt dröja längre med sitt kommunistiska

samhälle. Utsigterna voro mycket gynsamma,
försäkrade han — <i>great expectations!</i>

Under tiden talade och skref han mycket mot
det republikanska partiet (hans eget), som »i
Minnesota blifvit förfärligt förderfvadt». År 1866 sökte
han att väljas till statssenator, då republikanska
partiet hade föreslagit en »usel advokat, en
storskojare». Han förordades af många, bland andra
af Marcus Thrane, den bekante norske agitatorn,
som då gaf ut en tidning i Amerika. Widstrand
vardt likväl icke vald. Motståndarne förskaffade
honom en »förfärlig mängd obehag, men han lät
icke afskräcka sig från att arbeta emot skurkarne».

***

Ungefär på samma sätt förflöto de därpå
följande tjugu åren. Widstrand arbetade utan
uppehåll för sina idéer, bedrogs på hvad han egde,
knogade med illa lönadt arbete, åter ihop några
summor, köpte jord och måste åter gå ifrån den, och
detta gång på gång. Hans goda hjärta förnekade
sig aldrig. En gång flyttade en hel familj in i
hans hus, där han själf hade det ganska trångt,
och han reste bort, på det att den främmande
familjen, som naturligtvis lefde helt och hållet på
hans bekostnad, skulle få bättre utrymme. När
han kom hem igen, hotade främlingarna att skjuta
honom, i fall han ej lemnade dem i fred.
Widstrand hade ej hjärta att drifva ut dem, så länge
det var vinter, utan stannade på ett ställe i
grannskapet, i hopp att de skulle lemna hans hus på
våren — förgäfves!

Han klagade hos myndigheterna, men de ville
ej hjälpa honom. Han for till Buffalo, men det var
för nära, tyckte familjefadern, som innästlat sig i
hans hem, for efter och hotade att skjuta honom,
om han ej reste långt därifrån. Då fick han
anbud att i Grove City hjälpa till med en tidning,
hvarför han lemnade den förfärliga familjen i okvald
besittning af hans hus och hem. Främlingen
betalde skatten med pengar, som han fått för
Widstrands varor, och ansågs som den verklige egaren.
Widstrand miste jord, hus, 400 böcker, verktyg
— allt.

»Det är värre än bland vildar», tillade
Widstrand. »Ett förfärligt skojarpack regerar här i
Minnesota. Ingen enda senator eller representant
i kongressen härifrån eller i statens legislatur eller
guvernör har visat sig duga till något godt.»

Widstrands kända sanningskärlek ställer denna
berättelse öfver allt tvifvel. I sina bref klagar han
oupphörligt öfver penningeväldet i Amerika. »Folket
dyrkar penningen», skref han i februari 1891,
»hvilket är alldeles obehöfligt härstädes, där hvar man
kunde vara kung för sig, om alla voro upplysta
och kloka nog att rösta rätt. Huru frågan kommer
att lösas, är naturligtvis ovisst, men blodbad blir
det, om ej skurkarne gifva med sig.» Denna åsigt
upprepas städse i Widstrands bref. Han uttryckte
dem också i alla de tidningar han gaf ut, af hvilka

då och då ett nummer eller några urklipp skickades
till de gamla vännerna i Sverige.

Först fick man se <i>The Truth Teller,</i> en tidning
på engelska, därpå <i>Agathokraten</i> på svenska, så
<i>Arbetaren,</i> en tidningsunge, också på svenska, och
slutligen <i>Rothuggarn</i> eller <i>The Radical,</i> »swedish
and english temperance antimonopoly labor journal»,
med omväxlande svensk och engelsk text, dock
mest den senare. För dessa tidningar af olika
storlek, men med likasinnadt innehåll, var Widstrand
redaktör, sättare, tryckare och, som han själf
yttrade, »allt annat».

Bladen voro vanligtvis mycket dåligt tryckta.
Med anledning däraf skref han en gång: »Jag har
ingen alls att hjälpa mig, skrifver, sätter, svärtar,
trycker — med en brödkafle, som jag själf hyflat
ut, m. m. alldeles ensam, har gjort titelstilarne
m. m.» Innehållet var mycket likt gamle
Demokratens, endast mera amerikanskt utprägladt.
<i>Rothuggaren</i> hade således till uppgift »afskaffande af
fattigdom, okunnighet, lättsinne och okyskhet,
dryckenskap, orättvisa och lagvrängning, förtryck —
<i>and all evil</i> (allt elände)».

Om han fick betaldt för sina tidningar, var icke
hufvudsaken. Då Rothuggarens första nummer kom
ut, hösten 1880, förbundo sig åtta personer att
betala 25 dollars i månaden såsom bidrag, men
Widstrand fick under de sex år tidningen fortfor
endast omkring 25 dollars i ett för allt. Hans
oegennytta var högst ovanlig. För sitt eget underhåll

behöfde han också mycket litet. Han åt
obetydligt, förtärde aldrig vin, öl eller spritdrycker,
begagnade icke under någon form tobak, använde inga
pengar på nöjen, klädde sig mycket enkelt, men
var gentleman likväl äfven i sitt yttre.

Hans enkla seder och såväl obenägenhet som
slutligen oförmåga att kosta på valmännen något
hade till följd, att han aldrig valdes de många
gånger han stälde sig som kandidat.

Då andra kandidater kostade på hundratals
dollars, voro ute och kuskade, bjödo på dryckjom
och tobak, ljögo och mutade, inskränkte Widstrand
sig till att trycka ett par tusen röstsedlar, som han
själf satte upp, och det kostade honom bara 50
cents, men vald vardt han icke. Så tyckes det ha
tillgått flere gånger, äfven under senare år. Och
likväl erkändes Widstrand ej sällan vara både den
kunnigaste och ärligaste af alla kandidaterna.

Långt från fäderneslandet sökte Widstrand
likväl följa med dess utveckling, men hade under
senare år ej mycken reda på våra förhållanden.
År 1890 skref han, att han kommit öfver ett häfte
af <i>Nya Stockholm.</i> »Märkvärdiga förändringar sedan
jag for därifrån!» utropade han, men i ett annat
bref samma år skrifver han: »Här ha de elektrisk
belysning och vattenledning, som jag tror ej finnes
i Stockholm.» Han bodde då i Litchfield i
Minnesota, där han först gaf ut Rothuggaren och sedan
skref i Heimdal, en norsk tidning, samt lemnade
uppsatser till »The Independant» m. fl. blad. Där

fick han besök af herr <i>Ernst Beckman,</i> enligt hvad
han en gång skref till mig. För öfrigt tyckes han
just icke ofta ha sammanträffat med landsmän.

Oaktadt allt sitt missnöje med tillståndet i
Nordamerika, uttryckte han dock aldrig någon
egentlig längtan att återvända till Sverige. En gång
skref han: »Jag kan ej underlåta att, numera, tänka
på hvilken våghals jag var att fara hit.» I ett
annat bref heter det: »Då vi få president i
Skandinavien, skall jag komma till Sverige. Önskar det
måtte bli snart.»

Han skref rätt god svenska äfven under sin
sista tid, men ifrade mycket för ett världsspråk.
År 1878 erhöll jag i Paris ett bref från Widstrand,
dagtecknadt Buffalo i juli nämnda år, hvaruti han
på det bevekligaste uppmanade mig att vid literära
kongressen i Paris yrka på införande af detta
världsspråk, till hvilket ett kortfattadt utkast medföljde.
Jag kunde naturligtvis icke göra något för den
saken, helst som kongressen redan var afslutad, när
brefvet anlände till Paris.

Widstrands hufvudsakliga sträfvan var och blef
dock ända till hans sista stund att få ett
kommunistiskt samhälle upprättadt. Han reste därför
mycket omkring och, såsom han skref i ett af sina
bref, besökte »åtskilliga ställen och personer, som
uppgåfvo sig vara goda kommunister, men sådana
äro svåra att finna. Jag har haft inbjudning från
flere, som läst hvad jag skrifvit. Det är likväl
nästan alltid något på tok.»


»Till nästan hvarje legislatur har jag», skref
han den 13 november 1890, »skrifvit något om att
förbättra samhället, men blott en ringa del har
blifvit uppläst och beaktadt.» Ännu en gång återkom 
han till sina klagomål öfver Nordamerika och
utbrast: »Jag begriper ej, att människorna kunna
vara så usla, som jag här funnit dem. Det är
troligen ej bättre i Sverige, men här borde det vara
bättre... Det kommer troligen att blifva ett
förfärligt blodbad och en stor förändring, men om det
kommer att blifva bättre, är osäkert... En radikal
kritik öfver dessa Förenta stater från Sverige skulle
göra mycket godt. Det är beklagligt sorgligt, att
de skola så förnedra republiken.»

Till den åsigten hade den gamle demokraten
kommit efter att i mer än tre och ett halft årtionde
ha lefvat i Nordamerika.

Han drog sig slutligen från allt umgänge och
lefde ensam med sina böcker i en usel hydda. Han
lär ha lemnat efter sig en mängd anteckningar
samt en för många år sedan börjad bok, som han
skref på engelska, men ämnade öfversätta på svenska. 
»Den innehåller mycket godt, som ej finnes i
<i>Looking Backward</i>» (Bellamys »En återblick»),
påstod han själf. Hvart hans manuskript nu tagit
vägen, är icke kändt.

<img></img>
</chapter>
<chapter name="Stockholmslif 1866">

<img></img>

<h2><small>Stockholmslif 1866.</small></h2>
<img></img>
<img l></img>

»Festmiddagen för Olof Strandberg sistlidne
gårdag var besökt af 200 deltagare, dramatiska och
musikaliska artister, literatörer och ganska många
vänner af den fräjdade sångarens både talang och
personlighet.»

Orden läsas i Stockholms Dagblad för den 16
februari 1866, där man finner en fullständig
skildring af festen dagen förut på Stockholms börs. 
Hufvudstaden hade då ännu icke Grand Hôtel och
Hôtel W 6. Hôtel Phoenix fanns visserligen och
sköttes förträffligt af mamsell Hellström, hvilken
också innehade Blå Porten, men festsalen var ännu
ej så festlig, och hr Berggrens Suède, som flyttat
från Falkenbergska (nu Lindströmska) huset, 29
Drottninggatan, till 43 samma gata, ett fint och
aktningsvärdt värdshus af första rangen, räckte ej
alltid till. Således hade man sina stora 
festmiddagar på börsen, hvars värdshusrörelser förestods af
enkefru Stahre.

Den 15 februari 1866 firade man 25-årsdagen
af dels hr Strandbergs första uppträdande på scenen
(såsom Max i Friskytten), dels hans 50-åriga födelsedag. 
Det var en lyckad fest. Bland »honoratiores»
såg man två f. d. teaterdirektörer, nämligen en
förste direktör från 1852—56, frih. Knut Bonde,
och en andre från 1832—34, krigsrådet C. D.
Forsberg. Skålen för hedersgästen föreslogs af frih.
Bonde i ett glänsande tal. Lektor Bjursten
uppläste af honom författade verser. Olof Strandberg
sjöng förtjusande och tackades med jubel och med
kör. Slutligen föredrog hr Svante Hedin på ett
genialiskt sätt ett humoristiskt stycke på vers af
kandidaten M. Hultin.

Det där tilldrog sig för icke längre tid tillbaka
än 1866, och likväl förefaller det mycket aflägset. 
Knut Bonde, C. D. Forsberg, Bjursten, Hultin (Måsse)
och Olle Strandberg själf — nästan glömda
storheter allesamman.

När Strandberg sjöng, vare sig att det var
»Förr mitt värf jag sorgfri skötte» eller en visa af
Valerius — man sjöng då ännu i förtroliga lag
Valerii och Franzéns visor — var det, sade Kalle
Wetterhoff, också en af de glömde, icke näktergalen
i myrtenlund, icke söderns brännande sol med skarpa
dagrar och djupa skuggor. Nej, det var »en evig
trånads konterfej», nordens milda sommarljus, lärkan 
i skyn, trasten i furuskog, det var strömkarlen,

malmen ur svenska bärg, våra sjöars klara spegel
och våra elfvars mäktiga ström. Så bedömde man
Olle Strandbergs sång och sådan hade den sången
otvifvelaktigt varit. Nu är hon förgäten.

Men i februari 1866 talade alla menniskor i
Stockholm om den stora festen på börsen, både de
som deltagit däruti och de som blott glädt sig åt
smällen. Nu för tiden skulle en sådan fest icke
väcka så allmänt uppseende. Den som då anlände
till Stockholm, synnerligen om man kom från
aflägsen ort, fann sig något öfverraskad af så mycken
hänförelse. Jag kom dit dagen efter, och den vän,
som tog emot mig vid Södra bangården — någon
Central fanns då icke — talade under hela vägen
från stationen till Jakobstorg blott om hvad Olle
Strandberg sjöng och hvad baron Knut Bonde sagt
i sitt festtal.

»Men hur är det med tunneln?» sporde jag.
»Vi åka väl nu just öfver den underjordiska vägen?»

Det var på Götgatan. Jag hade redan långt
härifrån hört talas om sammanbindningsbanan i
Stockholm, »det lås som sammansluter de svenska
järnvägarnes kedja», men som då ännu icke var
fullbordadt. Man hade länge skjutit 270 sprängskott 
hvarje dygn, och likväl voro löjtnant Unge
och hans trupp ännu sysselsatte i bergets
innandöme, djupt under Södermalms gator. Jag fann
detta ganska intressant, men i Stockholm började
man väl vänja sig därmed. Man visste ej ens, 

om någon central bangård skulle anläggas. Många
lade sig däremot, bland andra L. J. Hierta.

Jag fortfor att tala om tunneln, men min
följeslagare sade, att Måns Månssons, ofvan nämnda
Måsses, verser hade varit ofantligt roliga. Och så
kommo vi till Slussen. Där stod en eländig
omnibus.

»Det har gått framåt med våra kommunikationer», 
sade min följeslagare. »Vi ha omnibus till
Kungsbacken och nu äfven en till Ladugårdslandet.»

Jo, det var snabba kommunikationsanstalter,
och bekväma sedan!

På Skeppsbron stod det gamla våghuset kvar
och skämdes. Där snön var bortblåst, fann man
en eländig gatläggning, farlig för menniskor och djur.

Nej se bazarn! Alldeles liksom tjugu år förut. 
Hade man icke tänkt på att bygga någon ny bro
öfver Norrström? Det vore ju vådligt att ha blott
<i>en</i> bro. Visserligen hade man tänkt, men vidare
hade det ej kommit. Fråga vore att anlägga en
bro öfver strömmen, från hörnet af Skeppsbron till
Blasiiholmen, midt för lifmedikus Retzius’ hus, i
hörnet af Stallgatan, där Grand Hôtel nu ligger.

<i>Ett</i> godt hotell hade man på »Rydbergs», hvilket 
redan då innehades af hr Cadier, det stockholmska 
hotellväsendets omskapare, att icke säga
grundläggare. Men det var också allt. »Kung
Karl» fanns ännu icke. På Grand Hôtel hade ingen
tänkt, ingen annan åtminstone än hr Cadier. För
öfrigt hade man endast »rum för resande», äfven 

om en och annan sådan inrättning till främlingars
plågande tagit <i>namn</i> af hotell. Vid Norra Smedjegatan 
funnos flera sådana, men gatan var illa känd,
isynnerhet i sin södra del.

Jag inhystes i en ganska väl möblerad, men
ej heller så billig liten lägenhet vid Jakobs torg,
där det visserligen fanns åtskilliga fåtöljer, kåsöser
och andra bekväma sittplatser, men en odrägligt
dålig liggplats i en skrubb. Dåliga sängar voro då
ännu någonting utmärkande för Sverige. Äfven i
det afseendet ha vi gjort stora framsteg.

Jakobs torg var då ännu nattetid en högst
bullersam plats och erinrade mig ej så litet om
<i>Top of Haymarket</i> i London, den förskräckligaste
punkt på jorden jag lärt känna, hvad nattligt buller
och skoj vidkommer. Utskänkningsställena i
grannskapet voro talrika. I n:o 3, där jag bodde, fanns
ett schweizeri, »Vildkattornas», och när det släppte
ut sina gäster, var grannskapets nattro just icke
mycket värd. I samma hus låg källaren Kastenhof, 
en svag påminnelse om det gamla Kastenhof,
nu Hotell Rydberg.

På den plats där Bengt Carlsson sedan bygde
sitt vackra hus låg »Hörnan», känd källare, besökt
af åtskilliga skriftställare, läkare samt en och annan
tjänsteman, alla glada karlar, som gärna skämtade
vid glaset. Där träffades ofta Talis Qvalis, hans
bror Olof Strandberg, Uddman, Gustaf Thomé, Herman 
Bjursten, professor Fredrik Lundberg, rådman
Jacobsson, kallad »Jeppe», en kvick och skarp karl,
äfven någon gång W. F. Dalman samt hvarje dag
O. v. Gerdten, Dagbladets kassör, och J. O.
Myrberg, aktuarie i kommerskollegium och f. d. aktuarie
och registrator samt »bokförare för smidet» i gamla
bergskollegium.

Denne Myrberg, stor och stark, fastän några
och sextio år, var ett präktigt original bland gamla
källarkunder, sådana som nu äro nästan helt och
hållet försvunna. Han var finne och bror till den
bekante A. M. Myrberg, hvilken med utmärkelse
deltog i grekiska frihetskriget samt sedan i Polens
befrielsekrig. Kanske ej just för denna slägtskap,
utan så mycket mera för sin egen öfverlägsenhet
i »fältslag», vid glaset på Hörnan, kallades aktuarien 
Myrberg »fältmarskalken». Såsom hans adjutant 
tjänstgjorde notarien Viktor Åberg, kallad
»nordiska kraften», sedan afliden i Finland. Såsom
Myrbergs adjutant stod han i högt anseende hos
kunderna i Hörnans lilla hörnrum.

Operakällaren var då ännu det gamla »opris»,
som innehades af C. F. Tjulander, ett förfriskningsställe, 
där man mera drack än åt och där »nobis-gubbar» 
sutto i de två smårummen åt Arsenalsgatan 
och smuttade på sina <i>stenborgare</i> samt
knaprade på en liten »källarskorpa» och sköljde ned allt
sammans med ett glas svagdricka. Detta isynnerhet 
om förmiddagarne. På aftonen besöktes
källaren af mångahanda folk, men det literära och
konstnärliga utgjorde en viktig beståndsdel. 
Crusenstolpe, en af ställets trogna kunder, hade dött ett 

år före denna tid, men August Blanche och J. G.
Carlén funnos här och många af det då yngre släktet 
bland författare, liksom konstnärer, såväl målare
och bildhuggare som sceniska, isynnerhet kungl.
teaterns. Teaterkansliet saknades ej heller, och
Daniel Hvasser, kungl. teaterns sekreterare och
ombudsman täflade med Svante Hedin i kvicka
repliker. En liten sång var icke alldeles ovanlig,
ehuru ej så ofta förekommande som förr.

»Det är ju obegripligt hvad de karlarne kunna
hålla ut», yttrade en dag ganska afundsamt Janne
Höckert, då jag besökte honom i hans bostad, fyra
trappor upp i N:o 8 vid Arsenalsgatan, midt emot
operakällaren. »Här ligger jag och kan inte sofva
om nätterna och hör när mina gamla vänner komma
ut från Opris. De gå inte därifrån förr än de fösas
ut, det är säkert. Jag känner såväl igen Daniels
röst. Han slår sina drillar ännu lika klart. Och
både han och de andra äro ju mycket äldre än jag!»

Höckert målade då »Gustaf den tredje i Sergels 
atelier», men måste långa tider ligga till sängs. 
På hösten samma år afled han.

***

I ett par rum, en trappa upp i operahuset, åt
Arsenalsgatan, sedan Kopparbergs bergslags kontor,
nu tillhörande den kungl. foyern, bodde frih. Eugène
von Stedingk, förste direktör för K. M:ts hofkapell
och teatrar, men då redan utnämnd till svenskt 
norskt sändebud i Madrid. Han var en lika bildad
och konstförfaren som nitisk och välvillig
styresman för de två kungl. scenerna, af hvilka den
dramatiska inköpts på hans föranstaltande. Eugène
v. Stedingk var »populär» och förtjenade otvifvelaktigt 
att vara det. Ingen teaterdirektör har väl
älskat scenen mer än han, och många på den
platsen ha hvarken haft hans insikt eller hans
omtänksamhet för konstens bästa. I det enskilda
umgänget var han alltid den fine gentlemannen, aldrig
den högdragne aristokraten, utmärkt för vänlighet
och vänfasthet, fortfarande kamrat med gamla
kamrater. Teaterfolket aktade och älskade honom och
sörjde hans bortgång.

Hvad gaf man på <i>Stora teatern</i> i den veckan? 
Jo, Goethes »Egmont», Mozarts »Enleveringen (då
kallad »Flykten») ur seraljen», Hedbergs »Bröllopet
på Ulfåsa» och Shakspeares »Othello». I först
nämnda stycket spelade Dahlqvist hertigen af Alba,
Swartz var Egmont, Hanson Vilhelm af Oranien,
Kinmansson Albas son, Hartman Egmonts
handsekreterare, Elmlund Brackenburg och K. Almlöf
Vansen. Claras roll utfördes af fru Hwasser, och
moderns af mamsell Bock (fru Tammelin). I
Mozarts opera medverkade fru Michaeli och hrr
Lundberg, Willman, Dahlgren och Ohlsson samt fru Ch.
Strandberg. I »Bröllopet» spelade då N. W. Almlöf
riddar Algotson, Dahlqvist jarlen, Broman priorn,
Svensson hade Björns roll, Greta Dahlqvist (nu

friherrinnan Höpken) var Inga och Gurli Åberg (fru
Ulff) Magnhild.

N. W. Almlöf var redan då gammal — 67 år —
men rak och nobel, en präktig figur äfven utanför
scenen. »Gammal kan jag inte kallas», sade han
själf, »men väl något till åren.» Det är från den
tiden man berättar följande: En vaktmästare gick
omkring för att samla deltagare i en festmiddag.
Han hade varit hos Knut Almlöf, och denne hade
lofvat att komma. När vaktmästaren därefter
infann sig hos N. W. Almlöf, tvekade denne. »Åh!»
utropade vaktmästaren, »Hr Almlöf kan gärna vara
med. Jag har nyss varit hos <i>gamle</i> herrn, och han
lofvade komma.»

Teatersalongerna voro då ej så rikt upplysta
som nu, isynnerhet icke Stora teaterns, men det
såg likväl festligt ut. Damerna hade hvita teaterkappor,
hvilka lyste upp parkett, amfiteatern och
första raden.

På <i>Dramatiska</i> teatern gafs »Förtalet», med
N. W. Almlöf, mamsell Nerman (nu grefvinnan
Taube), fru Hedin, fru Almlöf och hr Jolin. — Björnsons
»De Nygifta» var då ny och i det stycket fick
man se fruarna Hwasser och Swartz samt hr
Elmlund, en utmärkt rollbesättning. Stjernström gaf
gästroller och spelade »Abbén på äfventyr».

På <i>Södra</i> teatern hade »Andersson, Pettersson
och Lundström» den 18 februari 1866 redan hunnit
till 64:de föreställningen. Hrr Hodell, Bergström
och Warberg utförde de tre lustiga bröderne. I

<i>Berns salong</i> spelades också ett stycke af Frans
Hodell, »Fem trappor upp», en bearbetning som
gifvits redan i Davidsons paviljong fem eller sex år
förut. Samma Hodell hade också bearbetat Erik
Böghs »Herr Grille og hans nyaste Visor», som
under namn af »Det har jag gjort en visa om»
spelades hos Berns. <i>Ladugårdslandsteatern</i>, då tio
år gammal, innehades af balettmästaren Selinder
och gaf »Maskeraden i vindskammaren», »Unter
den Linden», balett af Selinder, samt »cancan
international». I <i>Walhalla</i> vid Mäster Samuelsgatan,
en förlustelselokal som skulle »göra epok» i vårt
hufvudstadslif, gafs vokal- och instrumentalkonsert
under anförande af Baptiste Sauvlet. Huru många
minnas väl nu de tillställningarna?

***

Sällskapslifvet har kanske undergått mindre
förändringar än något annat. Personerna äro till
stor del andra, men seder och bruk äro ungefär
desamma. Dock tyckas »gående» middagar vara på
god väg att verkligen gå sina färde, och väl vore
det. I senare hälften af 1860-talet voro de allt för
vanliga. Soaréer, med mycket musik och god musik
samt intressant folk bland konstnärer och
skriftställare gåfvos ofta af W. F. Dalman och hans fru
i deras angenäma hem i 67 Regeringsgatan. På
de bjudningar, som L. J. Hierta med fru hade hos
sig, tre trappor upp i Brunkebergs hotell, träffades
också hvad Stockholm hade framstående i literatur,
konst, statsmannavärf, storslöjd och affärslif, jämte
de mera bemärkta främlingar som besökte Stockholm.
I atelieren, 108 Kungsbacken, gåfvo Edvard
Bergh och Amanda Berg, hans fru, glada och
intressanta fester, och till storartade middagssällskap
samlades en annan del af den konstnärliga världen
hos Louise Michaëli och hennes man i Kleenska
huset vid Norrlandsgatan.

De mest lysande festerna gåfvos dock på den
tiden af de utländska sändebuden, synnerligen det
ryska, geheimerådet v. Dashkoff, på Blasiiholmen,
och det danska, grefve v. Scheel-Plessen, i f. d.
Braheska huset, 85 Drottninggatan. Båda dessa
diplomater hade då vistats många år i Stockholm
och voro väl bekanta med personer och förhållanden.
Närmast dem i ålder på platsen var vicomte de
Soto Maior, hvilken sedan 1856 varit ministerresident
här. Först 1870 vardt han envoyé-extraordinaire,
men 1866 såg han ut som tjugufem år
senare, och var då, liksom många år efteråt, en af
de mest bemärkta lustvandrarne i »torget». Karl
den trettondes torg, som icke då ännu fått tillbaka
sitt gamla namn »Kungsträdgården», var ett sandhaf
om somrarne och ett träsk vår och höst. Det
hade kanske redan tagit företrädet framför Norrbro
såsom den fina världens promenadplats. På sist
nämnda ställe gingo likväl ännu gärna några äldre
herrar, t. ex. excellensen Manderström och isynnerhet
baron B. von Beskow, den gamle skalden,

en vacker och ståtlig kvarlefva från förra
århundradet.

Hade man något att uträtta i kungl. biblioteket,
fick man sträfva upp för Lejonbacken och slinka in
genom en liten dörr, som såg ut såsom förde den
till något uthus, leta sig upp för några smala trappor
och slutligen hinna själfva biblioteket, där icke
ens tjänstemännen, mycket mindre den boksökande
allmänheten, fingo plats. Då någon bok skulle
hemtas in, måste en af tjänstemännen taga på sig
öfverrock, helst pels, hatt och galoscher för att kunna
uthärda kölden bland samlingarna i de öfriga rummen.
Kungl. vicebibliotekarien Ahlstrand hade sin
tjänstelokal i en »mezzanin», ett litet löjligt halfrum,
lågt i taket och med ett halffönster nere vid
golfvet, så att ljuset steg upp nedifrån, i stället för
att falla ofvanefter. Då v. bibliotekarien fann det
för omständligt att från nedra våningen gå trappan
upp till sitt rum, betjänade han sig af sin styrka
och smidighet såsom gymnast och kröp genom ett
hål på väggen, men det var hans <i>personliga</i> genväg,
och andra kunde icke följa honom.

Museum, som varit närmaste granne med
biblioteket, höll då på att flyttas från kungl. slottet
till det nya huset. Tjänstförrättande intendent var
professor Boklund under ordinarie intendenten Grubbs
långa tjänstledighet. Direktör för konstakademien
var professor Qvarnström. Man höll just då på att
dryfta frågan om Karl-den-tolfte-stoden. Skisser af
Qvarnström, Molin, Söderman och kanske ännu någon

annan bildhuggare voro utstälda i konstakademiens
hus. Partier bildade sig, angrepo, försvarade,
polemiserade i tidningarna och förde mycket oväsen.

En af de ifrigaste kämparne var August Sohlman,
Aftonbladets utgifvare, en varm vän af
konsten, isynnerhet den nordiska, till och med den
urnordiska, ärlig skandinav, älskare af allt
framåtskridande, en man som visste hvad han ville och
som aldrig vardt sin ungdoms ideal otrogen.
Aftonbladshuset var då n:r 8 vid Munkbrogatan. I huset
bredvid satt Harald Wieselgren på de från
bibliotekstjänsten lediga timmarne och redigerade Ny
Illustrerad Tidning, hvilken han med ingången af
1866 öfvertagit efter Karl Wetterhoff, bladets
redaktör under dess första år.

Ej långt därifrån, i hörnet af Lilla Nygatan och
Tyska brinken, hade Post- och Inrikes Tidningar
sin byrå, och där träffades sedan årets början Carl
Strandberg, skalden »Talis Qvalis», som flyttat från
Stockholms Dagblad till hufvudredaktörsplatsen i
svenska akademiens tidning. Tre hus från
Posttidningen, 19 Lilla Nygatan, styrde Karl Adam
Lindström sitt Nya Dagligt Allehanda, och i n:r 16 Stora
Nygatan hade Dagens Nyheter slagit upp sin
bostad, men redaktör Rudolf Wall hade sin egen i
n:r 18 Regeringsgatan. Det var endast Stockholms
Dagblad, J. A. Walldéns tidning, som bodde på Norr,
7 Stora Trädgårdsgatan.

***



Man rustade sig till den stora skandinaviska
slöjd- och konstutställningen, af hvilken man
väntade sig utomordentliga fördelar för Stockholm.
Den utställningen skulle göra riktiga underverk.
Men icke hann man långt med rustandet och icke
gjorde utställningen några underverk. Åren
närmast förut hade ofantligt litet byggts i Stockholm.
Nu höll man på med Ladugårdslandskyrkans torn,
men ännu stod den gamla klockstapeln kvar i
nordöstra hörnet af den illa vårdade kyrkogården, och
då varande kaptenen W. v. Francken hade ännu
ej börjat bryta igenom Tyskbagarbärgen. Om det
nu så vidsträckta nya Östermalm fanns ingen aning.

Allra största delen af äfven de förnämsta
gatorna voro lagda med fältsten. Kloakväsendet var
ofullständigt. Eldsläckningsväsendet befann sig i
det eländigaste skick. Polisen började förbättras,
men var långt ifrån så god som i våra dagar.
Gaturenhållningen lemnade mycket öfrigt att önska.
Hvad som gjordes för hälsovården var otillräckligt.
På spårvägar hade ingen människa tänkt. Flera
år därefter försäkrade mig en bekant ingeniör, att
Stockholm vore »allt för kuperadt för att någonsin
kunna få några spårvägar».

Ännu hade vi fyra riksstånd, men
representationsreformen var genomförd. Det var sista
ståndsriksdagen med slutet af medeltidsväsendet. Den
nya tiden grydde, men vi trodde knappt på henne.
Om någon hade förutsett möjligheten af att man
skulle kunna stå i Kungsbacken och tala med en

person vid Skanstull, hade den personen förklarats
galen eller i lindrigaste fall, benägen för
öfverdådigt skämt. Hade någon sagt, att Helgeandsholmen
skulle ännu på 1890-talet vara en »fråga»,
hade äfven den ansetts såsom mindre vetande.

Skulle någon ha talat om att bygga <i>två</i> stora
palats på den holmen, hade han förklarats
bindgalen.

<img></img>
</chapter>
<chapter name="En fri teater">

<img></img>

<h2><small>En fri teater.</small></h2>
<img></img>
<img l></img>

»Gif akt! Två ting äro hvita: Oskuld och —
Arsenik.» — — En annons med detta ingångsspråk ur
Almqvists roman <i>Drottningens juvelsmycke</i> väckte för
någon tid sedan min uppmärksamhet. Jag läste vidare:

»I morgon gifves å lokalen — — 2 trappor upp
öfver gården för första gången <i>Anständigheten i
Småköping</i>, ett sededrama i tre akter. Handlingen <i>kan
icke</i> (?) tilldraga sig annorstädes än i Småköping. 
Entré 35 öre. Början klockan 5 e. m.»

Annonsen är här ordagrant afskrifven, endast
med utelemnande af gatans namn och husets
nummer, hvilka ju kunna vara likgiltiga.

Varm teatervän, ansåg jag mig icke kunna
uteblifva från en sådan föreställning. Visserligen
var timmen något ovanlig och för mig mindre
bekväm, men det fick ej hjelpas. Jag affärdade
därför min söndagsmiddag hastigare än vanligt och
gaf mig i väg.

Äfven Stockholm har således fått sig en <i>fri
teater</i>, en riktig sådan i detta ords nutidsbemärkelse.
Nog ha vi förut haft småscener här och där i
staden, på hvilka teaterälskare inom minuthandels- och
handtverksklasserna eller »brancherna», som det så
fosterländskt heter, gifvit äfven offentliga
teaterföreställningar, men de hade ingalunda varit »fria
teatrar» i detta ords nyaste betydelse.

»Kärlek utan strumpor» har jag sett vid
Ålandsgatan och om jag glömt titeln på de skådespel
som jag bevistat i Hornskroken för icke många år
sedan, förgäter jag dock aldrig älskarens hiskligt
röda och svullna händer, synbara följder af flitigt
neddykande i silltunnan, samt ett par älskarinnors
underbara »diktion» och oförmåga att passa på
replikerna.

De där teatrarne ha nog varit fria, i synnerhet
i afseende på minneslexan samt stundom äfven
därför, att de medgifvit fria samspråk mellan
skådespelarne och åskådarne till och med för öppen ridå,
men det är ej däruti som begreppet »fri» numera
har sin rätta förklaring. En »fri teater» är nu för
tiden en skådebana som till spelning antager
stycken, hvilka icke släppas fram på någon annan scen.
För det ändamålet upprättade hr Antoine i Paris
för några år sedan sin <i>Théâtre libre</i>, hvilken af alla
»misskända» och »förföljda» dramatiska författare
helsades med jubel och utropades som den sceniska
konstens räddare. Det var i synnerhet de »unga»
som uttryckte sin förtjusning öfver att ändtligen

»se sig spelade», men allra mest de bland dem
som trodde konsten och litteraturen icke kunna
räddas genom andra än de slipprigaste eller rent af
gröfst osedliga arbeten. Och med »unga» behöfver
icke förstås personer under trettio år, utan till och
med ganska ålderstigna, hvilka vilja anses för unga
endast emedan de aldrig egt förmåga att tillkämpa
sig någon aktningsfull ställning. Det är kanske i
synnerhet de senare som skrika värst öfver
misskännande, tillbakasättande och förföljelser. Nu skulle
de ändtligen få hämd på det brackaktiga samhället.

Hr Antoines teater hade då fortgått i några år. 
De slippriga arbeten, som där uppfördes, emedan de
voro omöjliga på andra teatrar, tillhörde dock sällan
det glada området. Det kvicka skämtet fanns där
vanligen icke. Löjet som försonar eller öfverskyler
det vågade kände den teatern icke till. Det
rysliga var deremot hemmastadt på den scenen, och ju
gräsligare vanvett där framställdes, dess mera
<i>berättigad</i> ansågs herr Antoines skådebana af dem som
föregifva sig eller verkligen tro sig vara konstens
räddare.

Bland de »horreurs» som <i>Théâtre libre</i> bjudit
sin publik fans en »Julsaga» <i>Conte de Noël</i>,
»mystère moderne» i två afdelningar, hvars innehåll
här omöjligt kan i sin helhet berättas, men ur hvilken
ett par scener måhända kunna i allra största
sammandrag anföras. En kvinna förlossas, visserligen
icke på scenen, men det är sörjdt för att man
skall tro det försiggå invid scenen, i en svinstia. 

Sedan är det likaledes sörjdt för, att man får veta,
det svinen äta upp den nyfödde, allt detta under
det en julsång höres på afstånd, sjungen af
fruntimmers- och barnröster.

Francisque Sarcey, hvilken sannolikt är
samtidens förnämste teaterkritiker, anmärker, att man
kanske väntat sig något ännu värre, ty Théâtre libre
har i vederstyggliga gräsligheter gjort ständiga
framsteg, men, tillägger han, man skall väl gömma
<i>något</i> till nästa år.

Då och då upptages dock ett stycke af värde,
såsom Ibsens »Vildanden».

Här i Stockholm ha vi ännu icke fått någon
sådan fri teater, men på en af våra scener ha vi
fått se t. ex. »Fadern» och »Fordringsägare», och
det kan ju alltid vara en liten början. Vi ha äfven
bjudits på »Thérèse Raquin», Zolas föga dramatiska,
men så mycket mera gräsliga skådespel, som
naturligtvis alltid skall intaga ett framstående rum på
hvarje »fri» teaters spellista och utgöra en fana,
omkring hvilken de »oförstådda, misskända och
förföljda» bland skådespelsdiktarne skola samlas för
att låta beundra sig af en tanklös hop, som
inbillar sig, att endast det riktigt gemena är det sant
konstnärliga.

***

Tillåt mig, innan jag går vidare, förklara, att den
teater vid ...gatan, som jag besökte ifrågavarande
söndag, <i>icke</i> tillhör fullt samma slag som Théâtre
libre i Paris eller Köbenhavns fria teater, men
likväl har sin märkvärdighet. De först nämnda
teatrarna bjuda på verkliga skådespelare, och Antoine
själf är en förtjänstfull konstnär, men på fria
teatern vid ...gatan var det endast »konstälskare» som
utförde rollerna.

Klockan fem var jag på ort och ställe, en trappa
upp öfver gården. Där såg föga teateraktigt ut. 
På en dörr i förstugan angaf en inskrift, att det
vore ingången till en goodtemplarsal. Jag steg
på och kom in i ett litet förrum, där en herre
satt vid ett bord och sålde biljetter. Det var ej
mer än <i>ett</i> slags biljetter och de kostade 35 öre
stycket. Biljettförsäljaren bad om ursäkt för att
programmen ej ännu anländt, men de kunde ej
dröja länge.

Jag trädde in i teatersalongen, som befans vara
en vanlig, ej öfverdrifvet rymlig sal, för tillfället
något skum, enär fönsterna voro tilltäckta och blott
en liten fotogenlampa upplyste ingången. När jag
hunnit vänja mig vid skymningen, fann jag ungefär
ett dussin sammanträngda bänkar utan ryggstöd
på hvardera sidan, lemnande en smal gång mellan
sig. Bänkarne voro ungefär till hälften upptagna. 
Flertalet bland åskådarne utgjordes af fruntimmer,
efter utseendet tjänstflickor och sömmerskor eller
andra kroppsarbeterskor, men alla snygga och rätt
nätt klädda, så som det höfves »Stockholmsjungfrur»
och deras vederlikar.


Bland kvinnorna syntes en och annan karl,
synbarligen en söndagsklädd arbetare. Församlingen
var ganska tystlåten. Blott några lågt uttalade ord
samt här och där ett gladt fnissande förnummos.
Efter min ankomst anlände endast få nya åskådare.

Salens bakgrund var genom ett tudeladt
förhänge skildt från teatersalongen, och genom
öppningen mellan förhängets två delar gingo ett par
personer oupphörligt ut och in, sysslande med
scenens anordnande och sakta samtalande med sina
bekanta bland åskådarne. Förhänget räckte ej
högre upp än att åskådarne kunde se öfver det, om
de stälde sig på gränsen mellan salongen och scenen.

Efter någon stund tändes en taklampa öfver
scenen, men föreställningen tycktes icke därför
komma närmare sin början. Jag vände mig till
mina grannar på bänken och frågade, om de kunde
upplysa, hvarför man dröjde så länge med
»Anständigheten i Småköping». De trodde uppskofvet
vara föranledt af att programmets tryckning fördröjts.

»Hvad bry vi oss om programmet?» sade jag.

»Jo, på det står hvad aktörerna heta», förklarade
mina grannar, ett par hyggliga arbetare, och
de tycktes anse, att de spelandes namn voro
alldeles oundgängliga.

»Är det några riktiga skådespelare?» sporde jag.

»Riktiga! Ja-a, visst ä’ de riktiga, men inte
bruka de spela på vanliga teatrar. Den som spelar
bäst är vedhandlare, och han har också skrifvit
pjesen, sägs det!»


Emellertid fortfor samfärdseln mellan scenen
och salongen, fastän man nu icke gick genom
mellanöppningen, utan på sidan om förhänget, enär
åskådarne allt mera skockade sig framför midten för
att kanske komma under fund med orsaken till
dröjsmålet. Öfver förhänget kikade alltid några
åskådare in på scenen.

Ändtligen anlände programmet, men nyss förut
hade ett fruntimmer med ett knyte under armen
ilat genom salongen in på scenen, och det torde
väl kunna antagas, att det var denna dams försenade
ankomst, som äfven bidragit till dröjsmålet. 
Vi hade väntat en dryg halftimme, kanske till och
med litet längre, men nu drogs förhänget undan.

Scenen förestälde ett rum, ja <i>var</i> helt enkelt
ett litet rum, hvars fondvägg upptogs af en dörr
och en soffa. Framför soffan stod ett rundt bord
med papper och skrifmaterialier. På väggen syntes
taflor och goodtemplar-ordspråk. På en stol vid
bordet satt en herre. I soffan satt en annan,
inbegripen i samtal med den förre. Han på stolen är
postmästare och hemma hos sig. Rummet skall,
utan att man af möbleringen kan finna det, vara
postexpeditionen i Småköping. Herrn i soffan är
skollärare.

Samtalet rör sig om hvarjehanda tidsfrågor och
om individens rätt och plikt att aldrig låta dagtinga
med sin öfvertygelse samt att ej heller dölja den
öfvertygelsen. Skolmästaren tyckes i hufvudsak
vara enig med postmästaren, hvilken är ganska

radikal, men den förre gör dock åtskilliga
invändningar ur klokhetssynpunkt. Postmästaren har
nyligen anländt till Småköping och känner ännu ej
mycket till människorna där. Hans företrädare
hade begått själfmord, hvilket beröres i samtalet
och godkännes. Presterna få mycket påskrifvet.

Efter en ganska lång dialog mellan de två
männen, aflägsnar sig skolläraren, och postmästaren
sysslar med sina bref, men expeditionen tyckes ej
vara synnerlig vidlyftig vid det runda, med en hvit
duk täckta expeditionsbordet. Allt är mycket
husligt och familjeaktigt. Plötsligt instörtar en ung
kvinna och kastar sig gråtande i soffan.

»Hvad är på färde?» frågar postmästaren. Jo,
fruntimret hade varit på salutorget för att göra
uppköp för hushållet, och där hade flera af stadens fruar
varit ohöfliga mot henne och hon hade fått höra
ganska sårande tillmälen för att hon ej vore vigd
med postmästaren, men likväl lefde med honom
som hans hustru.

Postmästaren ömkar sig öfver människornas
ondska och söker trösta den unga kvinnan. Då
detta möter svårigheter i hennes upprörda tillstånd,
förklarar mannen, att om hon ovilkorligt så önskar,
så få de väl gå till presten och låta viga sig. Nej,
en sådan uppoffring af den hon älskar, vill hon visst
icke fordra. Hon vill ingalunda förleda honom att
öfvergifva sina åsigter, och så aftorkar hon
tårarne och går åter till sina sysslor. Därmed
slutar första akten.


Andra akten låter oss se samma rum med
samma möbler, men scenen föreställes dock vara
i ett annat hem. Fyra fruntimmer sitta med sina
handarbeten omkring det runda bordet och roa sig
med skvaller. Bland annat faller naturligtvis talet
på den nye postmästaren och hans osedliga
förhållande. Hans uppförande fördömes enhälligt, och
man har ej nog starka ord, tycka damerna, för att
uttrycka sin afsky för det »fria äktenskapet».

Månne en nykomling i samhället skulle kunna
motstå ett så tydligt uttaladt ogillande? Det var
därom jag helt försiktigt frågade mina grannar.

»Är det något till karl, så ger han skvallersystrarne
...», svarade min närmaste granne och
svor till.

I allmänhet tycktes åskådarne känna mycken
ovilja mot de skvallrande damerna kring det runda
bordet. Men samtalet på scenen förstummas
plötsligt, då postmästaren infinner sig i något ärende,
och det har svårt för att åter upplifvas. Man
känner mycket tvång å ömse sidor. Då uppträder en
prestman, hvilken håller en sträng straffpredikan
mot all osedlighet och mot förmätenheten att vilja
sätta sig upp mot kyrkans lära. Postmästaren
yttrar en alldeles motsatt åsigt och ansätter presten
med åtskilliga spörsmål, hvilka denne dock besvarar
mycket undvikande. Det är en lång och i dramatiskt
afseende föga betydelsefull dialog, men som
hos den uppmärksamme åskådaren stadgar det
omdöme han redan förut börjat bilda sig, att hela denna

teaterföreställning icke har till afsigt att roa med
ett sällskapsspektakel, utan är snarare en förklädd
föreläsning, som i dramatisk form söker verka för
utbredandet af den åsigten, att vigsel bör betraktas
såsom något ej blott oväsentligt, utan äfven
skadligt för äktenskapet. Därom rörde sig hela
handlingen eller rättare hela samspråket, ty af handling
fanns icke mycket.

Såsom dramatiskt alster var stycket ganska
otillfredsställande och tråkigt, men framställandet
af de åsigter det vill förfäkta var gjordt med en
viss kläm och icke utan talang. Tredje akten var
den obetydligaste af alla och vid afslutningen stod
handlingen ungefär på samma punkt, som vid
»sededramats» början. Stycket slutade med anförandet
af ett bibelspråk, hvilket författaren funnit med sina
syften öfverensstämmande och därför nyttigt att
begagna, ehuru han i hela »dramat» sökt förringa
bibelns värde och förlöjliga dess läror.

Hvad som dess utom förlöjligades och äfven
helt allvarligt fördömdes var »Småköpings», det vill
säga hela det närvarande samhällets, obenägenhet
att finna det »fria» äktenskapet berättigadt och
lofvärdt. Denna obenägenhet stämplades som
hyckleri och vrånghet.

Hade man gått till denna fria teater med
förhoppning att få skratta, vardt man grymt besviken.
Det fans likväl åskådare som skrattade, ehuru det
var svårt att första <i>hvarför</i> de skrattade. Men de
klappade också händerna och uttryckte med bifallsrop

sitt godkännande af hvad som framstäldes på scenen. 
Postmästarens roll utfördes icke illa, och man fick
det intrycket, att rollinnehafvaren uttalade sin egen
öfvertygelse, då han förebrådde samtidens
»Småköping» att icke begripa det ädla och upphöjda i
ett laglöst äktenskap, hvilket också var ganska
förklarligt, om, såsom det uppgafs, det var han själf
som skrifvit detta »sededrama» och inhägnat det
under Almqvists »två ting äro hvita: oskuld och —
arsenik».

Öfriga roller framstäldes med den ytterligaste
dilettantism, och i synnerhet voro fruntimmerna,
med ett undantag, en af skvallersystrarna, rent
af ohjälpliga, äfven i minneslexan. Men publiken
var nöjd. Det hela var onekligen ett stycke »kulturbild»,
som förtjänar att ihågkommas.

<img></img>
</chapter>
<chapter name="En nyårsnatt på Rydbergs">

<img></img>

<h2><small>En nyårsnatt på Rydbergs.</small></h2>
<img></img>
<img l></img>

Klockan är visst snart tolf, men ännu hinna vi
in i Rydbergs nya matsal. Bara ett par steg från
det glänsande kaféet. Så det lyser i den praktfulla
salen! Aldrig ha väl ens kristallglober kastat ett
så bländande sken. Det är elektriskt och
elektriserande. Hvilken underbar verkan! Det är svårt
att skilja mellan gästerna, som glömt sig kvar här
och de mytologiska figurerna som Georg Pauli
målat på väggarne. De blandas om hvarandra,
pokulera med hvarandra, le åt hvarandra, svänga om i
lustiga ringlar. Det är mer än underbart, men så
är det nyårsnatt också, och då ske alltid
märkvärdiga, stundom riktigt otroliga saker.

Men det blir alldeles för brokigt. Låt oss gå
bakom glasväggen och sätta oss och se på de gamla
gobelinerna. Äro de icke gamla? Äro de icke äkta
gobelinsväfnader? Jo visst! Fru Boberg-Scholander
har gjort dem, det tro vi nog, men de äro likväl
gamla äkta. Huru det gick till är hennes
hemlighet. Den unga frun kan trolla, påstår man, och
så här midt i nyårsnatten tro vi på trolleri. Är
icke hela nya »Rydbergs» ett trollslott?

Men hvad är detta? Hvart tog den bländande
belysningen vägen? Hvar är gobelinerna? Hvar de
så fint dukade borden? Det är ju nästan mörkt i
rummet med de nakna och nedrökta väggarne och
det svarta taket. Här och där står ett osande
talgljus på de simpla borden, hvilkas flottiga skifvor
icke täckas af någon duk, men då och då torkas
af kyparnes blåa förkläden, som äro ännu flottigare,
men icke <i>så</i> flottiga som kyparnes händer, ansigten
och jackor.

Och se på gästerna! Vi känna icke igen en
enda af dessa lustiga figurer i pudrade peruker och
stångpiskor, alla i knäbyxor, somliga med stora
utanstöflar, andra med rätt fina strumpor och skor
med bandrosetter. Där kommer en herre som ser
mycket myndig ut. Med säkra steg går han fram
till en ledig plats i kakelugnsvrån, hänger upp hatt
och kappa på en spik nedanför spjället, ställer
käppen i vrån, slår sig ned vid närmaste bord och ger
en vink åt en af kyparne, hvilken skyndar fram
med en kritpipa, lackad i öfra ändan af skaftet.
Den myndiga mannen kastar en pröfvande blick på
lacket, känner med fingret på den i piphufvudet
hårdt stoppade tobaken och låter kyparen ge sig
eld, hvilken med en lång, af papper virad <i>fidibus</i>

tages från ett talgljus. Så en menande nick, och
kyparen springer efter en remmare renskt. Herrn
smuttar och röker.

Alla de andra herrarne vid de omålade borden
röka och smutta, somliga på samma slags vin,
andra på en sup pomerans och knapra på en skorpa.
Några ha en ölstånka framför sig. Några
punschbuteljer synas ej till, ingen whisky heller och inga
konjakstoddar, lika litet som några flaskor med
konstgjordt vatten.

Digra rökmoln lägra sig öfver sällskapet. Ett
sakta sorl fyller rummet, kanske mera en utsträckt
hviskning, men snart urskilja vi olika röster och
kunna uppsnappa särskilda ord. Det låter
besynnerligt. Vi känna oss underliga till mods.

»Hvar äro vi?» fråga vi en af kyparne.

Denne ser förvånad på oss. Det var en
besynnerlig blick, nästan vemodig och dock liksom begabbande.

»Kännen I icke Kastenhof!» svarar kyparen
slutligen, men det låter som en andehviskning.

Vi äro således hos hotel Rydbergs föregångare,
på den gamla Kastenhofskällaren. Det är för
hundrafemtio år sedan, kanske ännu några år längre
tillbaka. Vi finna det af dräkterna och höra det af
de underligt ljudande samtalen.

»Röker bror Wång icke Röda Rosen?» spörjer
en herre och vänder sig till honom med det
myndiga utseendet i kakelugnsvrån.

»Visserligen röker jag den tobaken i kväll som
alla andra kvällar, men har bror Rungreen hört,

att Aspgreen, handelsman, vet jag, som bor vid
Södermalmstorg, fast han har fabriken på
Kungsholmen, fått förnyelse på kammar- och
kommerskollegiets privilegium att tillverka tobakspipor?»

Jo, det tycktes sterbhuskamreraren Petter
Rungreen ha hört, fastän han bodde ända uppe i
Styckjutaregränden.

»Bror Wång kommer sent i kväll», anmärkte
en annan och knaprade på en kryddskorpa samt
tog sig en klunk svagöl. »Jag bor, som bror väl
vet, långt härifrån, på Nya Munklägersgatan och
har ändå varit här en god stund.

»Bror Leyell», svarade den som kändes vid
namnet Wång, »är praeses i stadens kämnerskammare
och där är nu för tiden kanske icke så mycket att
sköta som här i Norra kämnerskammaren, och fastän
den är här i huset, så får jag väl lof, skulle jag tro,
att efter slutad session gå hem och få mig min
middag, och det är nog en bit ned till Packartorget
också. Det är så mycket att göra i Norra
kammaren, att vi snart inte kunna sätta flere af dem
vi ransaka i häktet här inunder.»

»Hvad säger bror? Skulle Kastenhofskällrarne
icke räcka till för tjufvar och skälmar? De äro dock
rätt rymliga, vill jag minnas.»

»Pin fullt, säger jag, och i dag skickade jag
upp till grefve Arvid Posse, chefen för lifgardet,
som har sin boställsvåning här uppe i huset, och
bad att få låna hans vedkällare för att där sätta
in några fångar, som jag ännu inte fått bugt med.

Ja, det har sina bekymmer att vara praeses i Norra
kämnerskammaren, skall jag säga ... Behagar bror
en remmare renskt?»

»Men bra är det att ha allt så här i ett och
samma hus, både domstol och fånghåla och ...
och ...», sade rådman Leyell och tackade för
tillbudet af vinet.

»Och vinskänkeri, ja», ifylde rådman Wång.
»Ja ha, den har nog sin nytta den gamla
förordningen, som stadgade, att i det här huset skulle,
jemte Justitiens fortsättande, ett skänkeri af
främmande drycker inrättas. Justitien kan gudnås
jagas härifrån, men de främmande dryckerna komma
nog att här utskänkas, och det kanske i flere
hundra år. Goda varor har också salig Ingemar
Frodboms enka, och bättre är att besöka vårt gamla
Kastenhof, som för evärdliga tider bevarar
vinskänken Hofs minne, än att lägga ned sina pängar
där borta i hörnet af Regeringsgatan och torget, på
Lejonet, apoteket ...»

»Tyst, där vid bordet sitter just apotekaren
Wertmüller, som öfvertog apoteket efter Basilius
Teuchlers enka.»

»Wertmüller är en betydande man. Nog
känner jag honom. Men mer än honom och Teuchlers
enka tycker jag om Frodboms enka ... Se så,
skål, bror Leyell! Vi ska’ ha oss en remmare till.»

»Nej se där ha vi Bengt von Hofsten,
sekreterare i commercie-kollegium. Hvarifrån kommer
välborne herr sekreteraren?»


»Åh, jag hade följt commercie-rådet von
Hökerstedt in på Kejsarkronan vid Drottninggatan, men
herr commercierådet fann ingen synnerlig trefnad
där och ville att vi skulle besöka antingen
Merkurius i Lilla Vattugränd, som nu hålles af Gabriel
Ratkien, kunglige hofkyparen, eller Segers källare
vid Jakobstorg, och då jag menade, att Kastenhof
nog ändå vore det agreablaste, gick herr
commercierådet hem till sig.

Dörren till det yttre rummet öppnades, och in
stormade några unga officerare vid kungliga lifgarde.
»Stormade» är kanske icke rätta ordet, ty det
buller deras inträde orsakade var mycket dämpadt,
liksom allt hvad vi hörde i denna natt, men de
rörde sig med mycken liflighet och talade alla på
en gång, fastän ljudet af deras röster förekom oss
som hade det kommit ifrån någon aflägsen ort.

»Hör du Witting», sade en af officerarne,
sedan han bestält ett kvarter Pontac, »nu skola
Yxkull, Otto Flemming och Lybecker gå i fransk tjänst.
Axel Mörner och Gustaf Leyonhufvud äro redan där.
Men Hamilton, han som avancerat till
öfverstelöjtnant i Frankrike, lär komma hem och värfva
manskap för svenska kronans räkning. Det lär
vara fråga om ett nytt lifregemente!»

»Åh, ingen lär väl försöka att täfla med oss
som kommendera konungens eget lifgarde. Jag var
i går bjuden hos chefen här uppe i huset. Grefven
var ytterst graciös, talade om Pultava och sin
fångenskap hos ryssarne. Olof Hermelin och jag

hasarderade oss med en antydan om att herr
grefven nog kunde få revanche kanske snart nog,
eftersom det väl ej kan dröja innan vi åter ha krig med
ryssen, och med det tycktes vår nådige öfverste
vara rätt content.»

»Ja, den som kunde avancera som Hermelin.
Han är nu kapten och har sitt eget hus vid
Regeringsgatan, gamla Lagermarckska!»

»Se här ha vi magister Biörck, vår egen
gardespredikant! Om vi skulle brygga en bål... Åh,
intet prut! Hvad bry vi oss om magistraten!
Magister Biörck är adlig vederlike. Han hör till
hofkonsistorium. Se så, sitt ned magister. Här är
pipa och tobak, och sjung nu en stump för oss.
Vilja rådmännen inte höra på, kunna de gå sin väg.»

Det mystiska sorlet vardt allt underligare.
Tobaksröken var kanske orsaken till att både
magistratspersoner, officerare och prester upplöstes i
orediga konturer som sväfvade omkring hvarandra
i de mest besynnerliga våglinier. Vi höllo ej ut
längre och skyndade ut i det yttre rummet, men
där var oredan ännu större. Där pratade man
om den stora eldsvådan vid Trumpetarbacken, om
Spaniefararen som kommit till Stockholm med två
lejon, om det stora krigsskeppet som byggdes här
och skulle skänkas till turkiske sultanen, om den
turkiska ambassaden som kommit hit och om det
nya lotteriet som upprättades af
Tull-arrende-societetens fullmäktige med en vinst af 24,000 daler
kopparmynt.


I det rummet visade man oss på en diger
patron, som var stadsbryggaren Ehrengren vid Röda
bodarne och bredvid honom stadens skeppsmätare
Outkies samt stadsuppbördsmannen Calvijn, som
bodde i själfva Kastenhofshuset. Där sutto för
öfrigt handelsmännen Allmacher, Bedoire, Gnospelius,
Kierman och Baltzar Grafe i lifligt samspråk. Men
det lät som ett stilla susande. Guldsmeden Seel,
som hade sin verkstad vid Fredsgatan, sade man,
tvistade med gördelmakaren Korp och hattmakaren
Sonneman, och det såg nästan ut som kungliga
»paruque-makaren» Lorenz Rumph höll på att komma
i handgemäng med skomakaren Brewing. Det
handtverksidkande borgerskapet var talrikt i
Kastenhofskällarens yttre rum.

Vi sökte oss ut i halfmörkret. Talgljusen voro
nästan nedbrunna. I förstugor och trappor var det
kolmörkt. En gammal kämnersrätts-vaktmästare
gick omkring med en dank i en hornlykta och
vakade öfver att intet ljus vore kvarglömdt i
domstolslokalerna. Men hvad var det för ett hemskt
suckande? Det kom kanske nedifrån fängelserummen.
Fångarne där nere hade nog icke så roligt, under
det magistratspersonerna gjorde sig en glad afton
i skänkeriet.

Men — hvilket starkt sken! Plötsligt är allt
ljust igen, bländande ljust. Kristallglober öfver allt.
Fint dukade och festligt inbjudande bord. Vi se
inga flottiga kyparepojkar, inga blå förkläden,
endast eleganta vaktmästare. Och kring borden våra

egna samtida, både magistratspersoner, officerare
och grosshandlare i glad och vänlig endrägt,
adertonhundratalsaktiga, men naturligtvis mycket <i>fin de
siècle</i>.

Hvart tog rådman Wång vägen? Han vardt
med »borgmästare-caracter licentierad» och dog
1740. Leyel vardt ordinarie borgmästare och
preses i Handelskollegium samt afled 1744. Men att
vi sett dem på nyårsnatten å gamla Kastenhof,
deras stamhåll i lifstiden, det är säkert. De komma
kanske igen hvarje nyårsvaka.

<img></img>
</chapter>
<chapter name="Två bröllop i Hornskroken">

<img></img>

<h2><small>Två bröllop i Hornskroken.</small></h2>

<small><small>Förr och nu.</small></small>
<img></img>
<img l></img>

Pingstdagen 1893 var jag på bröllop. Det var i
Hornskroken och kostade mig 50 öre, hvilket
visserligen icke är dyrt, men jag har varit på bröllop, som
ej kostat mig mer än 35, vare detta sagdt utan att
vilja påstå, det Hornskroken är känd för högre
bröllopskostnader än t. ex. Nytorget eller
Roslagsgatan.

Jag begaf mig naturligtvis dit på spårvagn,
ångspårvagn till och med. Det är tidsenligt, men
medan jag från det tidsenliga fordonet såg mig
omkring på Hornsgatans höga stenhus och slutligen
blickade öfver åtskilliga plank inpå gårdar som förr
varit trädgårdar och där ett och annat gammalt
lusthus glömt sig kvar, kom jag att tänka på den
tid, då Christian Wingmark och hans madam samt
»Hans Casper mit sein Frau» begåfvo sig till
Frömans i Hornskroken, också på bröllop.

Frömans eller »Bensvarfvars» finns icke mera,
men »Hornskroken» kallas ännu i dagligt tal den
krökning, som förenar Hornsgatan med
Brännkyrkagatans vestra del eller gamla Hornstullsgatan. Det
är visserligen något mera än hundra år sedan
Wingmark och Hans Casper voro med på det bröllop
som skildras i Fredmans epistel n:o 40, och det var
just det jag kom att tänka på under det ångvagnen
ilade framåt.

Det var då som nu i en af Stockholms
utkanter. Stadens område var för hundra år sedan icke
mindre än nu, men betydliga sträckor bortåt
tullarne voro obebygda och utgjorde dels öde trakter,
dels tobaksplanteringar med de stora, ohyggligt
fula tobaksladorna, som för icke så ofantligt länge
sedan ännu funnos kvar.

Här och där låg ett litet trähus med sin
trädgårdstäppa. Så var en god del af Hornsgatans
vestra sträckning omgifven ej blott af små, utan
äfven större trädgårdar med deras lusthus, och i
grannskapet låg den stora trädgård som redan på
sextonhundratalet var känd under namn af
<i>Zinkensdam,</i> så kallad efter en Frans Zink. Det var icke
den ende. I trakten funnos också Lindroths
trädgård eller Rosenlund, Ljungens trädgård, m. fl.
Öfver allt syntes grönska och blommor, väldiga
lindar och små fruktträd, bärbuskar, grönsaksland
och mera sådant. I kojorna mellan den vänliga
grönskan fann man här och der små krogar. Deras
antal var icke ringa.


Ju längre man kom ut mot tullen, dess färre
voro trädgårdarna, dess flere de öde sträckorna.
Mycket folk såg man icke, fastän stora vägen gick
här ned till Horns sund och öfver den bro, som
hundra år förut, såsom ett märkligt tidens tecken,
utträngt färjan öfver sundet och underlättat färden
till Fittja. Ännu längre hade man gått på
1770-talet, då man, i stället för den gamla
stadsporten af trä, satte upp en port af sten tillika med
stenhus för tullbetjäningen, och den byggnaden står
ännu kvar, den enda stadsport i Stockholm.

Ju mera jag tänkte på den gamla tiden här i
trakten, dess tydligare såg jag äfven den gamla
tidens folk, som begaf sig till bröllopsgården. Det
var, som sagdt, hos »Bensvarfvars», d. v. s. hos
Frömans i Hornskroken. Fröman förekommer aldrig
lifs lefvande i Fredmans epistlar. Redan R
personförteckningen upptages han som »död och begrafven»,
men han hade varit »dödgräfvare och traktör i
Bensvarfvareträdgården», och att detta namn icke,
såsom man lätt kunnat misstänka, varit en
omskrifning för dödgräfvarens arbetsfält,
begrafningsplatsen, utan en af de många krogarne i trakten,
framgår tillräckligt tydligt såväl af episteln 40, som
af episteln 64. den förra skildrande ett bröllop, den
senare »rörande sista balen», och att krogen varit
belägen i Hornskroken upplyses man af senare
episteln.

Hvilken brudgummen var och hvad bruden
hette får man icke veta, och det kan också vara

likgiltigt. Hufvudsaken är, att man får reda på
hur det gick till den tiden på ett bröllop inom den
krets, der Bellman hemtade förebilderna till sina
stockholmstaflor, om ock dessa framstäldes med
den belysning, i hvilken skaldens fantasi skådat
originalen, något som man alltid måste ihågkomma,
när fråga är om de Bellmanska skildringarna.

*

När jag steg ned från ångspårvagnen utanför
bröllopsgården, var min fantasi så upptagen af
Bellman, att jag i inkörsporten till bröllopsgården stötte
på några stadsvakter, som, anförda af en korporal,
sökte hålla tillbaka en skara nyfikna, hvilka ville
se bruden och åtminstone på afstånd fröjda sig åt
bröllopet. Det var stark trängsel i portgången.
»Ge rum i bröllopsgåln, din hund!» röt korporalen.
»Släpp in en kund!» bad en af folket, och så kom
den in och tackade för besväret... »Sätt för porten»,
lät det åter, »slå’n i l-rten, om han käftar mot!»

Det var riktig uppståndelse bland folket, och
än värre vardt det, då skorstenseld utbröt i
bröllopsgården, men den brydde jag mig icke om, ty
nog kunde jag förstå, att den icke hörde till pjesen.

Elden släcktes också snart.

»Si, nu kommer bruden, som hon vore buden»,
och så skyldrar vakten, ty bruden är »Venus lik i
dygd och prakt». Hvem är den där? Det är
marskalken. Släpp honom fram. Han skämtar med
Wingmarks madam och så för han beskäftigt bruden

in i bröllopssalen. Musikanterne stämma upp, och
allt flera gäster anlända. »Hvem är som inte
slipper in?».,. »Åh, det är brudens moder.» Men
»gumman trossar» och tager en barsk min, och så
skyldrar man för henne, och hon får komma in.

Man skriker åt Christian Wingmark, att han
skall vänta och »ej på dörren glänta», och där ha
vi »Hans Casper mit sein Frau». Så kommer en
person som kallas »svarfvaren», men det kan väl
icke vara Fröman, efter som han är död och
begrafven. Jag ser för öfrigt icke riktigt hur han
ser ut.
<poem>
» ... Hvad stoj och spring,
Hvad skrål af barn och pigor!
<tab>Gatmamseller
<tab>Och gesäller
<tab>Stöfva kring.
Hör liror, horn och gigor!»
</poem>

Det är ett förskräckligt oväsen, men
ändtligen skrider man till vigselakten. Presten stampar
i golfvet för att äska ljud, och så stämmes psalmen
upp med ackompanjemang af alla instrumenten.
Presten, kallad »magistern», söker att öfverrösta
basfiolen, och »bäst han sjunger, hes och tunger»,
slår han sig för bröstet och börjar predika om
»Sanct Paulus, David, Saulus och vårt syndaklot».
Under valdthornens klang vexlas ringar.

Brudgummen är så rörd, att han svär och gråter
på samma gång, men marskalken bär med stolta
åtbörder fram »kalken med frontignak». Då fäller

också den känslosamma bruden tårar. Presten
dricker först, och bruden tömmer resten.
»Brudfrämman» bara niger. Presten tyckes redan förut
ha tagit för mycket till bästa och har dåligt ölsinne.
Han klifver fram med vredgad min och ämnar säga
något, men »vips han damp i vrån — och teg».
Presten får ligga kvar i vrån, där ingen bryr sig
om honom.

Att litet hvar förtärt mer än han tål, märkes
nog. Man drack duktigt och just icke finaste varor.
Några sådana hade man icke på
»Bensvarfvars»-krogen. Allt var i öfverensstämmelse med
sällskapet och särskildt dem som ställt till bröllopet
på detta ställe. Sannolikt var Frömans ofta
anlitadt för sådana tillställningar, och det var nog icke
första gången som ett bröllopskalas der slutats med
slagsmål. »Sist vankas slängar hvar om ann...»
Jag ser huru de trumfa på hvarandra, men
korporalen kommer in och »slår allt han kan» ...
»Bröllopsvakten sköflar faten... Ståtligt på det sättet
röfvas lasarettet; en tog en plåt, presten två.»

Genom en förordning från 1741 skulle
insamlingar vid bröllop och barndop göras för Stockholms
offentliga sjukhus, hvilken förordning, sedan
presidenten Erland Bromans gård på Kungsholmen
inköpts till Serafimerlasarettet, ytterligare bekräftades.
Men under den villervalla, som ofta uppstod sedan
bröllopsgästerna berusat sig, hände det nog, att
litet hvar högg åt sig någon del af insamlingen.
Så gick det också till på bröllopet hos Frömans,

och — »se’n skildes de åt». Det gick så fort, att
jag icke hann lägga märke till hvart den raglande
bröllopsskaran med presten och musikanterna i hast
tog vägen.

*

Ännu befann jag mig på gården i det angifna
huset i Hornskroken, men här var nu allt tyst och
stilla. Det var samma plats, där Frömans krog hade
legat, men af krogen fann jag icke ett spår.
Stillsamma människor komma, en och en, in från gatan
och sträfvade uppför en trappa, tysta och ordentliga.
Det var icke gamla tiders folk, utan våra dagars
helgdagsklädda arbetare med hustru och barn.

Jag följde dem, men så förnam jag ljudet af
blåsinstrument. Kanske att krogen är där uppe?
Kanske att de Frömanske musikanterne ännu finnas
kvar? Jag kom in i ett litet rum, där invid dörren
en man satt och sålde inträdeskort.

»Femtio öre», sade han och räckte fram handen.
»Det är med kaffe och dopp!»

Icke tecken till krog.

Jag betalde och visades in i ett rum, en sal
med några fönster på hvardera långsidan. Där
hölls ett förskräckligt oljud af sju musikanter,
riktigt »sieben Gebrüder», men på svenska, af hvilka
sex hade blåsinstrument och en dundrade på trumma.
Det gjorde verkan kan man väl förstå, i ett icke
synnerligen stort rum. I bakgrunden lästes med

gyllne skrift på blå grund: <i>Rusdrycksförbud är
vårt mål.</i> Frisk grönska omgaf inskriften.

Bröllopsgäster anlände oafbrutet och satte sig
stillsamt på de långa bänkar som man trängt ihop
längs väggarne. Man talade sakta och långsamt.
En lugn sabbatsfrid låg öfver det hela. Några af
kvinnorna hade svarta klädningar, en förekom i
siden, men flertalet var klädt i ljusa vårdräkter,
snygga och glada, men af största enkelhet.

Ingen af männen hade frack, men alla buro
snygga helgdagsrockar. En glänste med oknäppta
hvita handskar, alla de andra visade obetäckta
arbetsnäfvar, och det skämdes de icke för.

Jag satt tyst i en vrå och gjorde mina
iakttagelser. Ingen tycktes gifva akt på mig.

Så vidt jag kunde finna, erlade hvar och en
af bröllopsgästerna sina femtio öre, men de fleste
tycktes känna hvarandra. De tillhörde nog alla den
templarloge, som brukar ha sina sammankomster
i denna sal och hvilken bär namnet Segerkransen.

Hvilken skilnad på Segerkransen och
Bensvarfvars, representanter från två olika tidsåldrar!...
Lugn sabbatsfrid, sade jag, och så var det nog,
men de sex blåsinstrumenten och trumman gjorde
friden något bullersam.

En man trädde framför rusdrycksförbudets blåa
bakgrund och helsade de närvarande välkomna samt
uppmanade dem roa sig så godt de kunde.

Plötsligt vardt rörelse i församlingen. Flertalet
stod upp och bugade sig för en ung prestman som

inträdde, en vacker karl med vänligt uttryck och
frimodig blick. Det var naturligtvis vigselförrättaren. 
Han språkade gladt med några af bröllopsgästerna. 
Men så stämde musikanterne upp igen
och blåste en marsch, och in skredo brud och
brudgum, följda af brudtärnor i hattar och brokiga
drägter. Vigseln försiggick på vanligt sätt, och
presten talade värdiga ord om äktenskapets helgd,
antagande också att brud och brudgum, som icke
voro i sin första ungdom och af hvilka åtminstone
en, tycktes det, hade varit gift förut, kunde draga
nytta af »redan samlad erfarenhet».

Efter vigseln trängdes man omkring brudparet
för att lyckönska, alldeles som på bröllop, der man
icke erlägger någon inträdesafgift. Därpå egnade
man sig åt en stilla samkvämsglädje med sång och
tal samt icke blott kaffe och dopp, utan äfven
oskyldiga läskedrycker. Om brudgummen var rörd;
kom det sig ingalunda af starka drycker, och han
hvarken grät eller svor. Fälde bruden några tårar
hvilket jag icke såg, så härledde det sig visst icke
af att hon tömt någon pokal tillsammans med
presten, och den senare uppförde sig på ett helt
annat sätt än hans föregångare i Hornskroken.

*

Tiderna förändras, och stockholmarne med
dem. Bättre än våra förfäder äro vi i allmänhet
sannolikt icke, ej heller sämre, men i ett och annat

torde vi nog ega företräde. »Segerkransen» kan
förefalla en smula tråkig i jämförelse med
»Bensvarfvars», men nog är den nyttigare för samhället
och för individen också, det kan man väl
medgifva, äfven om man är hvarken goodtemplare eller
templare.  Af intresse torde i alla fall vara att
jämföra två tidsåldrar med hundra års mellanrum.

<img></img>
</chapter>
<chapter name="Spökerierna vid Luntmakargatan">

<img></img>

<h2><small>Spökerierna vid Luntmakargatan.</small></h2>

<h2><small><small>Norrmalmshistoria från 1730-talet.</small></small></h2>
<img></img>
<img l></img>

Vid slutet af Malmskillnadsgatans öfre del, ofta
ännu kallad Johannis plan, och i hörnet af
Döbelnsgatans början i den »nu för tiden florerande,
vidtberörnda kungl. residensstaden Stockholm» låg ännu
våren 1885 ett litet envånings trähus, synbarligen
ganska gammalt och ej mindre skröpligt.  Det var
Johannis församlings klockargård för mer än hundra
år sedan och kanske äfven närmare vår tid.  Nu
reser sig där ett ståtligt stenhus.

En gammal sägen förmäler, att i början af
1730-talet skall huset hafva såsom boställe
begagnats af klockaren Isak Berg.

En afton i början af vintern 1731 satt denne
Isak Berg ensam i ett rum i klockargården, då
klinkan på dörren lyftes, och in trädde hans bror,
hofvaktmästaren Jonas Berg.

»Guds fred, bror Isak!» helsade den inträdande,
en liten gladlynt karl, och klef fram till bordet, vid
hvilket klockargårdens innehafvare sysslade med
några papper och sög på en tobakspipas långa skaft.

»Herren vare med dig, käre Jonas», sade Isak. 
»Hvad blåser nu för vind? Det var inte i går du
lät se dig här i huset.»

»Titta inte så högtidligt på mig för det. Jag
har min hofcharge, he, he, he, som du vet. Men
nu har jag flyttat hit i grannskapet. Jag bor vid
Oxtorget hos en skomakare.»

»Hå, det gjorde du väl redan för tre år sedan. 
Åtminstone står du där boende i major von Henels
förteckning på alla kunglig majestäts och kronans
höge embetsmän.»

»Sant nog, käre Isak, men, ser du, jag har varit
obligerad att både natt och dag sköta min tjänst i
kungliga residenshuset på Riddarholmen, och
därifrån och hit är icke nästgårdsväg. Mörkt om
aftnarne är det också. Facklor får man numera ej
bära, och lyktor finnas blott vid kungshuset och
på Norrbro.»

»Det har du rätt uti, broder Jonas», medgaf
Isak, tog med fingrarne af den långa veken på
talgljusat och slängde skaren i vrån vid den gröna
kakelugnen.

»Potz sapperment, som hans majestät säger»,
utbrast hofvaktmästaren, »så där negligeant få vi
inte traktera elden på hofvet. Där ha vi numera
ljussaxar.»


»Kan nog tro det», medgaf Isak, utan att låta
inverka på sig af broderns hofmannaspråk. »Men
presterskapet behöfver alls inte lära sig mores af
hofvet... Skall du ha dig en pipa tobak, så står
det på hörnhyllan.»

»Tackar som bjuder! Men hvad är det här
för pipor? De äro inte af Aspgreens på
Kungsholmen?»

»Hvilkas skulle de då vara? Det är ingen annan,
som har kammar- och kommersekollegiets privilegium 
på att tillverka tobakspipor.»

»Jo-o, du, det har fabrikör Jonas Alström i
Alingsås också.»

»Visserligen fick han vara med, då handelsman
Aspgreen hugnades med privilegiernas förnyande
för ett par år sedan, men här i Stockholm ha vi
inga andra pipor än de Aspgreenska, från fabriken
på Kungsholmen, och med dem äro vi ganska
belåtna. Carl Aspgreen är en stor man det, må du
tro. Han är kyrkoråd i Maria och ledamot i
ecklesiastikdeputationen, där Carl Gyllenborg och andra
riksråd sitta, och så är han med också i riksens
ständers deputation öfver landshjälpen.»

»Gud stå mig bi! Jag tror, att du inbillar dig
ha bättre reda på det där än jag som är vid hofvet. 
Men du vet kanske inte, att det är i högsalig
grefvinnan Brahes förra hus, som pipfabriken på
Kungsholmen nu drifves?»

»Kan väl vara. Lite bryr jag mig dock om
sådana världsliga ting, då jag har med kyrkans 

räkenskaper att göra. Alla de handlingar du här
ser framför mig, käre Jonas, äro mig anförtrodda
af kyrkoföreståndarne, bagareålderman Peter 
Broman, han som bor vid Regeringsgatan, och
tobakshandlaren Zachris Andersin vid Norrmalmstorg. De
äro stränga herrar, må du tro. Broman synnerligen 
är en omtänkt och drifvande man. Nå ja,
det var ålderman Asker också, men det är nu flera
år sedan han lemnade kyrkan. Hvad tjänar det
till, att jag sitter och pratar om personer, som du
inte känner, bara kyrkliga personer!»

»Känner jag inte hofslagtar Olof Asker på
Regeringsgatan? Jo, du, han hör till hofvet, han
likaväl som jag, och jag har tömt månget halfkvarter
rhenskt i sällskap med honom, källareskrifvaren
Ulfvin, munskänken Lichtenberg, kunglige
kapellmusikanten Boisman och andra herrar vid hofvet. 
Åh, Asker är en präktig karl. Han gör också affärer
med bror Olof vid Luntmakargatan. Ser du, Asker
släpper till huden, och bror Olof garfvar den af
hjärtans lust, ha, ha, ha!»

»Hvad skall en garfvare annat göra? Garfvaren
Olof Berg vet nog hvad han tar sig till.»

»Hm, hm! Vår käre bror har just inte godt
rykte om sig.»

»Hur så, Jonas? Det sägs, att det spökar i
hans gård, men det rår han väl inte för? Det har
man sagt om den här gården också.»

»Jo, jo! Kyrkogården är så nära. Det är inte
mer än trettio år sedan det där hände med den 

stackars flickan, som skulle gå och hemta vatten i
kyrkogårdsbrunnen. Men tror du på det där, bror
Isak? En hofman är just inte fallen att tro på allt
heller.»

»Hvad skall man veta om det? Petrus
Murenus har skrifvit om det, och han skref på latin,
ser du.»

»Jo, jo, då är det väl sant... Men hvar är
kära svägerskan i afton och lilla Ulla?»

»De äro i kammaren på andra sidan. Det är
hustru mins andaktsstund så här dags. Jag gör
min andakt här med kyrkans räkenskaper. Det är
också en gudi behaglig gärning.»

»Ja, du är en stor guds man, du, käre Isak»,
sade Jonas Berg och plirade småslugt med ögonen.

»Men jag skall just säga dig, att jag för kära
svägerskans skull köpt en riktigt god bok. Se här du. 
Det är <i>Hiert-styrckiande Wederqweckie-Stunder, Eller:
Anderika Betrachtelser öfver 56 tänkwärdiga Tröste- och 
Hiert-frögdande Bibliske Språk: Förswenskade af
Stephan Olofsson Enbom; Men i thenna nya Editionen
mycket förbättrade, samt med Rim wid hwvar
Betrachtelse förmehrade...</i> Hvad säger du om det,
Isak? Tror du inte, att det blir välkommet för
hustru din? Jag gick i dag enkom till Vesterlånggatan 
och köpte boken hos tryckaren. Det är
Johan Laurentz Horrn, som har sitt tryckeri i grefve
Gyllenborgs hus, du vet. Och boken fick jag inte
för billigare pris än tre daler.»

»Gå då in med den själf, käre Jonas, så blir du 

mycket välkommen, skall jag säga. Jag måste
fortsätta med mitt arbete. Petter Broman och
Zakris Andersin ska’ ha en sammankomst i morgon
med Arnell, själfve kyrkoherden, och då måste
räkenskaperna vara i ordning. Inte är Broman att
leka med, och Lars Arnell är styf i räkning, skall
jag säga. Han har lefvat länge i Paris, hos vår
gesandt Cederström, och så var han prest vid
fransöska kyrkan här i några år. Doktor vardt han
på samma plats som Martinus Luther själf, och det
säges, att han får doktorshatten i Upsala också
nästa år, då det blir promotion. Han har en
oförtruten omsorg för kyrkans och församlingens och
fattighusets bästa... Se så, gå nu in till Eleonora. 
Kanske hon bjuder på en tallrik gröt i kväll.»

Jonas gick in i kammaren, där madam Berg
satt och spann vid ett talgljus, hvars veke hon icke
nändes putsa, emedan hon fruktade att ljuset då
skulle brinna ut allt för fort. Hon var en liten,
torr kvinna i medelåldern, ödmjuk och from och
vågade aldrig vara af någon annan mening än sin
herre och man, hvilken vid lämpliga tillfällen
erinrade henne hvilken stor lycka hon gjort, då hon
blef klockarmadam i Johannes.

På en pall bredvid henne satt dottern Ulla, en
vacker, ljushårig jänta på aderton eller tjugu år. 
Hon läste högt i en andaktsbok, kallad <i>Gyllene Äplen
för Ynglingar och Jungfruer; som ock en Heders-Crona 
för Gamla Män och Fruer</i>. Den uttryckslösa 
tonen gaf tillkänna, att jungfru Ulla icke läste 

just med synnerligt stor uppmärksamhet. Sannolikt 
tyckte hon, att de »gyllene äplena» voro bara
surkart. Den fromma modern var af annan åsigt. 
Hon suckade och pustade med stor uppbyggelse,
men då och då tog tråkigheten ut sin rätt och
sänkte sig så tungt öfver hennes ögon, att de slötos
till, och hufvudet nickade öfver spinnrocken.

Sådana andaktsstunder hade klockarmadamen
och hennes dotter hvarje afton, med undantag af
de kvällar, då madamen tog sin salopp på sig och
begaf sig ned till Luntmakargatan för att helsa på
sin svägerska, slagtarmästare Olof Bergs hustru,
hvilken satt i välmåga och ofta såg hela traktens
slagtar- och bryggarmadamer i sitt förmögna hem,
där den fattiga, men för sin stora fromhet bekanta
klockarmadamen också fick vara med. På de
kvällarne skulle Ulla sitta i kammaren hemma och
spinna, men ett par grannkvinnor berättade för alla,
som hemtade vatten i kyrkogårdsbrunnen, att jungfrun 
mer än en gång varit synlig på Hägerberget,
vid Egerströms plantage bakom kyrkan, och det
icke ensam, utan spatserande med en ung officer
vid konungens garde. Därom visste dock hvarken
fader Isak eller mor Eleonora något. Kanske hade
grannhustrurna också sett orätt eller själfva satt
ihop hela historien. De voro just icke kända för
sanningskärlek.

Ulla vardt mycket glad, då hon fick se farbror
Jonas, hvilken alltid hade så roliga historier från
hofvet att berätta. Hon kastade »de gyllene äplena» 

tämligen vårdslöst från sig, hvilket orsakade
madamen stor förskräckelse. Mor Eleonora tog upp
boken, kysste den och lade den varsamt på
fällbordet vid fönstret, där den rara rosenmarinen, en
skänk af den nye prestmannen, magister Scharff,
hade sin plats.

Svågern var, såsom hofman, icke just mycket
aktad af klockarmadamen, men då han nu tog fram
sina <i>Hiert-styrckiande Wederqweckie Stunder</i> och
bad kärälskeliga svägerskan hålla till godo, klarnade 
hennes uppsyn och hon bad honom sitta ned,
så att hon finge riktigt tacka honom för den
kostliga föräringen. Det vore en bok, som Ulla skulle
få läsa högt ur hvar eviga kväll. Ulla gjorde en
grimas, som riktigt vanstälde hennes vackra
ansigte, och farbrodern var hos henne icke så
välkommen som vanligt.

Men hofvaktmästaren samspråkade med
madamen, talade om priset på finnsmör och om
presterskapet, frågade huru det stode till med den
sjuke kapellanen Tillaeus och berömde dennes
hjälpprest, Florentinus Scharff, hvilken stod högt i
madamens aktning och gunst.

Ulla tycktes icke det minsta bekymra sig om
presten, ehuru modern försäkrade, att han ständigt
arbetade till församlingens goda nöje. Däremot var
hon så mycket mer intresserad, då farbror Jonas
började tala om hofvet och om de högtidligheter
som väntades, då hans kungliga majestät skulle
hålla sitt intåg åter i Stockholm. Kung Fredrik

hade nu lyckligt återkommit från den resa han,
några månader förut, företagit till sina
Hessen-Kasselska arfländer.

»Ja, den allra högste Guden har», suckade
klockarmor, »varit med hans majestät, vår allra
käraste konung och herre under en så lång och
farlig resa, såsom han förut varit hafver med
Abraham, Jakob och Tobias och allom dem som af
hjärtans grund förlåtit sig på honom. Han har låtit
sina änglars skara ledsaga hans majestät, vår dyre
konung.»

»Var fröken Taube också...»

Ulla hejdade sig i sitt utrop och rodnade starkt. 
Modern gaf henne en förebrående blick och bad
henne icke glömma att röra i gröten ute i köket. 
När modern sedan gick ut för att aflösa henne,
och Ulla åter inträdde i kammaren, hviskade
farbrodern:

»Fänriken låter helsa.»

Men Ulla rodnade åter och ville icke förstå
hvad farbrodern menade.

»Jo, jo, kära barn», tillade hofvaktmästaren,
»du kan bli en förnäm dam, du. Jag var i går hos
fänrik Ehrencrook i hans bostad i Stora
Munkegränden och hade ett ärende från hofkvartermästaren 
Gestrin, och då talade fänriken högst delikat
om lilla Ulla. Han berättade alltsammans, dufvan
min. Unge Ehrencrook är en artig kavaljer och
menar ärligt. Men håll efter honom. Han reser
kanske till...»


»Reser!» utbrast Ulla och vardt lika blek, som
hon nyss förut varit röd.

»Ja, här om dagen skulle jag uppvakta på
högvakten vid kungshuset, och då hörde jag löjtnant
Witting tala med löjtnant Malcolm Sinclaire om
alla gardesofficerare, som redan äro i fransk tjänst. 
Det är en hel mängd, må du tro, nästan alla de
högförnäma, som få vara med både vid vid franska
hofvet och i bataljer. Och de talade om, att fänrik
Ehrencrook kanske också skulle ge sig i utländsk
krigstjänst. Men inte vet jag ... Se där är ju kära
svägerskan. Jag sitter här och talar om all ståten,
som skall bli på lördagen och tillbjuder Ulla att
komma med för att se på. Visst har jag
tjänstgöring den dagen. Det ha alla vid hofvet. Men
jag kan nog skaffa henne en god plats, t. ex. på
barnhuset, där tukthusskrifvaren Salström har sin
bostad. Han tar gärna mot henne, och där ser
hon hela ståten på Drottninggatan. Salström är
min gode vän. Jag träffar honom alltid på
barnhuskällaren, hos Hergemander, källarmästaren, som
svägerskan vet.»

»Nej, det vet jag visst inte», försäkrade mor
Eleonora med ett gudsnådligt uttryck, »och inte vill
jag veta det heller och inte släpper jag Ulla till
någon tukthusskrifvare.»

»Men då det är för att se hans majestäts, vår
allra käraste konungs och herres kosteliga intåg i
sin residensstad!»

»Hans majestät är mig lika kär för det, men

med en tukthusskrifvare må mitt barn ej ha något
att skaffa.»

»Fänriken står vid Gustaf Pipers kompani, som
har vakten utanför barnhuset», hviskade
hofvaktmästaren till Ulla, hvilken vardt ännu mer
intresserad i att få se hans majestäts allra nådigaste
intåg och bönföll hos modern, att denna måtte
skänka sitt samtycke. Jonas Berg understödde Ulla
och tog sig friheten att hänsyfta på skänken af de
hjärtstyrkande vederkvickelsestunderna.

Den gudfruktiga madamen var dock lika
obeveklig ända till dess hennes herre och man infann
sig i kammaren och hade med sig den unge
magistern Florentinus, komministersadjunkten, hvilken
förklarade, att ett så oskyldigt nöje som att se ett
kungligt intåg icke borde förmenas någon. Han
trodde med detta yttrande göra jungfru Ulla sig
bevågen, och hon skänkte honom verkligen en
tacksam blick, men därvid stannade det. Några
vänliga ord kunde Scharff icke aflocka henne. Klockar
Berg själf förklarade med myndig ton, att Ulla
kunde gärna begifva sig till tukthusskrifvarens
bostad för att i sällskap med skrifvarens hustru fröjda
sig åt grannlåten på Drottninggatan.

Men Eleonora böjde sitt hufvud under tystnad. 
Hon var icke van att få sin vilja fram. Ulla
strålade af belåtenhet och ljuf väntan. Klockaren
förklarade sig ha mycket att öfverlägga med herr
magistern, enär dagen efter intåget, hvilken dag
var en söndag, skulle, såsom han uttryckte sig, 

»celebreras med en solenn tacksägelse- och allmän
fröjdefest» äfven i Johannis kyrka. Men den festen
fordrade stora förberedelser.

När hofvaktmästaren lemnade klockargården
och gick vägen fram under Carlingskans väderkvarn,
mumlade han för sig själf:

»Bra gick det, men de tre dalerna för de
hjärtstyrkande vederkvickelsestunderna hade jag kunnat
spara. Svägerskan har inte ett ord att säga i
huset. Den där prestgesällen får man dock akta
sig för. Han står väl också hos bror Isak.»

Men så gjorde han hastigt höger sväng och
hasade sig utför kvarnbackens södra sluttning ned
till Luntmakargatan för att helsa på bror Olof,
slagtarmästaren, hvilken hade sin gård i sänkningen
under klockargården, enligt uppgift samma gård
som nu bebos af traktens skorstensfejare. Där var,
såsom ofta, gästabud, och genom de tillskrufvade
luckornas hjärtformiga dagöppningar lyste det starkt
ut på den mörka gatan. Glada röster läto höra
sig, skratt och muntert skrål.

Jonas Berg gick genom den öppna portgången
in på gården, och tänkte just svänga in på förstukvisten 
till vänster, då han tyckte, att en skugga
vid trädgårdsstaketet på andra sidan gården 
vinkade honom. Han gick ditåt.

»Är jungfru Ulla där inne?» hviskade skuggan.

»Gud bevare fänriken!» svarade mäster Jonas.
»Inte går det an, att ni står här. Lilla Ulla sitter
i godt förvar i klockargården och kommer ej ut i 

afton. Men om lördag kan ni nog få bjuda henne
på den där picknicken, ni talat om, på Solbaddet. 
Jag har förberedt saken, men det var inte så lätt
skall ni tro. På den dagen skall Ulla gå till
barnhuset för att se på ståten, och då får nådig
fänriken själf ta saken om hand. Jag har gjort hvad
jag förmår och lite till, skall jag säga.»

»Jag står vid hvad jag lofvat. Så snart
Ryman tar afsked, och det kan ej dröja länge, får ni
hans plats som kammarvaktmästare vid hofvet. 
Det har Düben, hofmarskalken, själf högtidligt
försäkrat mig. Vi glömma inte våra vänner. Har
Jonas talat vid Horns kammartjänare?»

»Visst har jag så, men där är ingenting att
göra för närvarande. Gamle riksrådet är alldeles
omedgörlig, säger kammartjänaren.»

Samtalet stannade plötsligt, och fänriken drog
sig längre bort under träden. Ett starkt ljussken
föll öfver gården. Förstudörren hade öppnats på
vid gafvel, för att man skulle få litet luft i den
kvalmiga salen. Ur dörröppningen trädde en stor
och fet karl. Han såg sig omkring på gården och
fick sikte på hofvaktmästaren, som nalkades 
förstukvisten.

»Är det du, Jonas? Hvad tusan går du här
och smyger efter? Det skall väl vara hoffasoner,
kan jag tro. Men du kommer just lagom. Se så,
in med dig, din tallriksslickare! Vi ska’ just nu
brygga oss en bål af rätta sorten.»

Slagtarmästar Olof Bergs hem var motsatsen

till hans broders, klockarens. Här brunno både
talg- och vaxljus och här röktes bästa sorten tobak. 
Mycket folk var samladt, riktiga storborgare,
såsom bryggarne Rehn och Paulson, som hade sina
bryggerier vid Badstugatan, och gamle Soth vid
Luntmakargatan, assistenten i politikollegium, den
myndige hofslagtaren Asker och sporrmakaren Paul
vid Regeringsgatan. Bålen hade ännu ej kommit
fram, men aftonvarden var redan intagen med
åtskilliga dryckesvaror, och stämningen var ganska
hög. Greta Berg, slagtarmadamen, lika kroppsviktig 
som hennes man och lika fallen för sällskapslifvet, 
uppmanade gästerna af bägge könen att taga
för sig hvad huset hade att bjuda, och det var
ganska rundligt tilltaget.

»Har du sett till bror Isak, den gudsmannen?»
sporde Olof Berg och vände sig till bror Jonas, men
innan han fått något svar tillade han: »Svägerskan,
det söta kräket, är här lite emellan, men hon vill
bara sjunga psalmer och håller förmaningar för oss,
ha, ha, ha, för vårt syndiga lefverne naturligtvis. 
Greta tycker, att det är synd om henne, och jag
skickar upp till Johannes då och då en hel kalfstek, 
ja, gud gör jag så. Men hvad fan hjälper det. 
Svägerskan är lika gudsnådlig, och bror Isak pöser
af kyrklig högfärd. Men ser du, Jonas, nu ha Greta
och jag gifvit oss tusan på, att Ulla, det lilla rara
barnet, skall flytta hit ned till oss och få lite roligt. 
Herre Gud, inte kan hon väl sitta och låta sin 
ungdom torka bort där uppe i Oxryggen, ha, ha, ha!

Det här kvarteret är bara Oxen mindre, men oxe
skall det vara där slagtare bo.»

Olof Berg drog åter till med ett af sina
dånande gapskratt.

»Hör du, Olle», sade madam Greta, »det ser
ut, som skulle magister Rudberg inte komma hit i
afton heller.»

»Jag ger presten så många som flyger och far»,
förklarade slagtaren. »Han är väl på uppvaktning
hos sin förman i Klara och försmår att umgås med
församlingsborna i S:t Olof, för si det här är inte
moderförsamling, det. Men nog kunna vi dricka en
bål, och två bålar med, utan att kapellanen behöfver 
välsigna gudsgåfvorna. För öfrigt har han ju
sagt, att vi äro djäfvulens barn. Kör för det då!...»

»Hu, så du talar, Olle! Vet du hvad... då
köks-Brita nyss var ute på gården, såg hon något
svart, en öfvermänskligt stor figur vid trädgårdsgrinden. 
Det står ej rätt till här i huset.»

»Tra ta ta! Det där har svägerskan, den 
aftonsångskäringen, satt i dig. Om köks-Brita bara vill
säga åt mig nästa gång hon ser något svart lysa
i mörkret, så skall jag, ta mig raggen, göra svart
till hvitt.»

Glädjen stod högt i taket hos slagtaren, och
madam Greta glömde både presten och den svarte
vid trädgårdsgrinden. Morgonen därpå stretade hon
uppför kvarnbacken (där nu trapporna vid Tunnelgatan 
leda upp till Malmskillnadsgatan och under
hvilka tunneln ligger) och gick in i klockargården 

för att öfvertyga madam Eleonora, att det vore
alldeles nödvändigt, att Ulla någon tid flyttade ned
till slagtarns gård för att hjälpa madam Greta i
hushållet. Klockarmadamen gjorde många
invändningar, men klockaren själf fann förslaget högst
antagligt. Han såg gärna, att dottern flyttade för
alltid till Olof och Greta, ty de voro barnlösa, hade
eget hus och nog några hundra daler på kistbotten. 
Ulla kunde få ärfva alltsamman. Gifte hon sig
sedan med magister Scharff, så kunde hon en gång
varda pastorska, och Isak Berg riktigt räknas
såsom en af vördig presterskapet.

Mor Eleonora sväljde sina tårar, tog fram de
hjärtstyrkande vederkvickelsestunderna och stafvade
ensam igenom ett par sidor om dagen, under det
hennes man, såsom han själf sade, skötte kyrkans
angelägenheter, men grufligt tyst och svårmodigt
var det i kammaren hos klockarmadamen.

Ulla var nog glad att komma från det tråkiga
hemmet och få roa sig hos faster Greta, men det
vardt ännu svårare än förr att kunna träffa
fänriken. Hon nästan saknade den tysta kammaren
med moderns spinnrock och de evinnerliga »gyllene
äplen», under hvars förtärande hon ostördt kunde
tänka på den vackre gardesofficeren, som visade
sig så artig och öm, hvars bekantskap hon gjort
under det hon med en väninna lustvandrade i den
vackra parken vid Norrmalms helsobrunn, den af
kapellanen Peter Mur upptäckta, mot alla sjukdomar
högst välgörande surbrunnen, där gardesofficerarne 

brukade infinna sig för att deltaga i det fina
brunnssällskapets nöjen, men där de ej heller försmådde
att säga artigheter åt borgarflickorna.

Riktigt bedröfvad och trött på den usla världen
vardt jungfru Ulla, då hon på den efterlängtade
lördagen, den 18 november, vid hans majestäts
högtidliga intåg, icke fick stanna i tukthusskrifvarens
fönster, utanför hvilket Gustaf Pipers kompani stod
uppstäldt, där fänrik Ehrencrook hade sin plats. 
Hon måste följa faster Greta ända till Karlbergs
grind genom hela den långa allén, som var besatt
med små tallar och granbuskar och sirad med trettiotvå 
tänkespråk, ty faster ville höra borgmästar
Adelcrantz’ tal till kungen och, hvad ännu mera
var, se på sin kära Olle, som var korporal vid
borgerskapets rytteri och paraderade i stor ståt. Ulla,
som hade gråten i halsen, tyckte att farbror Olle
såg högst otymplig ut i uniform på bryggar
Åkerbloms gamla häst.

Huru skulle det gå med picknicken på
Solbaddet, som fänriken i största hast talat om, då
han smugit sig till några minuters sammanträffande
med Ulla på S:t Olofs kyrkogård? Ulla var
förtviflad, men faster Greta var i all sin fryntlighet
mycket svårare att undkomma än mor Eleonora
själf.

Så förflöt tiden till början af december, då
madam Greta en afton kom helt blek in i salen,
där allt husfolket samlades hvarje kväll, icke för
aftonbönens skull, ty den bekymrade slagtaren sig 

icke mera om, men för att mottaga tillsägelser om
de sysslor, med hvilka följande morgons arbete
skulle börja. Husmodern sade sig ha sett samma
syn som köks-Brita några veckor förut. Slagtaren
stod upp med en dryg ed och förklarade sig vilja
gå ut och bryta hornen af hin håle, men detta ville
slagtarmadamen alldeles icke tillåta, och mannen
tycktes ej hafva stor lust att motsäga henne, utan
nöjde sig med att under åtskilliga mustiga
svordomar försäkra, att han icke fruktade afgrundens
hela här.

Husfolket fann detta vara ett mycket gudlöst
tal, och köks-Brita spådde rysliga olyckor för
slagtargården och hela kvarteret Oxen mindre. Gå ut
vågade ingen, med undantag af Ulla, hvilken,
oaktadt fasterns ifriga försök att hålla henne tillbaka,
med frimodig uppsyn lemnade rummet och tycktes
företaga en noggrann undersökning, ty hon dröjde
till allas förskräckelse ganska länge. Slutligen
öfvertalade madamen en af drängarne att söka upp
det stackars barnet. Då han kom ut, såg äfven
han den svarta figuren, och till sin stora förskräckelse 
tyckte han, att den svarte höll jungfru Ulla
om lifvet, men synen försvann och jungfrun kom
strålande glad in i salen och sade sig ingenting
hafva skådat ute i mörkret.

Tjänstfolket betraktade henne med förvåning,
som en följande afton öfvergick till fasa. Drängen
Anders förklarade, att jungfrun, så klockardotter
hon vore, bestämdt kunde anses som en liten 

trollpacka, ty det sloge ej felt, att hon stode i förbund
med den onde. Drängarne och pigorna började
undvika henne, och snart spred sig längs hela
Luntmakargatan samt åt angränsande gator, att
spökerierna i slagtar Bergs gård voro värre än någonsin,
och att där funnes en trollpacka i huset. 
Slagtarens handtering började lida af detta skvaller, ty
litet hvar undvek naturligtvis att köpa kött af den,
som hade en trollpacka i huset och umgicks med
själfve fan.

Om allt detta var Ulla fullkomligt okunnig,
tycktes det. Hon var åter glad, visserligen litet
tankspridd och vårdslös i sina sysslor, men af ett
mycket älskvärdt lynne. Detta tyckte hennes
omgifning vara ett ytterligare bevis på trolldom. 
Hvarför skulle hon sjunga dagen i ända och på aftonen
våga sig ut på gården, till och med i trädgården,
i djupaste mörker, i köld och snöyra äfven, om hon
ej vore i förbund med djäfvulen? Den saken vore
väl temligen klar.

Då faster Greta slutligen talade med Ulla om
saken, skrattade den vackra flickan alldeles
omåttligt, men röd i ansigtet vardt hon också, hvilket
slagtarmadamen fann, minst sagdt, ganska
misstänkt. Hon bad mor Eleonora komma ned och tala
med sin dotter, men då klockarmadamen började
förhöra Ulla, sprang denna sin väg under skallande
skratt, ett alldeles onaturligt, att ej säga
underjordiskt skratt, som gaf återljud i hela huset. De
begge gamla kvinnorna sågo på hvarandra med 

förskräckelse, och Eleonora Berg lofvade att gå hem
efter den rara boken hon fått af svåger Jonas och
låta Ulla läsa högt därur följande afton. Vägrade
hon att läsa eller kunde hon ej mera, vore olyckan
tyvärr alltför säker. Då hade den lede frestaren
fått i sina garn den fromma madam Eleonoras i
sträng gudsfruktan uppfostrade dotter.

Då måste man försöka, hvad magister Scharff
och de två ordinarie kaplanerna, Holst och Gröndahl, 
i S:t Johannes samt kaplanen Rudberg i S:t
Olai kunde uträtta. Hjälpte ej det, återstode ej
annat, menade den fromma mor Eleonora, än att
anmäla saken för norra kämnersrätten. Och den
stackars modern dolde gråtande sitt ansikte i
handklädet, men mor Greta hoppades det bästa, bjöd
svägerskan på en liten pomeranslikör och lade allt
i Guds händer.

Innan något af allt detta kunnat företagas,
väcktes slagtaren och hans hustru följande natt af
ett onaturligt buller på vinden. Slagtarmadamen
tillät icke sin af starka drycker från förliden afton
något hufvudtunge man att röra sig i sängen, mycket 
mindre att stiga upp och efterforska orsaken
till bullret. Ingen af det öfriga husfolket vågade
sig heller på en undersökning. På morgonen gingo
alla, icke utan räddhåga, till sina arbeten. Bullret
fortfor under de nästföljande nätterna, höll sig på
vinden på ett alldeles obegripligt vis, men fortskaffade 
sig sedan till äfven andra delar af huset.

Jungfru Ulla, som hade sin kammare på vinden, 

förmälde sig dock icke hafva hört något, hvilket
bekräftade de misstankar man hyste om hennes
trolldomsnatur och djäfvulska umgänge. Lika glad
var hon. Först då faster Greta föreslog henne att
åter flytta upp i klockargården, vardt hon sorgsen
och orolig, men lyckades få flyttningen uppskjuten.

Mor Eleonora kom flere gånger ned till
slagtargården, men vågade icke företaga det afgörande
profvet med dottern. Slutligen anförtrodde hon sig
åt magister Scharff, och denne erbjöd sig att hålla
vakt en natt på slagtarens vind. Visst fruktade
han djäfvulen, men nog ville han våga en dust
med honom, synnerligen som det gälde jungfru
Ullas eviga salighet. För att vara riktigt rustad,
tog han med sig Andreas Luderhoffs nyårspredikan. 
Läsa kunde han icke, ty han måste hålla sin vakt
i mörkret, men det var godt att hafva guds ord
med sig. Därför kröp Scharff in i en vrå på vinden, 
ej långt från jungfruns kammare, lade Luderhoffs 
predikan, ett tunnt häfte i kvartformat, tryckt
hos Niclas Wankijff, närmast hjärtat och — 
somnade.

Huru länge han sofvit, visste han icke, men då
han vaknade, såg han ljussken under jungfruns
dörr och ämnade just sakta smyga sig dit, då han
hörde ett fasligt dånande helt nära. De gamla
kistor och skåp, som hade sin plats på vinden,
drogos fram och tillbaka af i mörkret osynliga
händer. Magistern tryckte Luderhoffs predikan
närmare sitt bröst och besvor den onde anden att låta 

kistor och skåp vara i fred samt försökte till och
med att taga ett kraftigt tag i en kista, som i
detsamma susade förbi honom, men hans krafter räckte
icke till. Kistan fortsatte sin väg och slog med
en häftig duns i motsatta väggen, under det ett
kväfdt, men alltför afgrundslikt skratt hördes i
grannskapet.

Magistern var visst icke rädd för mörkrets
makter, men nog kände han kallsvetten i sin panna,
då jungfruns dörr sakta öppnades, och en lång figur
med svans, eller kanske det var en lång värja,
trefvade sig ut och försvann. Kistorna rördes ännu
några minuter, men så vardt det tyst, och tassande
steg hördes i vindstrappan. Magistern stack ut
hufvudet genom vindsgluggen och mot snön på gården
såg han ganska tydligt ett par mörka, hemska
skepnader, som med förvånande fart flögo uppför
bergväggen, uppåt Johannes. Magistern darrade i hela
kroppen. Dagen därpå sade han:

»Om jag skulle likna de fasansfulla skepnaderna
vid något mänskligt, så vore det vid ett par
gardesbussar.»

Kaplanen Rudberg i S:t Olof ville icke taga
någon befattning med spökerierna, då man ej genast
vändt sig till honom, utan anlitat en utsocknes
prest. Kaplanen Holst i Johannis församling visade
sig ej heller benägen, och hans embetsbroder Gröndahl 
hade just ej mera med församlingen att göra,
ty han skulle mottaga Skepptuna och Lunda pastorat
i Upsala stift.


»Vårt eget presterskap öfvergifver oss», suckade
madam Greta, och hennes man svor ej längre så
ohejdadt samt började se betänksam ut. Drängen
och pigan hotade att flytta. Ulla var den enda som
såg lugn ut, men att det spökade alldeles fasligt på
vinden, det kunde hon ej neka. Hon varnade andra
att försöka blanda sig i spökenas sak. Själf sof
hon den rättfärdigas sömn, sade hon.

Hela grannskapet var i uppror. Hvarenda
invånare i kvarteren Oxryggen, Oxen mindre,
Moraset och Rosenbusken ville erfara något tillförlitligt 
om spökerierna hos den »ogudaktige slagtaren»,
såsom Olof Berg numera kallades. Så snart kvällen
kom, infunno sig ett hundra, kanske två hundra
personer utanför Bergs hus, och så många som
kunde få rum på gården trängde dit in, men ingen
enda vågade gå inom förstukvisten, mycket mindre
begifva sig upp på vinden. Där stodo dessa hundra
i snön, darrande af köld och intressant fruktan kväll
efter kväll. Ingen af husets folk hörde mera något
af det djäfvulska bullret på vinden, och i hela huset
var fullkomligt tyst, men folket på gården och gatan
försäkrade, att de hörde ett och annat sattyg. Några
hade till och med sett hin håle själf komma ut ur
vindsgluggen och försvinna i rymden.

Om slagtargården fick mottaga mycket folk
nattetid, så var där så mycket folktommare på
dagen. Olof Berg sålde knappt en enda mark kött
på hela veckan. Han suckade och magrade,
bekände sina synder och lofvade att skänka ett par 

nya bronsstakar till S:t Olai kyrka, om han
befriades från djäfvulens påhäng. Han visste icke,
om han vore fri från den onde, men att han var
fri från kunder, märkte han alltför väl. Man
vågade ej köpa kött hos honom. Hvem visste hvad
det var för slags kött?

Då uppmanades han af bror Jonas, som gick
och väntade på sin befordran till kammarvaktmästare 
vid hofvet, att flytta på någon tid från gården. 
Olof fick samma råd af sin bror klockaren,
och som en liten gård snedt öfver gatan, i
kvarteret Moraset, stod ledig, så drog han dit med allt
sitt folk och en god del af sitt bohag. Då kommo
kunderna tillbaka. På det nya stället, just där
målaren Bergendorff nu har sitt lilla täcka och fint
putsade hus med grönskande gård och stora — 
målade bandhundar, märktes icke några spökerier.

Ulla flyttade dock icke med farbror och faster,
utan begaf sig åter upp till klockargården. Det
var slut med hennes glada skratt, och rosorna på
hennes kinder bleknade. Modern förmanade henne
stundligen att bekänna hela sin svåra synd, men
Ulla förklarade tämligen snäsigt, att hon alldeles
icke begått någon synd. Hon läste åter om »Gyllene
äplen för ynglingar och jungfrur», och modern hörde
på med stor andakt och tackade Gud för att dottern
tycktes vara fri från djäfvulens garn. En dag kom
klockaren in i kammaren och sade:

»Det är klent att vara klockare i Johannes. 
Sällan har man här några rika lik och inte 

lysningar heller. Jag träffade Petter Tidman nyss, då
jag var ned åt Klara. Han berättade, att om söndag 
lyser det för ett förnämt par igen. Det är
för presidenten Scheffers dotter och en fänrik vid
gardet...»

»Fänrik!» skrek Ulla till och lät de »Gyllene
äplena» rulla utåt golfvet.

»Ja-a, en fänrik, som heter Ehrencrook, sa’ 
klockar Tidman.»

Ulla dånade icke, det hade hon aldrig lärt sig. 
Hon fick ej heller lungsot. Hon gifte sig snart
med verkgesällen hos snickarålderman Reiff, som
bodde vid Klara södra gata, med hvilken ganska
hygglige verkgesäll hon gjort bekantskap hos klockar
Tidman, faderns gode vän och yrkesbröder. Hvad
magister Scharff tänkte, vet ingen, men några år
därefter vardt han kyrkoherde i Torpa och Karls
församlingar i Södermanland.

Vid jultiden samma år som djäfvulen grasserat
hos slagtaren Berg, flyttade denne åter till sin
gamla gård och började snart sitt gamla lefnadssätt, 
ty några spökerier hördes ej mera.

Jonas Berg sade en dag till madam Lind, född
Ulla Berg:

»Det var skada, barn, att det inte vardt något
af. Jag hade tänkt att skaffa dig in vid hofvet.»

Men madam Lind tycktes icke höra på honom. 

Många, många år senare satt en gammal
enkemadam och hostade på Drottninghuset.

»Madam Lind har en svår hosta», sade en annan 

af fattighusgummorna. »Får jag bjuda en
bröstkaramell?»

»Tackar så mycket, men är det af Ehrencrooks? 
Se, jag vill helst ha Ehrencrooks. De äro sötare
än andra.»

»Jo då, det är af generalens karameller.»

<img></img>
</chapter>

<chapter name="Konstnärshat">

<img></img>

<h2><small>Konstnärshat.</small></h2>
<img></img>
<img l></img>

Det var gamle kamrer Torman, känd
stockholmare, som för någon tid sedan berättade följande:

När jag först kom till Stockholm, det är nu
många år sedan, hyrde jag ett litet rum långt bort
på Söder vid Krukomakaregatan, alldeles intill
Zinkensdam.  Där står nu ett högt och ståtligt
stenhus, en riktigt dyrbar hyreskasern, men det huset
där jag bodde, var ett litet trähus af <i>gammalt</i>
stockholmsslag, med en förstukvist, en bottenvåning af
tre rum och kök och ett vindsrum.

Det var naturligtvis i vindsrummet som jag
flyttade in, ett mycket enkelt rum med ett snedt
fönster och sluttande golf, tarfliga, men rätt snygga
möbler och en viss prydlighet i anordningen, tack
vare min värdinna, hyggliga enkefrun i
bottenvåningen, kojans egarinna, en riktigt präktig gumma.  


Nog hade jag hellre bott en trappa upp vid
Drottninggatan, men jag hade icke råd, och
dessutom var jag rekommenderad till fru Palm vid
Krukomakaregatan. Mina släktingar i Nerike kände
till henne och ansågo hennes hus för ett tryggadt
hem för en ung man utan bekantskaper i den stora
staden.

Gumman Palm hade icke så litet hushåll.
Hon hade såsom egna barn upptagit sin aflidna
dotters tre föräldralösa söner, och tre andra pojkar
voro inackorderade hos henne. Sex manliga
ungdomar mellan nio och femton år voro just inte så
lätta att styra för ett gammalt fruntimmer och en
piga, men de tycktes trifvas utmärkt och voro
alltid vid godt lynne, och det var gumman Palm
också. Det var endast pigan, också något till åren,
som såg surmulen ut och grälade, då pojkarne voro
allt för besvärliga.

De gingo alla i Maria skola, men den äldste
skulle upp på gymnasium till hösten. Hvilket
förskräckligt oväsen, när de kommo hem från skolan
och lekte på gården! Det hördes långt ned i
Zinkensdams trädgård och långt upp i Hornskroken.

»Gossarna ä’ för oregerliga», skrek gamla Sofi,
pigan, och hytte åt dem med grötslefven, när hon
kom ut på förstukvisten för att hålla styr på
vildbasarne.

Men de skrattade åt henne, drogo henne ut på
gården, dansade med henne och bankade henne i
ryggen med slefven. Gamla Sofi var utom sig af

raseri, men ju ondare hon vardt, dess vildare vardt
gossarnes glädje.

»Ä’ ni alldeles rosenrasande pojkar?» ropade
gumman Palm, som kom och befriade pigan. »Ska’
ni göra kål på stackars Sofi? Och skäms ni inte
för notarien däruppe?»

Nej, de skämdes icke det ringaste, men
gumman Palm lydde de, både dottersönerna och
inackorderingarna, och alla kallade henne »söta, rara
mormor».

»Notarien sitter och arbetar», fortfor den gamla,
»och ni får inte störa honom.»

*

Det var jag som kallades notarie därför att
jag var extra ordinarie kammarskrifvare i åtskilliga
verk och aldrig noterade något. Jag skref rent
hvad de ordinarie satte upp, men vanligtvis låg jag
i mitt sneda fönster och lät blickarne roa sig med
grönskan i Zinkensdam och i de små trädgårdarne
bredvid fru Palms egendom.

Den dagen hade gossarna visst icke stört mig.
Jag hade knappt gifvit akt på det buller de förde.
Uppmärksamheten fängslades af ett helt annat
föremål. I grannträdgården hade jag upptäckt något
högst besynnerligt. Där var ett litet lusthus af
det vanliga slaget, som förr fanns i flertalet af de
ganska talrika småträdgårdarne, ett med snitsigt
tak och en stor kula på taket samt en flöjel däröfver.


Lusthuset förvånade mig visst icke, men så
mycket mera en figur, som rörde sig därinne, ett
kvinligt väsen i underbar lätt drägt, något mycket
luftigt och föga kroppsligt, tyckte jag, och som icke
gick såsom människor bruka gå, utan sväfvade
öfver lusthusgolfvet, hvilket var af ganska inskränkt
område, men likväl tillät den besynnerliga varelsen
att göra många underliga svängningar, till och med
hopp och högst anmärkningsvärda krumbugter både
med armar och ben, hvilka voro alldeles obetäckta,
tyckte jag.

Hvad kunde det vara för en människa? <i>Var</i>
det ens någon människa? Jag beslöt göra mig
underrättad hos fru Palm, men just som jag fattade
det beslutet, for ett föremål hvinande öfver planket
mellan de två gårdarne, kommande från det
Palmska området och träffade ett af lusthusfönstren,
hvars glasruta klingande föll på sandgången.

Från lusthusets inre hördes ett skrik, ett
omänskligt skrik, och i detsamma for genom den öppna
dörren ett annat föremål, mycket större än det förra
och rörande sig i motsatt riktning, mot planket.

Det var den underbara varelsen som sväfvat
omkring inne i lusthuset, men nu flög — så
föreföll det mig — öfver trädgårdsgången och hakade
sig fast vid plankets öfre del, så att det kunde se
in på fru Palms gård, en kvinlig varelse utan
tvifvel, men väl ingen ängel, ehuru små vingar sutto
på skuldrorna och fläktade för luftdraget, snarare
ett troll i köttfärgade, något urblekta trikåer, skor

af samma färg, oanständigt kort kjol af tunnaste
flor och, liksom det låga klädningslifvet, besatt med
mångfaldiga paljetter, som glittrade i solskenet.

Ung och skön? Nej, gammal och ful, men
leende, någonting förundrans-, men icke
beundransvärdt, rent af besatt tokigt.

»Det är verkligen en människa», tänkte jag,
»men bestämdt galen.»

Det var hemskt att se på henne, där hon
flugit upp på planket och med leende uttryck i det
gamla, fårade, fastän mycket rödlätta ansiktet,
svängde i ena handen en ganska försvarlig knölpåk
och i den andra en slef, bestämdt Sofis slef, som
kommit dansande öfver planket, kastad af de
Palmska pojkarne.

Hon fortfor att le, under det hon kastade
slefven tillbaka in på fru Palms gård och hotade med
knölpåken, utösande en hel skur af vreda uttryck.
Motsatsen mellan leendet och de vreda orden samt
de hotande åtbörderna var högst besynnerlig, att
icke säga ohygglig.

»Se på Påkan! » skreko pojkarne. »Hurra för
Päkan! Se, hon har klädt sig naken! Hurra-a-a!»

De kastade sand upp mot henne, och hånade
henne svårligen.

Mormor kom åter ut på gården och körde in
gossarna under förebråelser öfver deras oanständiga
uppförande.

»Kära mormor, är Påkan anständig, hon som
går klädd på det viset?»


»Det är mamsell Krans’ ensak», förklarade fru
Palm, »och gossarne ha inte med henne att göra.
Låt henne vara i fred, så slippa ni se henne.
Understå er aldrig mer att oroa henne.»

»Ä-ä!» Det var hvad gossarne yttrade om
den saken. De två yngsta räckte ut tungan åt den
underliga figuren på planket, men det undföll
mormors uppmärksamhet.

Synen på planket var emellertid försvunnen.
Det hade gått så hastigt, att jag icke kunde
upptäcka hvart hon tagit vägen. En stund därefter
skulle jag gå ut och tänkte i förbifarten titta in till
fru Palm och få upplysning om hvad det vore för
en underlig figur i egendomen bredvid, men fru Palm
var icke hemma för tillfället, och gossarne hade
återvändt till skolan.

När jag öppnade porten åt gatan, stod ett äldre
fruntimmer i beredskap att träda in på gården.
Hon var tarfligt klädd, diakonissaktigt skulle man
nu säga, ty hon hade en snäf svart kappa och en
liten hatt som med sin tyllremsa såg ut som en
mössa. I handen höll hon en grof käpp. Men så
hon log mot mig. Det var detta leende som fäste
min synnerliga uppmärksamhet, ty det påminde
om varelsen med vingarne, korta tyllkjoln och de
köttfärgade trikåerna.

Hon frågade efter fru Palm. Då jag upplyste
henne, att frun icke vore hemma, tycktes detta
förarga henne, fastän hon fortfarande log.

Det var ganska visst samma leende, som jag

sett en timme förut på planket, och det måste väl
också vara samma människa. Men hvilken
fullständig förändring för öfrigt! Ansiktsfärgen var
också helt annorlunda, förut mycket röd, nu
ytterligt blek, pergamentsartad, hvilket gjorde leendet
ännu orimligare.

»Är det herrn som är informator för fru Palms
otäcka pojkar?» frågade hon och stälde sig i vägen
för mig, stödjande sig på den grofva käppen.

Det lät ilsket, men leendet hade icke försvunnit.

Jag förklarade, att jag icke hade det ringaste
att göra med gossarne. Jag vore notarie och icke
informator. Den förklaringen tycktes göra henne
mildare stämd. Jag lyfte på hatten och ämnade
fortsätta min väg upp åt Hornsgatan, men fruntimret
frågade, om jag ej ett ögonblick ville titta in till
henne. Det vore något hon ville tala med mig om.

»Hvad i Herrans namn vill människan mig?»
tänkte jag. »Hon är bestämdt galen, och det kan
vara obehagligt nog att gå in till henne.»

Men jag gick naturligtvis. Det var nog också
lockande att komma underfund med, huru det
egentligen stode till med hennes förhållanden.

Jag följde henne genom hennes trädgårdstäppa,
kastade i förbigående en blick in i lusthuset, som
var nästan omöbleradt, men med en stor spegel
midt emot dörren. För öfrigt såg jag ingenting
besynnerligt och infördes i ett litet förmak, ganska
underligt möbleradt med mångfaldiga, i form, färg
och stil mycket olika föremål, ett sammelsurium

af smaklösa grannlåter, förtorkade blommor under
glaskupor, och ett par förvittrade lagerkransar på
ena väggen, en på hvar sida om ett porträtt i hel
figur, tecknadt i blyerts och med svag färgläggning
här och där. Bilden var klädd ungefär på samma
sätt som värdinnan på stället visat sig, då hon från
lusthuset flög upp på planket. Mästarens namn
stod under porträttet. Det var Wilhelm Wohlfart.

Jag erfor idel förvåning öfver hvad jag såg.

Hvad skulle nu komma?

»Se här mitt kort», sade fruntimret i
diakonissdräkten, ständigt leende, och lemnade mig ett litet
stycke, något gulnadt, tjockt velin, på hvilket med
sirliga bokstäfver och många slingringar stod
<i>Euphrosyne Craanthz.</i>

»Det är mitt namn», forfor hon. »Om notarien
inte vore så ung, skulle han nog känna till det.
Det namnet lät tala om sig på samma tid som man
talade om fru Friebel och mamsell Fägerstedt. Å
ja, notarien har kanske nog hört det... Men får
jag be om kortet igen.»

Hon tog tillbaka kortet och stack det i
spegelramen öfver konsolbordet med hvita marmorskifvan.

»Notarien skall vara snäll och hjälpa mig med
en process», sade hon leende.

Jag förklarade, att jag icke vore en sådan
notarie, icke alls jurist, bara extra i
räkenskapsverken. Men mamsell Craanthz log åt mina
ursäkter, och när hon talade om all den orättvisa, som
begåtts mot henne, riktigt upprörande orättvisa, log

hon också. Tårarne stodo henne i ögonen och
rösten skälfde af vrede, men på läpparne låg det
oförgängliga löjet.

Jag kände mig hemsk till mods, ville taga
afsked och skynda därifrån, men mamsell Craanthz
anhöll artigt och bönfallande, att jag skulle höra på
henne, och så blef jag sittande på en hårdt stoppad,
med urblekt siden klädd, liten obekväm taburett i
empire-stil och lyssnade till det besynnerliga
fruntimrets leende klagan.

*

Hon talade utan mycket sammanhang, än fort,
än långsamt, än med långa afbrott, och under tiden
var hon i oupphörlig rörelse fram och tillbaka öfver
golfvet, trippande med små steg från den ena
möbeln till den andra, stundom höjande sig på
tåspetsarne och blickande in i den stora spegeln öfver
konsolbordet.

»Visst är hon tokig», tänkte jag och kände mig
ganska orolig på den hårda taburetten, men hörde
likväl på det besynnerliga pratet, som, oaktadt
brist på sammanhang, försatte mig i en för mig
alldeles okänd värld och småningom började väcka mitt
intresse. Hon talade om sina triumfer såsom dansös
vid kungliga teatern, om sin vänskap med den stora
Taglioni och med Dolores Serall samt om Mariano
Camprubi, som friat till henne men fått korgen,
emedan hon icke ville dansa i Spanien eller på annat

ställe än i Stockholm. Hon beskref hvilket
uppseende hon väckt i »Alfhild eller den underbara
lyran», då kungliga teaterns direktör, presidenten
Westerstrand, själf förärat henne en praktfull bukett.

»Den där under kupan på byrån», tillade hon
och visade på några jämmerligt förtorkade blad i
en af glaskuporna. »Notarien kan själf se, att det
är sannt.»

Men så skulle hon uppträda i »Zephir och Flora»,
och då bröt kabalen ut. Man hade sagt, att hon
vore för gammal, det nedrigaste förtal.

»Euphrosyne Craanthz gammal!»

Något så tokigt och gement påstående kunde
väl ingen sätta tro till. Och likväl hade de
lätttrogna människorna låtit inbilla sig det af hennes
ondskefulla fiender! Djupt sårad i sin
konstnärsvärdighet, hade mamsell Craanthz då lemnat teatern,
men de elaka människorna som ställt till intrigen
borde naturligtvis icke slippa ostraffade från en
sådan nedrighets följder.

Hon skulle draga dem inför rätta, men ingen
jurist ville hjälpa henne. Hon hade vändt sig till
de förnämste, ty det finge icke vara någon klåpare.

Andreas Möller hade nog åtagit sig hennes
rättfärdiga sak, blott han haft tid för sina många andra
processer. Han hade lofvat henne att icke glömma
saken, och det hade hon litat på, men så dog han
innan han uppfylt sitt löfte, och det kunde hon
aldrig förlåta honom.

Ett par mindre hederliga sakförare hade

slutligen narrat mycket pengar af henne, utan att sätta
någon process i gång, och det hade gjort henne
misstrogen. Nu vore det bortåt tjugu år sedan
människornas ondska drifvit henne från teatern.

»Kunde jag nu bara riktigt lita på notarien,
skulle notarien genast få ta saken om hand»,
förklarade mamsell Craanthz. »Jag har ännu litet
pengar kvar, och det här huset är mitt. Jag köpte
det för ett litet arf jag fick strax efter jag lemnat
teatern.»

Jag ursäktade mig på grund af hvad ja g förut
meddelat henne om min okunnighet i lagfarenheten,
men det gälde icke för mamsell Craanthz.

»Okunnighet! Det vet jag visst, det», utropade
hon. »En notarie skall väl förstå sig på sådant.»
»Det värsta är», tillade hon med en suck, »att
nu äro mina fiender alla döda, med undantag af en
enda. Betty Blomberg lefver, och hon skall inte
slippa undan. Inte var hon den värsta, det är visst
sant, men med om intrigen var hon, och det måste
ha sin vedergällning. Min konstnärsära måste
rentvås. Se’n det är gjordt, kan jag åter uppträda på
scenen. Jag har inte legat på latsidan under de
här åren, skall notarien tro, utan öfvat mig
hvarenda dag och vet hvad jag kan uträtta isynnerhet i
den känslofullare pantomimen.»

Hu, hvad hon log hemskt, när hon talade om
det känslofulla. Jag rusade på dörren.

*


På aftonen samma dag gick jag in till fru Palm
för att tala om för henne min bekantskap med
hennes besynnerliga granne och få veta något närmare
om den underliga människan.

»Har notarien varit hos henne?» utropade den
gamla frun och skrattade.

»Hos Påkan?» skreko alla pojkarne och
skrattade ännu högljuddare.

»Tyst gossar!» förmanade fru Palm. »Har jag
inte sagt er, att ni inte få ge öknamn åt någon
människa? Och hvarför skall ni vara elaka mot
den beskedliga mamsellen?»

»Beskedlig!» utbrusto gossarne samfäldt. »Ä’
<i>hon</i> beskedlig, hon som slåss med sin otäcka påk?
Nej, hör då, mormor?»

»Ja, mig har hon slagit», försäkrade lille Wille,
den yngste i laget.

»Mig med», tillade Gösta, den därnäst i ålder.

»Det var rätt åt Wille och Gösta», menade
mormor, »för att ni ha varit stygga mot henne, kastat
sten öfver planket och gjort henne förtret på många
sätt. Och så kallar ni henne Påkan.»

»Förtjänar hon inte det, mormor lilla, hon som
aldrig går utanför porten utan att ha påken med
sig?»

»Hvad skall hon göra, då hon aldrig får vara
i fred? ... Se så, gossar, gå nu in och lägg er.»

»Påkan borde ha smörj», förklarade Gösta,
hviskande till mig.

Sedan gossarne aflägsnat sig, berättade fru

Palm ett och annat om sin granne. Hon vore nog
litet häftig af sig, menade gumman, men så hade
gossarne heller aldrig lemnat henne i fred. Sina
egenheter hade hon visserligen och kunde förefalla
mycket underlig, men tokig vore hon verkligen
icke, bara ytterst misstänksam och rädd för att
förolämpas. Hon hade varit dansös, och fru Palm
mindes mycket väl, att man beundrade hennes dans.

Täck och behaglig var hon då, äfven vacker,
med ett mildt och intagande ansikte. På skämt
kallades hon Blomsterkransen, med anledning af
hennös namn och för hennes blomstrande utseende.
Många hade varit alldeles tokiga i det utseendet
och i hennes behagfulla dans samt uttrycksfulla
pantomim.

Hvad som egentligen orsakat hennes plötsliga
afgång från teatern, kände fru Palm icke.
Visserligen hade hon redan då varit något till åren
såsom dansös, men hon skötte sin tjänst
oklanderligt och löste med lätthet ganska svåra uppgifter.
Från och med afskedstagandet hade hon blifvit
människoskygg och människofiendtlig samt hatade
isynnerhet alla vid teatern, mest de som voro vid
baletten. Det hade varit en fix idé hos henne att
söka rättegång mot dem som hon trodde ha
intrigerat mot henne.

Hon hade köpt huset bredvid det som redan
långt förut egts af fru Palm, och såsom grannar
hade de nog trifts tillsammans, om icke gossarne
på senare tiden stält till krångel. Nu kallades hon

i hela trakten för <i>Påkan.</i> Många kände ej något
annat namn på henne. Det visste hon, och det
grämde henne och gjorde henne ännu
människofiendtligare samt orsakade att hon ständigt var på
jagt efter traktens okynnige pojkar. Sin påk hade
hon med sig, då hon gick ut, och den använde
hon, när hon kom åt.

Hon lefde ytterst indraget, upplyste fru Palm
vidare, ansågs för mycket snål och något
läsaraktig, var nästan helig och gick ofta i
bönesammankomster, alltid klädd såsom hade hon afsagt
sig all världslig flärd, hvarför man väl icke kunde
tro, att hon hemma ofta ginge i bara trikåer och
med kort tyllkjol, sminkade sig och uppförde små
solodanser.

Gumman Palm skrattade rätt hjärtligt åt den
egenheten hos en kvinna på några och femti år.

»Men se, det kommer sig naturligtvis af
hennes gamla kärlek till baletten», tillade fru Palm,
liksom ursäktande, »och för att hon ännu tänker
uppträda, bara hon blifvit af med sina fiender,
stackars människa.»

»Ja, ja, riktigt slug är hon väl inte ändå»,
invände jag.

»Jo bevars, hvad hon är slug, bara egen»
försäkrade fru Palm.

»Men hvarför i Herrans namn ler hon alltid?»

»Det rår hon inte för, skall jag säga notarien.
En dansös ler alltid, då hon dansar, och så fäster

det leendet sig för beständigt på läpparne. Det
blir, såsom det kallas, stereotypt, och kan aldrig
utplånas.»

*

Gumman Palms upplysningar verkade, att jag
började finna Påkan nästan intressant, åtminstone
högst egendomlig. Det är sannerligen icke ofta
man i vår realistiska tid — och den tid, då jag
gjorde den gamla dansösens bekantskap var i det
afseendet ej så mycket skild från våra dagars —
träffar på ett åldrigt fruntimmer, som när det
kommit från en bönesammankomst, afkläder sig sin
puritanskt tarfliga dräkt och drager köttfärgade
trikåer på sig samt larfvar omkring i hemmet i dem
och en kort tyllkjol, skötande sina hushållbestyr
samt öfvande sig i några piruetter, medan grytan
kokar, för att i nästa ögonblick i samma dräkt rusa
ut på gatan och rappa på några pojkslynglar.

Det dröjde ej länge förr än jag själfmant gjorde
Påkan ett besök. Hon log emot mig vänligt nog
och låtsade icke om eller hade kanske glömt, att
jag förra gången lemnat henne något brådstörtadt
och föga artigt. Åter talade hon om den tillämnade
rättegången, och i det afseendet fann jag henne
riktigt tokig, fastän hon i andra frågor uttryckte
sig ganska klokt. Hätskheten mot Betty Blomberg
tycktes vara snarare i till- än aftagande.

Sedan jag under någon tid icke haft tillfälle
att sysselsätta mig med gamla dansösen, och jag

ej heller hörde henne omtalas hos gumman Palm,
hvilken mycket litet bekymrade sig om sina
grannar, samt förhållandet mellan Påkan och gossarne
något förbättrats, gick jag en dag på en ledig
stund in till mamsell Craanthz för att se huru det
var med henne.

Till min öfverraskning fann jag henne den
dagen fördubblad. Hon förekom i två exemplar,
tyckte jag. Två gamla dansöser, alldeles lika
utstyrda i korta tyllkjolar och köttfärgade trikåer, en
både löjlig och bedröflig syn, skyndade vid min
ankomst in i Påkans sängkammare, hvarifrån hördes
en röst som bad mig sitta ned och vänta ett
ögonblick. Det dröjde ej länge förr än dubbelexemplaret
åter visade sig, men nu i den stränga, puritanska
dräkten. Nu voro de dock ej så förvillande lika.
Det främmande fruntimret såg ännu äldre ut än
mamsell Craanthz, och om äfven hon log var
leendet dock icke på långt när så markeradt och
oföränderligt.

»Mamsell Blomberg», förestälde värdinnan det
andra exemplaret, »min gamla vän Betty Blomberg,
som också varit première-dansös.»

Jag var mycket förvånad, men frågade, huru
det ginge med rättegången. Påkan såg bedröfvad
ut och började tala om, att hennes gamla vän,
mamsell Blomberg, hädanefter skulle bo hos henne. De
skulle tillsammans öfva sig i <i>pas de deux.</i> Men
det såg ut, såsom gamla Blomberg icke orkat med
många sådana. Hon hade sjunkit ned på en af de

hårda taburetterna och såg mycket medtagen ut,
stackars gumma.

Mamsell Craanthz stod och såg på henne med
ett besynnerligt uttryck i det leende ansiktet.

Skulle hon vara så elak, att hon tagit sin gamla
fiende, hvilken hon så grundligt hatat, till sig för att
plåga lifvet ur henne? Hvem vet hvad
konstnärsafunden kan taga sig till? Jag lemnade snart de
gamla.

Då jag berättade för fru Palm hvem jag
funnit hos mamsell Craanthz och meddelade henne
mina farhågor om den senares afsikter, utbrast den
goda gumman:

»Tro inte något sådant, käre notarien. Det
vore ju förskräckligt. Nej, jag vet hur det är.
Mamsell Craanthz hade fått höra talas om, att den enda
öfverlefvande af hennes gamla fiender hade att
kämpa mot stor fattigdom. Det tyckes i början
ha skaffat henne en viss tillfredsställelse och för att
riktigt glädja sig åt sin oväns olycka — så sägs
det åtminstone — gick hon till henne och ämnade
alldeles förkrossa henne. Hvad som då försiggick
mellan de forna kamraterna känner jag inte, men
visst är, att mamsell Craanthz kom in till mig
sedan och grät. Aldrig förr har jag sett henne så
upprörd. Och hon talade om, att stackars Betty
Blomberg hade det så svårt och troligtvis skulle
svälta ihjäl, om ingen riktigt verksamt hjälpte
henne. Därför hade mamsell Craanthz beslutat att
taga gamla Betty hem till sig. Det skulle nog

räcka till för dem båda, och så kunde de
tillsammans prata om teatern och dansa igenom alla sina
gamla nummer. Mamsell Craanthz förklarade sig
öfvertygad, att hon gjort Betty Blomberg orätt, ty
Betty Blomberg vore bestämdt inte någon elak
människa, och bra hade hon dansat, det kunde man inte
neka, äfven om hon Gud bevars inte kunnat höja
sig till samma punkt som Euphrosyne Craanthz
själf . . . Ja, nu bo de tillsammans och dansa
tillsammans så långt krafterna hinna till, men med
gumman Blomberg ser det klent ut.»

»Det var ett oväntadt slut på konstnärshatet»,
sade jag, »och troligtvis utan sitt motstycke».

»Säg inte det, kära notarien», sade fru Palm.
»Artister äro människor, de också.»

<img></img>
</chapter>


