
Med ett hjärtskärande skri kastade hon sig öfver fadrens kropp. (Sid. 12).

Bakom Fälda Rullgardiner
Sedeskildringar ur Stockholmslifvet
AF
Rudolf Björnsson.
————
Illustrerad af E. Åberg m. fl.
————
FÖRSTA DELEN.

STOCKHOLME. A. WEIJMERS' BOKFÖRLAG1896.

Stockholm 1896, Gullberg & Hallbergs Boktryckeri.







FÖRSTA KAPITLET.



Hon hade stora blå ögon och ljusa lockar, som ringlade 
sig likt en gloria kring det lilla täcka ansiktet.
Hon hade nyss fylt tio år och i de stora ögonen såg
man redan striden stå mellan barndomens omedvetna oskuld
och den spirande intelligensens forskande uttryck.

Hon hade slagit sig ned i förmakssoffan bredvid
kandidat Höglund, som nyss kommit på besök. Bredvid
honom var hennes älsklingsplats, ty hon tyckte så »förfärligt
mycket» om den snälle, snälle kandidaten. Han var en
studerande »medicinare» samt en skämtsam kurre för rästen.
Hon hade slagit sig ned med ett skalkaktigt leende i
mungiporna och en flammande rodnad på kinderna, strukit med
sin lilla hand öfver hans arm och sagt så bevekande:
»Snälle lille kandidaten, tala om någonting roligt för mig!»

Han var inte svår att öfvertala, han tog, som han
brukade göra, hennes näpna hufvud mellan händerna, såg
henne i ögonen med ett skämtsamt plirande och svarade:
»Det skall jag visst göra, om Olga vill lofva mig att sitta
mycket stilla och höra på, och om jag får en kyss . . . bara
en liten, liten kyss, när jag slutat.»

»Fy då, att kandidaten alltid skall ha betalt», sade 
hon och slet sig ur hans händer, men hur det var, så tog 
han en kyss af henne redan innan han börjat. Hennes 
mamma hade visserligen sagt, att hon nu var så gammal, 
att det inte passade att låta sig kyssas af herrarna, ty det 
var bara mycket små barn, som det passade för, men 
kandidat Höglund kände hon så väl, att därvidlag gjorde 
det då bestämdt ingenting. Och det låg äfven någonting 
i blodet hos henne, som kom hennes ögon att vidga sig, 
när hon kände den lätta beröringen af hans välformade 
läppar och kittlande mustachstrån. Det ligger ju 
någonting i blodet hos somliga -- -- --

Nu satt hon där med strålande blickar och halföppen 
mun och lyssnade till hans roliga studenthistorier. Han 
berättade med en kläm och en sådan intressant 
färgläggning, just afpassad för hennes ålder, att hon gång på gång 
kastade sig baklänges mot soffryggen, utbristande i 
stormande gapskratt.

Han hade präktiga typer att bjuda på ur 
studentlifvet, lefnadsglada fästprissar, sorglösa öfverliggare, 
hänsynslösa upptågsmakare -- hon kände redan, efter de många 
gånger de suttit tillsammans så här, han berättande och 
hon lyssnande, till studentlifvet som om hon själf deltagit 
i detsamma, och dessa studenttyper fotograferade sig så 
skarpt på den lilla flickans hjärna, att hon om nätterna 
låg och drömde om dem. Hon hade drömt ibland, att hon 
var med dem i en lång ringdans omkring en stor 
punschbål, att de dansade på ett ben och slogo kullerbyttor, och 
hon gjorde likadant -- -- »det var riktigt kusligt, men 
skojigt», sade hon när hon vaknade.

»Mins Olga den där »byxbaronen», som jag berättade 
om för några dagar sedan, vi kallade honom så . . .?»

»Den där, hvars ena byxben alltid var en fot längre än 
det andra?»

»Just han -- -- om honom har jag en präktig 
historia, jag har den af ett åsyna vittne . . .»

Medan nu herr kandidaten serverar sin historia, vilja 
vi en smula närmare presentera vår hjältinna, hvars 
skiftande lefnadsöden kommo att innebära sådana djup af 
mänskliga passioner och mänskliga känslor, och hvilken 
vi nu först sammanträffat med som en liten ljuslocklig, 
skrattande älfva på tio år.

Hon var dotter till en grosshandlare vid namn 
Löfborg, hvilken för ett tiotal år sedan bosatt sig som 
handelsagent i småstaden L . . ., hvaräst vi nu befinna oss.

Han hade kommit dit nästan som en äfventyrare, utan 
förmögenhet och utan några försänkningar.

Men han hade tur. Några månader efter sin ankomst 
till staden, lyckades han af en ren händelse bli 
introducerad hos en af ortens förnämsta affärsmän, hvilken bland 
annat var bekant därför att han egde en ovanligt vacker, 
giftasvuxen dotter, som haft så godt som stadens alla »läjon» 
till friare, men alltid lika energiskt bortvisat hvar och 
en af dem.

Den nykomne främlingen, hvilken i sin fattigdom dock 
uppträdde med yttre elegans, lyckades slå an på den sköna 
grosshandlardottern alldeles med det samma. Inom ett 
år voro de gifta, fadrens betänkligheter att öfverlämna sin 
dotter i dylika okända händer betydde intet, och ett år 
därefter hade mågen fått ärfva både sin svärfars 
förmögenhet och hans utmärkta affär.

Den nye chefen för det gamla affärshuset lade nu 
sitt eget namn till den gamla firman och kallade den för 
Abelsson & Löfborg. Men det var icke endast firmans 
namn, han förändrade, det var äfven firmans affärer, som 
under den nya regimen undergingo betydliga förändringar. 
Och detta icke till det bättre.

Det lätta sätt, på hvilket han åstadkommit sin 
förmögenhet, steg den nybakade herr grosshandlaren åt 
hufvudet. Han utvecklade i privatlifvet ett luxiöst lefnadssätt, 
som i den lilla provinsstaden stod alldeles utan motstycke. 
Det kostade stora summor, men det gaf inte stora 
bekymmer så länge man endast hade den dödes hopskrapade
kapital att gnaga på.

Men, som sagdt, det värsta var, att de förut så 
utmärkt väl skötta handelsaffärerna nu började att 
kännetecknas af slarf, försumlighet och oordning. Omsättningen 
minskades för hvarje år, vinstprocenten likaledes, och då 
goda traditioner och gammal kredit icke ensamma kunna 
uppehålla ett handelsföretag, så såg innehafvaren af 
firman Abelsson & Löfborg sig snart tvungen att laborera 
med inteckningar, låneväxlar och affärer af det 
trassligaste slag.

Ännu höll han dock staten uppe. Hans våning bestod 
ännu af åtta rum, och det nobla möblemanget fans kvar, 
om också andra personer ägde det. Ännu höll han 
storartade bjudningar då och då, utvecklande inför sin på 
sista tiden en smula ombytta umgängeskrets ett rafflande 
öfverflöd i rätter och drycker. Men ute i staden var det 
en offentlig hemlighet att grosshandlar Löfborg lekte på 
underminerad mark och att man när som hälst kunde vänta 
en fruktansvärd krasch -- ty man trodde icke utan skäl, 
att han hade left så, att när han föll, föll han djupt.

Förhållandet mellan man och hustru hade varit lika 
oegentligt och löst som mellan grosshandlaren och affären. 
Det kunde inte vara annorlunda, han hade gift sig för 
pängarnas skull, hon af en lättfärdig nyck, tjusad af hans 
bleklagda ansikte och glada sällskapston. Och för 
närvarande hade det utvecklats till en absolut likgiltighet från 
hans sida och bokstafligen till hat från hennes. Hon 
hatade honom för att han förstört hennes förmögenhet och 
sköflat hennes framtid, hon betraktade honom som en 
inkräktare, som en lycksökare. Hon visste att han, som af 
naturen egde starka lidelser, höll dyrbara älskarinnor, 
medtagna från någon Stockholms-resa, och hvilkas närvaro 
i den lilla oskyldiga småstaden väckt den största skandal. 
Hon hatade honom för allt detta, och hon skulle velat 
rymma sin väg, om hon icke ägt två barn, två de allra 
sötaste små flickor, för hvilkas skull hon måste stanna, så 
länge det undergräfda hemmet ännu höll samman i några 
fogar.

Hon älskade dessa bägge sina barn -- frukten af de 
första årens ogrumlade kärlekslycka -- lika starkt, lika 
mycket som det grämde henne, att hon ej kunde inför 
dem dölja sitt förakt för deras far. Hon kunde icke dölja 
det för sina barn, om hon också gentemot den yttre 
världen, i det närmaste åtminstone, förmådde undanhålla den 
skam hon kände öfver att tillhöra en man, som släpat 
hennes faders högt aktade affärsnamn i smutsen.

Hennes förhållande till de bägge flickorna 
kännetecknades af samma olikhet som de båda voro olika till sin 
natur. Den äldsta, Olga, ägde ett stolt, häftigt och 
egensinnigt temperament. Hon var fadrens gunstling och ägde 
många af hans karaktersdrag, stark i sina känslouttryck, 
lätt till sinnet och flyktig i sina böjelser. Hon var mest 
lagd för skämt och glam, hon koketterade inför fadrens 
herrbekantskaper innan hon lärt tala riktigt rent och kunde 
rasa som ett litet vilddjur under stoj och upptåg, då hon 
riktigt spelades upp.

Inför henne ägde den sorg, som modren visade i 
hemmet öfver fadrens handlingssätt och uppförande, icke stor 
betydelse. Hon förstod icke modren, hon kände ingen 
dragningskraft att sluta sig till sin mor, hon kände endast 
glädje och förtjusning, när fadren under gyckel och 
smekningar sysselsatte sig med henne.

Den yngre systern, Elsa, var nu sex år. Hon var tystlåten 
och vek, och det var just inte någon som sysselsatte sig med 
henne mer än modren. Men det var denna lilla flicka med 
sitt barnsliga sinne och sina spröda känslor, som modern 
tagit till sin förtrogna. De gräto och ledo tillsammans, 
den lilla utan att egäntligen veta hvarför hon grät, men 
hon älskade sin moder, och då hon hörde denna utösa sig 
i anklagelser mot fadren, fattade hon en instinktmessig 
motvilja för sin far. Denna motvilja öfverflyttades också 
med det samma på syster Olga, som hon tydligen såg var 
fadrens favorit. Mellan de båda systrarna alstrades 
således tidigt ett kallt och främmande förhållande. Och hvad 
som på det sättet lägges grunden till i 
barndomslifvet och barnasinnet, det dör icke bort så länge lifvet 
varar.

I ett sådant hem och under sådana omständigheter 
var det, som hjältinnan i denna skildring tillbringade sina 
första år. Det var ett hem, som icke förädlade de 
medfödda anlagen eller dämpade naturellens dåliga böjelser, 
det var i stället ett hem, där en mängd af omständigheter 
bidrog att framkalla och tillspetsa de sämre 
karaktersegenskaperna.

Kandidat Höglund, som hade sina föräldrar boende i 
staden och hvilken vistades hemma under sina studieferier, 
utgjorde en af familjens närmaste umgängesvänner. Det 
var en person, som inte mycket brydde sig om skvallret 
i staden och som därför ogeneradt umgicks lite hvar som 
hälst, där det fans punsch och glada ansikten. Han var 
god vän både med herrn och frun och flickorna. Han 
spelade kort med grosshandlarn, konverserade salongsprat 
med frun och berättade studenthistorier för lilla Olga. Det 
sista gjorde han, egendomligt nog, allra hälst. Men 
kandidaten var en rigtig finsmakare i fråga om tycken, och 
därför tyckte han bäst om friska och vackra barnansikten, 
där ännu icke frisertänger, läppsmink och pudervippor 
hjälpt upp de naturliga behagen.

Olga var hans synnerliga favorit. Han beundrade den 
intelligens, som redan vid så unga år röjde sig i hennes 
omdömen och iakttagelseförmåga, han dyrkade lite smått 
hennes stora, blå ögon och näpna anlete, kring hvilket 
det ljusa hårets lockar böljade sig. Ock det må sägas till 
hans skam, att det var icke alltid den milda 
broderskyssen, som han tryckte på barnets läppar och panna, det 
låg ofta något af liebhaberns njutningslystnad däri.

Våra medicinska kandidater äro ju också beryktade 
för sina lättfärdiga vanor och sin brutala kurtis. Det ser 
ut som om deras vetenskapliga studier, karfvandet i 
människokött o. d., i hög grad skulle befrämja 
människonaturens lidelsefullhet och djuriska njutningsbegär -- --

Vi återgå till samspråket i förmakssoffan.



Kandidaten slutade just nu berättelsen om 
studentoriginalet, som begagnade ett för kort byxben och ett för 
långt.

Det var en ganska kuriös berättelse om »byx-baronen», 
som han benämdes. Han hade midt på torget i Upsala 
fallit på knä för en vacker dotter till en Upsala-professor, 
hvilken han händelsevis mötte på promenad. Flickan, som 
var af skojfriskt temperament och som kände till hans 
något rubbade hjärna, hade smålett, klappat honom på axeln 
och sagt med ett komiskt allvar: »jag dubbar er till min 
riddare, herr baron!»

Men detta skulle hon aldrig ha gjort, ty från den 
stunden förföljde den stackars kärlekskranke byx-baronen henne 
oafbrutet med sina blickar, bugningar, utrop och dylikt, 
hvarhälst han mötte henne. Han skickade henne 
kärleksbref, blommor och poem och blef så efterhängsen, att 
polisen till sist måste inskrida och skrämma honom.

Kandidaten fylde upp historien med en sådan massa 
smådrag och komiska poenger, att Olga upprepade 
gånger klappade i händerna och kastade sig bakåt, skrattande 
så att tårarne stodo henne i ögonen.

»Kors, en så'n rolig en!» utropade hon.

»Men vänta», inföll kandidaten, »jag har en annan 
småtreflig paschasa om den där karlen . . .»

»Men den får kandidaten inte någon kyss för», 
skämtade Olga och sprang upp och satte sig i andra ändan på 
soffan.

Kandidaten tog på sig en sträng min och skyndade 
efter henne för att hålla henne fast . . .

Då small ett skott.

Det kom från faderns arbetsrum, hvilket var skildt 
genom salen från det rum, där de båda personerna 
befunno sig. Dörren till salen stod öppen. Ljudet från 
skottet skar som en blixt genom luften.

Kandidaten och Olga sutto ett ögonblick som 
förstenade.

»Hvad var det?» frågade hon i hviskande ton. Hela 
hennes kropp skakade af rädsla och ögonen stirrade rakt 
ut som om hon sett ett spöke.

Kandidaten reste på sig.

»Det kom från pappas rum», fortsatte hon hastigt, då 
hon icke fick något svar.

»Sitt stilla, Olga, jag skall se efter.»

Med några steg var han genom salen och tog i 
dörren till grosshandlarns privata arbetsrum. Dörren var låst.

»Är det någon där?»

Han lade örat till dörren. Han fick intet svar, där 
var tyst som i grafven. Utan att besinna sig lade han 
axeln till dörren och sprängde upp den . . .

På golfvet nedanför skrifbordet låg grosshandlarn med 
blodigt hufvud, högra handen grep krampaktigt om 
revolvern.

Olga hade smugit sig på tå efter kandidaten. Innan 
denne kunnat hindra henne, hade hon sett allt. Med ett 
hjärtskärande skri kastade hon sig ned öfver fadrens kropp, 
och när kandidaten skulle resa upp henne, var hon 
afsvimnad.

Allt detta hade försiggått lika fort som det är här 
beskrifvit. I dylika ögonblick ske alla våra handlingar 
med en reflektionslös brådska.

När kandidaten vände sig om och såg ut i salen, 
märkte han att skottet hörts långt. Familjens båda pigor 
stodo i dörren med förskrämda ansikten, handfallna och 
öfverraskade. Frun och Elsa voro utgångna.

»Gå genast efter en läkare, grosshandlarn har skjutit 
sig» sade kandidaten, »men skynda er.»

En af pigorna sprang stortjutande sin väg.

»Tag Olga här och bär henne härifrån, badda 
tinningarna med vatten», befallde kandidaten den andra.

Själf tog han den skjutne inunder armarna och bar 
honom till soffan. Han fick tag i ett par handdukar och 
band dem om pannan för att hämma blodflödet. Han kände 
på hjärtat, det hade redan stannat, grosshandlarn hade fått 
en ögonblicklig död, kulan hade träffat hjärnan.

Det af blodet nedstänkta ansiktet hade en hemsk 
prägel. Anletsdragen voro förvridna af själskval, det syntes 
att det kostat stora plågor att rikta det mördande vapnet 
mot tinningens brosk.

Grosshandlarn hade kommit hem för en timma sedan 
och läst in sig på sitt rum. Man trodde honom vara 
sysselsatt med arbete för affären.

Han hade öfvertänkt sin ställning. Hans ekonomi var 
ruinerad, hans hemlif en daglig strid, hans 
njutningslystnad mätt och förslappad -- hvad skulle han längre lefva för?

Men han var rädd för döden, han var feg, och det 
var de sista minuternas djefvulska kval, som tryckt 
stämpeln på det hvita ansiktet, kring hvilket blodet forsade.

Sådan hade Olga sett honom, det var det sista minnet 
hon hade af sin far, hvilken trots allt var den ende, hon 
omfattade med någon kärlek.

Det satt kvar, detta minne, i hela hennes lif, och i 
stunder af de vildaste utsväfningar och den djupaste 
förnedring kunde det hända, att hon såg detta dödsbleka 
ansikte med de vanstälda dragen som en vålnad grina sig till 
mötes, erinrande henne om döden och domen öfver lifvet, 
framträdande som en ödets hämnande domare öfver det 
förgångnas och det närvarandes synder, och då kände hon 
en fruktansvärd rysning genomfara kropp och själ.

Men när hon vaknade till lif efter afsvimningen vid 
fadrens lik hade det kommit ett nytt drag i hennes 
karaktär, en hårdhet, ett förakt, ett elakt behof efter att plåga 
andra emedan hon sjelf blef plågad, hvilket förut icke 
funnits där. Barnasinnet hade fått en ny spricka, 
själslifvet en ny fläck. Revolverkulan träffade icke blott fadrens 
tinning, den efterlämnade äfven ett märke i den tioåriga 
Olgas själ.





ANDRA KAPITLET.



Efter grosshandlarens själfmord, hvilket naturligtvis 
gjorde ett ofantligt uppseende i staden, började för 
familjen ett nytt lif, ett lif med fattigdom och 
umbäranden, åtminstone jämfördt med hvad det varit förut.

Till en början var det icke så farligt, ty fru Löfborg 
ägde många vänner och väninnor från sin ungdoms och 
sin storhets dagar, men det går ju inte att hur länge som 
hälst lefva på goda vänners välvilja. Grosshandlarfrun 
hade aldrig fått vänja sig vid arbete, och nu stod hon 
där med två tomma händer, ty efter mannen hade det 
blifvit en storartad konkurs med många 100:tals tusen 
kronor i skulder och så godt som inga tillgångar -- den 
modernaste konkurstaten.

Hon hade naturligtvis ej fått behålla mer än det allra 
nödvändigaste, ingenting att pantsätta, ingenting att sälja 
och skaffa pängar för.

Och när den efterlefvande hustrun såg hur han 
förfarit med sina egna, hennes och sin familjs intressen, 
fattade hon efter hans död ett ännu djupare förakt för 
honom än medan han lefde. Hon plånade ut i de fragment 
af det forna hemmet, som hon nu fått till ansvar att sköta, 
hvarje spår af honom, brände, upp hans porträtt och 
förjagade hvarje hågkomst. Han var en röfvare, ansåg hon, 
och hon skulle behandla honom som sådan.

Så var det ej med Olga. I hennes minnesvärld 
framstod den lättsinnige och lastbare fadren i förklaradt ljus. 
Hon saknade hans leende och hans pigga skämt. Hon 
begrät honom under den största smärta, kanske mera som 
en vän och lekkamrat än som en far, men därför icke 
mindre djupt. Hon kunde icke mycket inse hans fel, hon 
hade endast minne af hans ljusare sidor.

Bland kvarlåtenskapen i de skåp, som voro placerade 
i grosshandlarns arbetsrum och där han tycktes gjort rent 
hus på många hyllor innan han lämnade detta jordiska, 
fans äfven en liten aflång ask, klädd med mörkröd sammet 
och hårdt omvirad med några sidenband i samma färg, på 
hvilkens lock var fäst en lapp med följande inskrift: 
»Till Olga, att ovilkorligen icke öppnas af henne förrän 
hon fylt tjugo år, från far.»

Frun hade funnit denna ask, af ungefär ett vanligt 
brefkuverts längd och bredd, då hon i sällskap med 
kandidat Höglund en gång ordnat en del papper i skåpen 
strax efter dödsfallet.

Då hon läste lappens innehåll gjorde hon en 
föraktfull grimas och ville slita upp locket med detsamma, men 
kandidaten, som äfven kastat ögonen på utanskriften, 
häjdade henne och sade allvarligt: »Inte så, fru Löfborg, 
asken är ju icke er!»

»Nå, det gör väl detsamma, jag skall väl ta hand om 
det, som tillhör mina barn.»

»Men Ni har icke rättighet att bryta mot den 
befallning, som står skrifven där.»

»Jag vill se hvad den innehåller, det är min rättighet, 
hvarför skall man göra sig dum med ett dylikt 
hemlighetsmakeri».

»Det är intet hemlighetsmakeri», svarade kandidaten 
och lade med en bestämd åtbörd sin hand på asken, »det 

är en död människas önskan och en sådan är helig, då Ni 
ingen skada har af att uppfylla den.»

Kandidat Höglund hade visat sig som en god 
människa sedan han bevittnat den sorgliga tilldragelsen, han 
hade varit fru Löfborg till stor hjälp och tröst. Hon ville 
därför icke visa sig låg i hans ögon.

»Nå, då får kandidaten ta hand om asken och lämna 
den till Olga när Ni finner det lägligt. Jag känner 
mig icke hågad därför», sade hon kort och lämnade 
honom den.

»Jag skall förvara den så länge».

Han tog den med sig hem, då han gick. Han läste 
ned den i en byrålåda, i det han tänkte, att det icke 
brådskade med att öfverlämna den åt Olga.

Hvad innehöll denna ask? Den frågan gjorde han sig, 
men hur han tänkte i olika riktningar, fick han icke något 
mera sannolikt svar på sin fråga. Måhända endast ett helt 
enkelt »minne» från fadren. Men hvarför fick den inte 
öppnas förr än Olga fylde tjugu år? Något mera än ett 
vanligt »souvenir» var det utan tvifvel.

Han visste, att grosshandlaren innan han kom till staden 
fört ett lif, som han aldrig med ett ord hänsyftat på och 
som för alla var okändt. Måhända inneslöt det någon 
mystik, på hvilken askens innehåll kastade ett slags ljus. 
Han förstod att Olga var den enda varelse, till hvilken 
den döde skulle öfverlämnat någonting dylikt, men hon var 
ju nu endast ett barn...

Kandidaten fortfor emellertid att besöka familjen. Och 
hvad han i umgänget hos den samma först och främst 
lade märke till, var den bitterhet, det drag af beräknande 
elakhet, som bemängt Olgas sinne efter fadrens död. 
Den skarpsynte och icke så litet världserfarne kandidaten 
genomskådade att den unga flickan skilde sig mycket från 
andra flickor vid hennes ålder. Det hade alltid legat 
någonting i hennes ögon, som icke tillhörde det barnsliga, 
men nu såg han att detta växte för hvarje dag som hon 
blef äldre.



»Den tösens lefnadsflod kommer icke att flyta lika lugnt 
och regelrätt som de flesta andras», brukade han ofta säga 
till sig själf. Och inför sig själf måste han äfven 
medgifva, att han på sätt och vis var liksom litet kär i flickan, 
om man öfver hufvud kan vara detta i en barnunge, som 
nyss fylt tio år. Men han längtade efter henne som man 
längtar efter ett föremål för sin kärlek, och han njöt af 
hennes åsyn så som man njuter af dens åsyn, i hvilken 
man förälskat sig.

Den blaserade medicine kandidaten gick i sådana 
besynnerliga fantasier, att han ibland kunde skratta åt sig 
själf. Han räknade ut, hur länge det skulle dröja tills att 
hon blef giftasvuxen, han undrade öfver, hur det skulle 
kännas att på det sättet gå och år efter år vänta på en 
kvinnas utveckling i kroppsligt och andligt hänseende, för att 
sedan, när hon blef en smula mogen, göra henne till sin. 
Ja, sannerligen hade inte den lilla snärtan med sitt ljusa, 
burriga hår gjort den sällskapsvane kandidat Höglund 
alldeles bortkollrad.

Men det var icke heller utan, att han var liksom rädd 
för detta elaka i hennes karakter, som han särskildt på 
sista tiden kommit så väl underfund med. Hon kommer 
att bli vacker, spirituell och talangfull, det hade han då 
klart för sig, men kommer hon icke också att bli en 
intrigant, kokett och nyckfull kvinna? Det höll han också 
för troligt.

Och därför kom han ofta på den idén att han skulle 
vilja vid så unga år som möjligt taga hand om henne, 
utvälja uppfostringsmetod och umgänge samt utöfva 
inflytande på henne. Då kanske han skulle kunna dana henne 
till något precis hvad han önskade. Han var förmögen, 
han fick så mycket pängar han ville af sina föräldrar. Fru 
Löfborg var deremot fattig. Hvad hindrade att han 
framstälde förslaget om att »öfvertaga» Olga, hennes uppehåll 
och uppfostran?

Han skulle nog framställa saken så, att hon blef 
öfvertygad om, att han hade fullkomligt rena och ärliga 
afsikter med flickan. Hon skulle inte få tro att han ville 
ha uppsikt öfver henne -- han hade nog hört talas om 
dylika smutsiga uträkningar -- för att han skulle vara 
säker på, att hon var fläckfri och oskärad, när han en gång 
i raffinerad njutningslystnad behagade sträcka ut handen 
efter hennes ungdoms oskuld. Åhnej, en dotterdotter till 
grosshandlar Abelsson var icke skapad för något dylikt; 
han ville öfvertyga hennes mor om, att det var hans 
bestämda afsikt att uppfostra henne för ett giftermål med 
honom själf, när tiden en gång var inne. Det kunde låta 
barnsligt, när han framstälde det, men det kunde nu inte 
hjälpas, han kände att han måste.

Men hur skulle Olga själf upptaga ett dylikt förslag? 
Det hade han ingen aning om, men han bygde 
framgången på det kyliga förhållande, som faktiskt existerade 
mellan henne och modren. Och nog skulle Olga med sina 
anlag för äfventyrlighet, med sitt medfödda begär efter 
omväxling finna sig förtjust i att komma från hemmet, 
småstaden och allt detta gamla, som påminde henne om 
fadren och hans öde.

När han en gång befann sig på ett af sina vanliga 
besök och då frun och han händelsevis voro ensamma, 
emedan flickorna gått ut, beslöt han sig för att kasta fram 
frågan.

»Jag ville tala med fru Högborg om en viktig sak. 
Det rör Olga», började han.

»Har kandidaten öppnat asken?» inföll hon tvärt och 
äfven en smula spefullt.

»Nej, visst inte, hur kan Ni förmoda något sådant. Det 
är någonting som jag själf funderat ut.»

»Hvad kan det vara?»

»Hör nu, fru Löfborg, skulle Ni bli mycket förvånad, 
om Olga allaredan hade en friare?»

»Ja sannerligen blefve jag inte det», kastade hon fram 
med ett kort skratt.

»Men icke desto mindre har hon det.»

Hon svarade med att ånyo dra på mun.



»Hon har det, och en allvarlig sådan», fortsatte 
kandidaten med eftertryck.

»Kandidaten behagar visst drifva med mig.»

»Inte ett dugg, det försäkrar jag. Förhållandet kan 
förefalla löjligt, men det är ändock faktiskt.»

»Jaså. Och kandidaten har åtagit sig att blifva 
böneman. Men Ni vet ju, att lagen förbjuder folk att gifta sig 
vid elfva års ålder. Ha, ha, ha.»

Hon brast ut i ett riktigt gapskratt. Aldrig hade hon
sett den belefvade kandidat Höglund i en så komisk
situation.

»Min fru, jag är icke någon böneman.»

»Jaså, friaren själf, det är . . .»

». . . det är just jag», afbröt kandidaten henne, i det 
han ansträngde sig till det yttersta för att hålla sig 
allvarsam. »Det är inte frågan om att arrangera giftermål 
hvarken i år eller till nästa år, det förstår Ni nog, det gäller 
endast att bygga opp en framtidsplan.»

»Ni ville alltså bara förlofva er med Olga, men är 
hon inte väl ung till det också», tyckte frun ironiskt och 
brast ut i ett nytt skratt.

»Här skall ni i få ord få höra, hvad det är frågan 
om. Jag har gått här och blifvit förtrollad i er dotter, 
det kan jag ju öppet bekänna. Det har vuxit fram hos 
mig till en fix idé, hvars makt är absolut obetvinglig, att 
jag skall gifta mig med henne, när hon blir så gammal 
att det går för sig. Det är inte något skämt. Jag 
känner mig själf så väl, att jag vet, att det inte är någon 
tillfällig nyck . . . det är någonting som jag bestämdt vill, som 
jag är intresserad af, som hos mig blifvit någonting af 
religiös tro . . .»

»Nå, men hvarför behåller Ni det inte tills vidare för 
er själf; Ni kan väl inte begära, att Olga skall ge er 
något löfte vid sin ålder . . .»

»Nej, så dum är jag naturligtvis inte, men jag begär 
af er, att Ni skall öfverlämna henne i mina händer, att jag 
skall få ombestyra och bekosta hennes uppfostran; med ett ord, 
att jag skall få blifva en värklig far så länge tills jag kan 
fråga henne, om hon vill bli min hustru.»

»Och därför har kandidaten nu riskerat att göra den 
löjliga förklaringen, att Ni är förälskad i en barnunge?»

»Ja. Men så löjlig är den väl inte, nog kunna väl 
äfven barn uppväcka ett visst tycke hos äldre personer af 
motsatt kön. Det förefaller mig som om dylik oskyldig 
samförståelse mellan ett barn och en äldre person icke är 
vare sig så komisk eller så onaturlig.»

»Men Ni riskerar ju ändock att Olga, när hon blir 
giftasvuxen, aldrig kommer att besvara Er böjelse, ifall nu 
denna skulle existera, som Ni förmodar.»

»Den risken löper jag, och skulle så inträffa, så får 
jag stå mitt kast. Men jag är värkligen i det fallet en 
smula sangvinisk.»

»Nå inte mig emot. Kandidaten vill alltså upptaga 
Olga till sin -- -- dotter.»

»Ja, det vill jag, och jag har redogjort för mina 
motiv i grund och botten. Detta af två orsaker. För det 
första därför att jag inte ville komma som en välgörare 
och anspela på den ställning, i hvilken ni genom en 
annans förvållande råkat. För det andra därför att ni ej 
skall tro, att jag ville begagna mig af Olgas ungdom för 
att sätta henne i en situation, som för mig underlättade 
realiserandet af några usla planer, när Olga vuxit upp. 
Därför har jag kommit som friare, därför har jag framstält 
saken i dess värkliga form. Förstår Ni mig, fru 
Löfborg...?»

Han räckte henne handen. Hon fattade den varmt.

»Vi skola tala vidare om saken. Jag inser nog, att 
jag står i en ställning, som gjorde det till en lycka för 
mig att slippa alla de utgifter, som äro förenade med en 
flickas uppfostran. Men jag har ju äfven andra plikter 
som mor. Olga och jag ha visserligen aldrig kommit 
öfverens, vi ha varit främmande för hvarandra så långt jag 
mins tillbaka, men hon är ju ändå min dotter och jag 
känner mitt ansvar för henne betydligt tyngre än för Elsa.»



»Ni menar att Ni är mera orolig för hennes öde än 
för hennes systers.»

»Har jag då inte skäl därtill?»

»Det har Ni, Olga har någonting i sin natur, som 
inte bådar godt för framtiden, men jag tror äfven att hon 
har goda sidor, som kunna framkallas och blifva de 
starkaste.»

Han ville icke visa ringaktning för modern genom att 
säga henne, att det just var därför han ville föra Olga 
under bättre förhållanden än de hemmet kunde erbjuda 
henne.

»Får jag tala med Olga om den saken eller vill Ni 
göra det själf?» frågade kandidaten.

»Ämnar Ni då genast realisera er plan?»

»Om Olga icke visar motvilja därför, så när fru 
Löfborg det tillåter.»

»Nå, då får kandidaten först resonnera med Olga. Ni 
kan säga henne att vi talat om saken, så skall jag sedan 
förklara för henne hvad jag tänker.»

Några dagar därefter satt kandidat Höglund åter fram 
på kvällsidan i ett af de bägge rum, som härskapet 
Löfborgs disponerade för närvarande. Sedan de gemensamt 
druckit en kopp kaffe, kom frun ihåg, att hon hade 
någonting att uträtta ute i staden. När hon framkastade det, 
framstälde Elsa genast en begäran att få följa med. Olga 
däremot spetsade på, såsom någonting mera roligt, att få 
sitta ensam med kandidaten och prata.

Det var nu bortåt fyra månader sedan grosshandlarn 
skjutit sig. Kandidat Höglund hade på grund af privata 
affärer nödgats flera månader längre än vanligt uppskjuta 
sin afresa till universitetet. Men han hade bestämt sig för 
att fara dit om några dagar.

När Olga och han blefvo ensamma, ansåg han därför 
tiden vara inne och tillfället gynsamt att kasta fram den 
fråga, om hvilken frun och han förut resonnerat.

»Hör nu Olga», började han, »jag har någonting 
mycket viktigt och mycket allvarligt att tala med Olga om.»

Han kallade henne ej för »du», ty hon hade aldrig 
sagt »farbror», utan nämde honom alltid med hans titel.

»Jaså, hvad då?»

Den lilla elfva-åringen tog på sig en mycket 
»snusförnuftig» min, som hon ibland kunde göra, och hon såg 
då mycket lillgammal ut, enligt hvad kandidaten tyckte. 
Men den minen passade just nu.

»Tycker inte Olga, att det skulle vara roligt att få resa 
bort härifrån staden, resa till en annan plats . . .?»

Han visste inte riktigt, hur han skulle säga, för att 
inte komma fram med det för häftigt.

»Skall jag fara ensam?»

Det var den fråga, som först uppstod i hennes hjärna.

»Ja, ensam!»

»Skall inte Elsa följa med, och inte mamma . . .?»

»Nej!»

»Inte kandidaten heller.»

»Hvarför skulle just jag följa med?»

»Eftersom det är kandidaten som frågar.»

»Jag skulle bara komma och hälsa på Olga ibland.»

»Hvart skulle jag då fara?»

»Till Stockholm, till hufvudstaden.»

»Och inte mamma skulle följa med?»

»Det har jag ju sagt att hon inte skall.»

»Men får jag fara för henne?»

»Hon har lofvat mig det.»

»Är det kandidaten, som vill att jag skall resa dit?»

»Ja!»

»Hvarför det då?»

»Emedan jag där känner en snäll gammal fru, som 
skulle ta hand om Olga och lära Olga mycket som hon 
inte kan få lära här hemma!»

»Blir det roligt också att vara där?»

»Naturligtvis, i en så stor stad, tänk hvad där är 
mycket att se mot här hemma.»

»Skall mamma betala för mig där?»

Den frågan var kandidaten inte beredd på. Han drog 
på svaret. Han ville inte precis säga, att det var han, 
som styrde om allt. Han kringgick ett direkt svar:

»Ja visst, och skulle hon inte kunna det fullständigt, 
så skall jag hjälpa henne. Det blir för rästen mycket 
billigt. Jag känner den gamla frun så väl.»

»Hvarför vill kandidaten det så gärna?»

»Hm . . . jag vill att Olga skall så tidigt som möjligt 
få se lite mer af lifvet än Olga kan få här hemma. Jag 
var ju en god vän till far . . .»

Vid det ordet steg tårarna henne i ögonen, 
kandidaten hade berört hennes vekaste hjärtesträng. Han steg 
upp, tog hennes lilla fina ansikte mellan sina händer, såg 
henne i ögonen och sade i glad ton för att jaga bort 
hennes ledsnad:

»Nå, går Olga in därpå utan någon motvilja?»

»Ja, om kandidaten och mamma vill det . . .»

Han gaf akt på att hon nämde honom först. Det kom 
liksom något varmt öfver hjärtat. Han höll värkligen 
mycket af henne. Och hon var söt, där hon stod med de 
stora, talande ögonen fulla af tårar, och det ljusa hårets 
vackra lockar i oregelbunden yppighet kring panna och 
kinder.

Han böjde sig ned och kysste hennes panna. Han vågade 
inte beröra hennes läppar. Han var lika blyg som om han 
stått och friat till en tjugoåring. Man han tyckte att det 
fans något i detta ansikte, som gjorde att man glömde 
hennes ålder.

»Och Olga skall inte sakna mamma . . . eller Elsa . . . 
eller hemmet . . .?»

Det var nog en oförsiktig fråga. Men han ville pröfva 
henne.

Hon såg på honom och hennes ögon vidgades ännu 
mera. Han såg den där elaka glimten i dem, när hon skakade 
på hufvudet och sade:

»Det tror jag inte.»

När frun sedan kom hem, hade kandidaten och hon 
ånyo ett längre samtal. Och så blef det bestämdt, att 
Olga skulle inackorderas i Stockholm, hos en gammal, högst 
respektabel fru, vid namn Rosenberg, hvilken kandidat 
Höglund kände sedan lång tid tillbaka och som ägde ett väl 
ansedt, förstklassigt pensionat för unga flickor.

Kandidaten visste att denna fru, hvilken ägde en lång 
erfarenhet som uppfostrarinna, skulle bättre än någon 
annan kunna leda Olga i god riktning, och han var besluten 
att erbjuda henne riklig betalning för att hon skulle egna 
den unga flickan sin speciella omvårdnad.

Några dagar därefter reste kandidaten till Upsala. På 
genomresan i Stockholm besökte han fru Rosenberg, 
ombestyrde inackorderingen och fick hennes bestämda löfte i 
den riktning han önskade.

När detta var gjordt kände den unge medicinaren sig 
riktigt tillfredsstäld. Han, som hittills lefvat ett fjärilslif 
för stundens glada nöjen, hade fått en lifsuppgift: att 
bevaka en ung flickas uppfostran, en flicka, som om en sju 
eller åtta år, när han fått en bra plats som läkare, skulle bli 
en skön och intelligent kvinna, hvilken han skulle 
betrakta som sin tillkämpade egendom.

Men om . . . det kom vissa om och men i vägen, Åh, 
hvarför skulle hon inte lära att tycka om honom. Han såg 
bra ut, var rik, hade ett godt hjärta, åhnej, det tviflet var 
då öfverflödigt. Så resonnerade han.

Om en månad var Olga i Stockholm. Fru Rosenberg 
mötte henne vid tåget och egnade henne den största 
välvilja från första ögonblicket.

På den elfvaåriga Olga gjorde hufvudstaden ett 
öfverväldigande intryck, så långt hennes barnakänslor kunde 
uppfatta ombytet. Hon kom till en annan värld. Hon såg 
höga, väldiga stenhus, stora torg med statyer, butiker med 
fönsterrutor af fabelaktiga dimensioner, kollossala 
gaslyktor med många lågor och mycket annat i den stilen. Hon 
såg en tät ström af människor och åkdon på gatorna, hon 
hörde ett surr, ett klockpingel från spårvagnar och 
omnibussar, hon kände fläkten af ett brusande, gripande lif, som 
hennes unga fantasi inte på långt när anat i den lilla 
»Nu är det min vals», säger han. (Sid 31).

småstaden, men hvilket från första stunden grep henne med 
sina polyparmar och sög sig fast i den af naturen rikt 
begåfvade och lättrörda flickans själ.

»Nu är jag i Stockholm och jag är alldeles yr i 
hufvudet ...» Så började Olga det bref, hon omedelbart 
efter ankomsten med sin barnsliga, oöfvade stil skref till 
kandidaten.

Skulle denna underrättelse ha gjort honom lika stor 
glädje, om han vetat, hvad hon där skulle komma att 
genomgå?

Du »sköna synderska» vid Mälarstrand, lika vacker som 
du är utanpå lika mycket af synd och skam döljer du 
därinnanför skalet. Hur många kvinnor ha icke dina 
gator, krogar och bordeller slukat, hur många offer för 
lättsinnet, vinningslystnaden och skefva samhällsförhållanden? 
I de mörka nätterna, när »Mälardrottningen» ligger ljuf och 
fager som en sofvande jungfru, då rasa lidelserna, då 
klinga pokalerna, då flyter guldet, då säljas mänskosjälar och 
mänskokroppar, då spelas det scener af den vidrigaste 
beskaffenhet i eleganta salonger och usla hålor -- bakom 
fälda rullgardiner.





TREDJE KAPITLET



Hotellets fästsal strålade i bländande belysning. 
Mellan väggarnas jättestora speglar skimrade flaggor och 
blommor i tusende nyanser, här och där var uppsatt 
en artistiskt målad tafla, som i humoristiska drag egnade 
sin hyllning åt lifsglädjen och skämtet, och på det bonade 
ekgolfvet rörde sig en stor skara af herrar och damer, 
klädda i brokiga, mångfärgade, lysande dräkter.

Det var maskerad.

Smårummen på båda sidor om den stora fästsalen voro 
förvandlade till små vinterträdgårdar. Mellan grenarna på 
de väldiga krukväxterna och de doftande granarna voro 
placerade kulörta lyktor i mörka färger, som gåfvo en dunkel, 
stämningsfull belysning. Mjuka, mörkröda sammetsstolar 
och divaner lockade till hvila efter dansens ansträngningar, 
och de små marmorborden jämte de snabbt och diskret 
framilande kyparne gåfvo en erinran om det behof efter 
svalkande och stimulerande drycker, som värmen och 
dansen måste framkalla. De många smårummen voro icke 
blott egnade åt Venus utan äfven åt Backus.

Och man dyrkade bägge.

De unga damerna, de flesta klädda i lätta 
fantasidräkter, med kjolar till knäna och djupt urringade lif, lutade 
sig bakåt mot de fjädrande ryggstöden, brösten häfde sig 
våldsamt efter den stormande dansen och blickarna 
glänste af lystnad efter kurtis och champanj genom de 
smidiga ansiktsmaskernas ögonhål.

De unga kavaljererna, klädda i färgmättade 
karaktersdräkter eller i frack, med svarta masker för ansiktena, 
slogo sig ned bredvid, tätt intill sin dam. De hviskade 
fagert smicker och spruddlande skämt i damernas öron. 
De ropade på kyparn och bestälde in rusande drycker. 
Glasen höjdes, fuktiga ögon möttes, kropparna trycktes 
mot hvarandra, man skålade, skrattade, skämtade, 
rasade . . .

Det var maskeradlif, den ystra glädjens, den djärfva 
kurtisens lif, glänsande som en såpbubbla, men också lika 
tom som den.

I den stora salen var glädjen mera högljudd. Det 
kom ett sorl från dessa hundratals maskerade menniskor, 
hvilket var sammansatt af tusentals olika toner och hvilket 
steg som en rök af oartikulerade ljudvågor mot taket.

Och hvilket panorama af lustiga figurer, som rörde sig 
på golfvet! Negrer, turkar, indianer, engelsmän i rutiga 
kostymer och grå cylinderhattar, bonddrängar, dalmasar, 
grilljannar, gardister och en mängd andra typer och 
karakterer i ett oredigt virrvarr, blandade med 
blomsterflickor, haremsdamer, englar i tyllkjolar och silfvervingar, 
mjölksurror, kökspigor, dalkullor och en massa andra 
kvinliga karakterer. Bruna, blå, svarta och ljusa ögon skalkades 
och sköto blixtar bakom ansiktsmaskernas 
ogenomträngliga sköldar. Kvickheterna och de giftiga anspelningarna 
gnistrade som raketer, rörelserna voro på samma gång lätta 
och djärfva -- det var maskeradlif, den ogenerade fröjdens, 
ögonblickets fria kärleks- och dryckesfäst.

Men det var farliga timmar för unga sinnen. Pängar 
förstördes, dåliga bekantskaper stiftades och man söp 
in en frivol lefnadsglädje, som kunde fläcka karakteren och 
inympa sjukdom på själslifvet. Glädjen har oftast äfven 
en frånsida.

Bland maskeradgästerna måste vi särskildt lägga märke 
till en liten »dam», hvars veka, slankiga gestalt och 
ungdomligt outvecklade former alltför väl skvallrade om, att 
hon ännu icke passerat gränsen för barnaåldern. Men om 
vi gjorde en närmare bekantskap med henne, skulle vi 
finna i sätt och stämma någonting brådmoget, som föga 
harmonierade med kroppsbygnadens barnsliga karakter.

Bland hundratalen af maskeradbesökande syntes hon 
naturligtvis inte mycket och kunde icke genom dräktens 
originalitet eller elegans väcka något uppseende, men på 
de personer, som hon inom trängre kretsar träffade 
tillsammans med, gjorde hon ett egendomligt intryck. Det 
var omöjligt att göra klart för sig hvad hon var. 
Gestalten gaf intryck af en skolflicka, som stulit sig från 
hemmet och utan föräldrarnes samtycke bevistade maskeraden, 
men det fria sätt, på hvilket hon uppträdde, och den 
slagfärdiga ledighet, med hvilken hon växlade repliker, 
tycktes tillkännagifva, att hon tillbringat sin tid någon 
annorstädes än i barnkammaren under en pedantiskt sedlig 
guvernants uppsikt. Det låg, som sagdt, hos henne en sådan 
besynnerlig blandning af barnets naivitet och den 
studerade sällskapsmänniskans kalla reflektionsförmåga, att 
åtskilliga unga herrar, som hon dansat med, betraktade henne 
med den allra största nyfikenhet. Dansa kunde hon, och 
det ganska väl, men däri låg ingenting märkvärdigt, 
ty nu för tiden skickas ju »bättre» familjers barn till 
dansskolan innan de lärt sig att läsa rent.

Af dessa herrar var det dock en, med hvilken hon 
stod på mer förtrolig fot och hvilken tycktes väl känna henne. 
Så var också förhållandet, ty dessa bägge hade just gjort 
sällskap till maskeraden. Han var hennes ordinarie 
kavaljer.

Denne unge man var klädd till en modern s. k. 
grilljanne, sekelslutets stora snobbtyp. Det mest 
uppseendeväckande af hans kostymering var en eldröd långhalsduk 

och en väldig knölpåk, som han med ett humoristiskt 
påhitt bar i en snodd öfver axeln och därför icke behöfde 
lägga ifrån sig, då han skulle svänga sig i dansens ringar. 
Det förorsakade litet obehag, men det var högst originelt 
och gjorde mycken lycka.

Hans unga följeslagerska hade en enkel, smakfull 
dräkt, hufvudsakligast hållen i skärt. Samma färg bar 
äfven hennes ansiktsmask.

Men man såg icke mycket på hennes dräkt, det var 
några naturliga behag, som framträdde med oemotståndlig 
makt. Hvad man först och främst lade märke till, då man 
betraktade henne, var det rika, praktfulla håret, öfver hvars 
ljusa lockar tycktes vara strödt ett skimmer af guldglans, 
och de stora, talande ögonen, i hvilkas djupblåa färgton 
låg någonting utomordentligt skönt och tjusande. Det var 
det blonda håret och de stora ögonen, som dominerade 
intrycket. När man såg detta, väntade man sig där bakom 
masken ett ansikte af ovanlig skönhet.

Det var därför icke blott förvåning öfver sitt 
brådmoget djärfva sätt hon väckte hos de personer, som hon mera 
intimt stötte samman med under maskeradens sällskapslif; 
det intryck, man omedelbart därefter erfor vid betraktande 
af henne, var beundran öfver hårets och ögonens 
skönhetsmakt.

Just nu spelas upp en vals, en lekande melodi af 
Strauss. Tonerna komma mjuka, smekande, de elektrisera, 
gifva lif åt hvarje närv och muskel.

Den unge kavaljeren i grilljanne-kostym skyndar fram 
till den lilla damen i skärt, bjuder henne armen med en 
förtrolig bugning, och drager henne fram genom en hop 
af åskådare, som ännu icke hunnit ordna sig till dansen.

»Nu är det min vals», säger han.

»Ja, du, till alla de öfriga danserna är jag uppbjuden», 
säger hon med en liten knyck på nacken, som skall bevisa 
att hon inte är beroende af honom för att få dansa.

»Gratulerar!»

Och så bockar han sig ironiskt.



»Är du nöjd?» frågar han vidare.

»Julius, det är rysligt roligt . . . gudomligt!»

Hon gör en gest, som visar hur förtjust hon är.

»Du uppför dig ju, som om du vore född på en 
maskerad.»

Det var han, som kom med den anmärkningen.

»Ha, ha, ha . . . tycker du att jag är en så'n dufunge 
annars då?»

»Nej, men jag trodde du skulle vara rädd för att språka 
vid herrarna.»

»Rädd . . . Bah!»

Hon lade ett visst förakt i rösten.

»Du är riktigt söt i den där kostymen», hviskade han 
henne i örat, »du får lof att ge mig en kyss sedan.»

»Kom inte med sådana där dumheter nu, du har ju 
lofvat att vara min skyddspatron i kväll», svarade hon.

»Är du inte ängslig?»

»Hvad skall hon göra mig?»

»Skvallra om det.»

»Hon vet ju inte hvar jag varit.»

»Men det måste du allt klämma fram med.»

»Aldrig!»

Det blixtrade till i hennes ögon, en blixt af trotsig 
beslutsamhet.

Och så tog han den lilla späda »damen» om lifvet 
och valsade ut.

Hvem var hon?

Läsaren har måhända redan känt igen hennes ljusa 
lockar och blåa ögon. Det var Olga Löfborg.

Hon var nu fjorton år, öfver tre år ha förflutit sedan 
hon kom till Stockholm. Dessa tre år hade hon tillbringat 
i fru Rosenbergs pensionat.

En karakteristik af hennes utveckling under dessa år 
ligger endast i den händelse, att vi återfinna henne midt 
i natten på en maskerad. Vi kunna vara säkra på, att det 
icke var med fru Rosenbergs medgifvande, som hon 
uppehöll sig här. Nej, hon hade gått dit utan tillåtelse. Hon 
hade inte ens försökt att få en sådan, ty hon visste att 
den stränga frun aldrig skulle låta en fjorton års gammal 
flicka bevista en dylik tillställning, synnerligast som hon 
inte kunde få något äldre, respektabelt sällskap.

Men Olga hade beslutat sig för att gå dit, kosta hvad 
det ville, och hon hade också satt sitt beslut i 
värkställighet. Hon visste, att hon därhemma i pensionatet skulle 
förorsaka den största oro öfver sitt plötsliga försvinnande. 
Men det ryckte hon på axlarna åt. Hon kunde inte motstå 
frestelsen att få vara med på något, som hon aldrig förr 
skådat och som hon tyckte skulle bli någonting alldeles 
utomordentligt i nöjesväg.

Den hjälp, hon behöfde för att realisera sin plan, hade 
hon fått af den unge man, som nu var hennes kavaljer i 
valsen.

Äfven han var ännu nästan ett barn, dock tre år äldre 
än hon. Han hette Julius Wilmer och var son till en 
mycket förmögen landtbrukare i Stockholms-trakten. Han 
var en välväxt och vacker gymnasist i ett hufvudstadens 
högre läroverk och var bland sina kamrater känd för att 
ha särskild »tur hos flickorna.»

Olga och han hade sammanträffat för ett år sedan. 
De hade genast känt sig dragna till hvarandra, kommit 
tillsammans allt oftare, och på sista tiden kunde man hvarenda 
kväll se dem promenera tillhopa utåt Djurgården eller 
Skeppsholmen.

Det hade naturligtvis kommit till 
pensionsförestånderskans öron, hvem Olga brukade uppvaktas af, när hon fick 
lof att gå ut ett slag om aftnarna; och den gamla frun, 
som gjorde allt hvad som stod i hennes makt för att 
öfvervaka och beskydda Olgas ungdom för det, som kunde 
skada henne, fastän hon tydligt såg, åt hvilket håll den 
unga flickans sinne allt mer började luta, hade icke fått 
några särskildt dåliga upplysningar om den unge 
gymnasisten, hvarför hon heller icke kunde förneka Olga hans 
sällskap.

Det var Julius Wilmer, till hvilken Olga en gång 

under en aftonpromenad framstält, att hon föresatt sig att 
besöka en offentlig maskerad, som hon sett annonserad 
i tidningarna.

»Är du tokig, det får du bestämdt aldrig lof till, du är 
för ung,» hade han svarat.

Men då hade hon knipit på sin lilla mun och frågat 
honom, om han ville hjälpa henne, ja eller nej, och sa' 
han nej, så kunde han göra sig räkning på, att han aldrig 
mer finge träffa henne.

Ja, han var nu på gymnasistmanér alldeles förtvifladt 
»kär» i henne, och hvad skulle han då svara annat än 
»ja». Men såsom varande litet äldre än hon, så förstod 
han mycket väl, hvilken risk de löpte. Visserligen var 
han inte rädd utaf sig, men han tyckte det gick för långt, 
om Olga skulle vara borta halfva natten, utan att tala om 
hvar hon varit. Det skulle nog komma fram till sist. 
Han hade eget rum och kunde därför vara borta en kväll så 
länge han ville, men det skulle komma i dagen, att Olga 
haft honom i sällskap.

Hans invändningar tjenade emellertid till ingenting. 
Olga sade bara »att han var feg», men då lofvade han 
att visa henne att det hade han då aldrig varit, det var 
mest för hennes skull, som han drog det i betänkande.

Emellertid hade Olga så småningom förmått afhandla 
saken så, att han till sist kände sig lika lifvad som hon 
af det »lilla äfventyret». Han erbjöd sig att skaffa henne 
en passande kostym, »i hvilken hon inte skulle se alltför 
ungdomlig ut», och att bjuda henne på åkning, när de 
skulle fara hem.

De gjorde sedan gemensamt upp alla detaljer. 
Wilmer skulle hyra ett rum i samma hotell, där maskeraden 
försiggick. Där kunde hon få kläda om sig både före 
och efter balen. Vagnen skulle de låta köra till 
närmaste hörn, sedan skulle Olga gå till fots och slå på hos 
portvakten, ifall porten var låst. När hon kom opp till 
fru Rosenberg, skulle hon duka opp en historia om att 
hon blifvit sjuk, när hon varit hos någon väninna, eller 

att hon blifvit bjuden på en åktur utåt landet eller dylikt. 
Hon förstod nog, att man inte skulle tro henne, men det 
gjorde detsamma, bara hon hade någonting att säga.

»Ser du Julius», hade hon sagt, »jag struntar i hvad den 
där gamla frun tycker, hon får betalt för hvad jag kostar 
henne och se'n har hon inte med mig att göra.»

När tiden var inne, hade allt gått efter önskan och 
beräkning. Kl. sju hade hon gått hemifrån, utan att något 
närmare redogöra för hvart hon skulle gå. På Norrbro 
hade hon råkat Wilmer och de hade först tagit sig en 
halftimmas promenad. Hon hade då, när de kommo lite 
undan från de mera trafikerade gatorna, af tacksamhet mot 
honom visat honom en förtrolighet, som kom den 
svärmande unge mannen att bli riktigt yr i mössan. Han skulle 
kunna gä i döden för henne, om hon begärde det, tänkte 
han för sig själf.

Det brukar vara en älskogskrank, varmblodig ung 
mans vanliga tanke, som vi veta. Men sannt är också, 
att icke många i flickåldern stående kvinnor hafva ägt 
denna i själfva naturen liggande förmåga att »slå an», att 
berusa, som Olga Löfborg ägde. Det var den dubbelhet i 
naturellen, hvilken vi förut redogjort för, som värkade likt 
en trolldomsmakt på den, som hon skänkte sin ynnest. 
Och under dessa tre år, som hon tillbringat i 
hufvudstaden, hade en tillsats af behagsjukt koketteri, hvilket 
alltid följer en vacker kvinnas utveckling i spåren, i hög 
grad tillspetsat och skarpslipat hennes tjusningsförmåga. 
Den man, hon utvalde, måste bli hennes slaf. Hennes 
välde öfver könet var redan moget, fastän hon ännu stod 
i utvecklingskedet.

Kl. nio hade de trädt in i maskeradrummen, han i 
grill-jannekostym, hon i skär fantasidräkt.

Det var, som sagdt första gången som Olga befann 
sig på en dylik glädjefest. Och hon rycktes med i den 
berusande fröjden både till kropp och själ. Hon tyckte att 
hon lefde i en annan värld. På en gång kände hon alla 
hittills obestämda önskningar efter ett lif i glans och fäst 

och glädje få form och realitet. Hon kände, om ock 
förståndet ännu ej var nog skarpt att gå till botten af saken, 
huru denna ystra, sinnliga fjärilslek, som maskeraden bjöd 
på, virade sina fina silkestrådar om hennes känsla och 
fantasi. Hon sög in den varma, parfymmättade luften med 
ett hittills okändt välbehag, och hennes hjärta klappade 
våldsamt af en glödande sinnesrörelse. Hemmet, modrens 
seriöst förmanande bref, kandidat Höglunds faderliga 
vänlighet, pensionatets nyktra enformighet, fru Rosenbergs 
moderliga stränghet -- allt glömde hon under dessa 
timmar, det sjönk ned för henne som om jorden uppslukat 
det förutvarande; hon hade tagit det första, hänförande 
steget på det sinnliga nöjets rosenväg, utan att känna ett 
enda stygn af dess hvassa törnen.

Hon hade lofvat Julius att endast läppja ett litet, litet 
grand på glaset, ifall hon skulle bli bjuden på vin eller 
dylikt af de herrar, som dansade med henne. Men detta 
löfte glömdes, när hon, för första gången i sitt lif, förde 
ett glas champanj till läpparna. Redan efter första 
polkan hade hennes tillfällige kavaljer, en herre i munkkåpa, 
bjudit henne på den förföriska drycken. Hon tog en djup 
klunk och hon tyckte att det gick som en eldstråle genom 
ådrorna. Och de stora ögonen fingo en feberhet glans, 
hon kände huru hon törstade efter mer, mer . . .

Wilmer, som egde den diciplinerade skolpojkens 
ängslan för efterräkningar och som sett maskeradglädje på 
nära håll förut, började känna det riktigt kusligt, när han 
efter några timmar såg huru champanjen i förening med 
luften slog Olga åt hufvudet. Kl. ett hade de 
öfverenskommit att lämna tillställningen och till den tiden hade 
Wilmer bestält en hyrvagn. Han ville visa sig riktigt 
gentil, och han hade ständigt godt om pängar. Han var 
starkt betänkt på att försöka få Olga hem före den tiden, 
om det var möjligt, hvilket han dock tviflade på, ty han 
såg, med hvilken njutningslysten vildhet, hon deltog i det 
muntra lifvet. Han hade dansat en français och en vals 
med henne, till alla de öfriga danserna hade hon haft 
andra kavaljerer. Hon hade, som vi hört henne själf skryta 
med inför Wilmer, icke behöft sitta öfver en enda gång. 
Man kunde tvärtom säga, att hon, trots kroppens 
barnsliga hållning, varit så godt som eftersökt, och när de 
uppvaktande dansörerna hörde med hvilken oväntad spirituell 
skarpsinnighet den lilla ljuslockiga älfvan kunde lägga sina 
ord, så egnade de henne sin hyllning och sin närgångna 
kurtis alldeles som om hon varit en stor fullvuxen dam.

Och det tyckte Olga inte illa om, i synnerhet inte 
sedan hon hunnit att dricka ur ett par glas champanj. En 
elegant herre i frack med svarta blixtrande ögon, hvilka 
riktigt hållit på att förhäxa henne, hade till och med 
vågat sig att upprepade gånger kyssa henne pä en af 
hennes obetäckta öfverarmar. Hon hade inte skrattat däråt, 
tvärtom, hon hade känt en besynnerlig ängslan, när det 
skedde, men hon satt alldeles orörlig och lät honom 
hållas, hon tyckte att hans ögon höllo henne fången.

Mellan danserna hade Wilmer flera gånger närmat 
sig henne och hviskat några förmanande ord, hvilka hon 
till sist bara hånlett åt.

»Drick icke mer champanj, Olga», hade han sagt, »du 
förstår, att det går tokigt, när du kommer hem.»

»Åh, hör du Julius, var inte tråkig», hade hon svarat 
och nupit honom i hakan.

Klockan var nu ett. Om en timma skulle balen 
afblåsas, men nu hade Wilmer föresatt sig att Olga inte 
skulle få stanna här en minut längre. Det var han, som 
gjort det möjligt för henne att komma hit, och han skulle 
nog ställas till ansvar för det skedda. Men skulle han 
våga föra henne hem i det tillstånd, hon nu befann sig?

Han träffade henne i ett af smårummen. Hon satt 
vårdslöst tillbakalutad mot en af de sammetsklädda 
stolarnas mjuka ryggstöd. Hon skrattade högljudt åt 
kvickheterna, som hennes kavaljer, för ögonblicket en herre i 
mörkgrön domino, serverade. Wilmer såg på henne. Han 
började känna samvetskval öfver att han fört henne hit. 
De blonda lockarne voro i en brutal oordning, ögonen 

dimmiga, dräkten nedsolkad -- en rusig demimonds utseende, 
och dock bara ett barn.

Så fort hon fick syn på Julius, ropade hon åt honom:

»Är det mig, du går och söker?»

»Ja», svarade han kort, och vändande sig åt hennes 
sällskap tillade han: »Jag ber om ursäkt, men jag har 
något att säga åt eder dam».

När hon steg upp, tog han med halft våld hennes arm 
och lade den i sin. Hon stod osäkert.

»Vi måste resa hem, Olga!»

»Nej, vi stanna till slut.»

»Du måste hålla vår öfverenskommelse.»

»Hvilken då?»

»Att gå härifrån kl. ett.»

»Vill du det ovilkorligen?»

»Ja, jag går annars ensam.»

»Nå, då får jag väl lof att följa med.»

»Men du får förlåta mig, jag måste säga dig, att du 
kan inte gå hem sådan, som du ser ut.»

Hon drog bort handen med ett häftigt ryck.

»Ser ut . . . Tror du jag är drucken?

»Inte drucken . . . men . . . »

»Jag skall ju kläda om mig på hotellet.»

»Gör som du vill, jag råder dig att inte gå hem i 
natt.»

»Hvart skall jag då säga att jag varit.»

»Hos några bekanta flickor, jag skall försöka att 
vidtala några, som erkänna . . . flickorna Lundboms t. ex. . . .»

Det var den familj, där Wilmer och Olga blifvit 
presenterade.

»Se'n skulle de gå och se hemlighetsfulla ut för det . . . 
nej tack!»

»Nå, säg sanningen rent ut och bed om förlåtelse.»

Olga teg. På en sådan utväg trodde hon inte.

»Det är omöjligt», sade hon, »jag måste försöka att 
komma i säng innan de få se mig.»

Champanjen började nu att värka starkare. Hon tyckte 
att hela rummet snurrade rundt, och benen hotade att ge 
vika. Något dylikt hade hon inte känt förut. Wilmer 
såg hur hon bleknade, när hon häftigt fattade honom i 
armen för att inte ramla omkull.

»Julius», hviskade hon matt, »du får följa mig upp på 
hotellrummet, jag ligger där i natt och så får det gå hur 
det vill i morgon.»

De gingo sakta mot dörren, arm i arm.

Strax intill dörren stod en ensam frackklädd herre och 
lutade sig mot en stol, medan han blaseradt betraktade de 
förbidragande maskerna. Han var utan mask. Han hade 
kommit till balen mycket sent, endast för omkring en 
timma sedan.

För att komma ut måste Wilmer och Olga gå förbi 
där han stod. De kastade en flyktig blick på honom. 
Wilmer kände honom ej, men Olga kände ögonblickligen igen 
honom. Det var kandidat Höglund.

Nu höll hon på att förlora medvetandet, det svartnade 
för hennes ögon, honom hade hon då minst af alla väntat 
att träffa här.

»Julius, jag tror jag faller omkull . . . håll i mig säkert», 
sade hon sakta och lutade hufvudet mot hans axel.

»För Guds skull, Olga ställ inte till skandal, sök att 
hålla dig uppe tills vi komma ut», svarade han strängt. 
Han trodde att det bara var champanjen, som gjorde henne 
sjuk.

»Jag skall försöka.»

Hon kastade hufvudet bakåt med en energisk rörelse 
och lyckades komma ut i korridoren med stadiga steg.

Kandidaten betraktade henne så som han fixerade alla 
de andra.

»Besynnerligt» mumlade han för sig själf, »hvad den 
lilla ljusröda damen liknar Olga.»

Att det värkligen kunde vara hon, ditåt egnade han 
inte en tanke, det låg för honom ej inom möjlighetens 
område, han visste ju hur väl fru Rosenberg bevakade henne.

»Olga» . . . och någonting varmt och ljust sväfvade 
förbi hans själ. För hvarje år som gått hade han blifvit 
allt kärare i den lilla varelsen, som han tagit under sina 
vingars skugga.

När han såg paret försvinna genom dörren, tyckte 
han också att han kände igen Olgas sätt att föra sig, men 
han slog genast bort en sådan dum föreställning. Den var 
då alldeles för löjlig.

Skulle hon utan tillåtelse vågat någonting dylikt ? Helt 
simpelt rymt från pensionen? Omöjligt, hon var ju bara 
ett barn, och så dålig var hon väl inte.

Fastän han var lika säker på att han misstagit sig 
som att han nu lefde, kunde han dock icke motstå 
frestelsen att gå ut och se på det unga paret en gång till.

När han kom ut i korridoren voro de båda försvunna. 
Han gick in igen, småskrattande åt sin löjliga 
misstanke.

Kandidat Höglund hade kommit från Upsala med sista 
aftontåget på ett kort besök i hufvudstaden. Han hade 
tagit in på hotellet där maskeraden försiggick. Det hade 
roat honom att sätta på sig en frackkostym och ta det 
rörliga lifvet i hotellets fästsalar i betraktande några 
timmar.

När Olga och hennes följeslagare kommit i 
korridoren, återfick Olga sin lugna eftertanke. Sinnesrörelsen vid 
det oväntade mötet med kandidaten hade i ett ögonblick 
gjort henne »nykter», så att säga. Hon förstod att hon 
måste så fort sig göra lät komma undan, ty det var ju 
mycket troligt att han ej känt igen henne under masken. 
Hon sprang uppför trapporna till hotellets andra våning, 
där hon hade sitt rum, så fort, att Wilmer hade svårt att 
följa henne.

»Jag stannar här i natt och så får det gå bäst det 
kan i morgon,» sade hon tankspridt och kastade sig, 
alldeles uttröttad, i maskeradkostymen ofvanpå den bäddade 
sängen, »jag orkar inte ta ett steg mera.»

»Jag skall säga åt städerskan att hon väcker dig 
tidigt i morgon bittida. Det är ditt eget fel, om du får mer 

obehag än hvad som behöfs, nu hade du kunnat vara 
hemma.»

Han böjde sig ned för att ge henne en kyss.

»Nej, det får du inte, när du talar så där.»

»Olga . . . du är så vacker i kväll.»

Han tryckte hårdt sina läppar mot hennes. Hon gjorde 
intet motstånd.

»Godnatt!»

Han gick, låste dörren och lämnade nyckeln till 
städerskan.

Inom tre minuter sedan han gått, låg Olga djupt 
inslumrad i maskeradkostymen ofvanpå sängen.





FJÄRDE KAPITLET.



»Fröken . . . fröken!»

Olga slog upp ögonen. Yrvaken for hon med handen 
öfver ansiktet; hon såg att hotellets uppasserska 
stod lutad öfver henne. Det var denna, som ropat.

»Klockan är åtta. Herrn sa' att jag skulle väcka 
fröken vid den tiden.»

»Jaså, tack, . . . ja, det var bra . . .»

Olga märkte nu att hon låg öfver täcket, iklädd 
maskeradkostymen. När hon tänkte på att uppasserskan sett 
henne sådan, rodnade hon starkt.

Städerskan märkte emellertid hennes förlägenhet och 
skyndade sig som en van och taktfull hotelluppasserska 
ut ur rummet.

Olga sprang med ett hopp ur sängen. När hon blef 
stående midt på golfvet, hade hon framför sig en väldig 
spegel, hvars glas återgaf hela hennes gestalt från topp 
till tå. Hon såg sin kostym i belysning af morgondagern, 
som inträngde genom de ljusblå rullgardinerna. Det var 
icke detsamma som i det elektriska ljuset i går kväll. 
Maskeradkostymer tarfva stark och artificiell belysning, 
om de skola taga sig någonting ut. Hon såg skrynklorna 
och slankigheten i dräkten, hvilken i går kväll varit så 
slät ock fraiche, hon såg sitt ansikte slappt och blekt. I 
det samma tänkte hon på den uppgörelse, den förklaring, 
hon måste lämna på pensionatet. Hon började frysa, hela 
hennes kropp skakade och kallsvetten trängde fram på 
pannan. På samma gång lade sig en vemodig oro öfver 
sinnet.

Hon kastade sig ned på täcket igen, borrade ansiktet 
i örngåttet och började snyfta. Nu först tänkte hon på 
hur illa hon gjort, som stulit sig till maskeraden i går; 
nu kom reaktionen, när hon såg sig i spegeln stå där 
ensam och olustig i det dystra hotellrummet. Nu kände hon 
en outsäglig längtan efter deltagande och värma. Hon 
började att gråta allt starkare och drog täcket om sig till 
skydd för den kyla, som isade omkring henne. Inom en 
liten stund sveko krafterna henne, och hon inslumrade 
åter djupt.

Hon hade sofvit i två timmar, då hon väcktes af en 
stark knackning på dörren. Det gick en rysning genom 
hennes kropp. Hvem var det? Hon sade icke ett ord, hon 
visste icke hvad hon skulle göra, det gick rundt i 
hufvudet.

Dörren öppnades och en herre med mörka mustacher 
inträdde. Olga såg på honom med stora undrande ögon, 
som om hon ej riktigt kände igen honom, som om hon 
icke var säker på, om hon drömde eller var vaken. Och 
dock var det en gammal nära bekant. Det var kandidat 
Höglund.

Denne kom direkt från fru Rosenbergs pensionat, dit 
han gått tidigt på morgonen för att hälsa på. När han 
där hörde, att Olga icke varit hemma på hela natten och 
därigenom gjort frun alldeles öfver sig af förskräckelse 
vid tanken på att någon olycka kunde inträffat -- hon 
hade redan telefonerat till polisen om Olgas försvinnande 
-- så insåg han genast hur det hängde ihop. Det var 
naturligtvis Olga, som han sett på maskeraden i går kväll.


Han lugnade frun med några ord, att han trodde sig 
Veta hur saken hängde ihop och att hon inte skulle vara 
ängslig, han skulle nog ställa allt till rätta. Därpå gick 
han, lämnade fru Rosenberg i den största förvåning. »Hur 
kunde kandidaten, som kom till Stockholm i går qväll, 
ha reda på, hvar Olga höll hus?»

När han kom till hotellet, fick han genast genom 
samtal med några af kyparna och städerskan reda på, hvad 
han ville veta. Han beskref den unga damens utseende 
och den kostym, hon begagnat på maskeraden, hvarigenom 
han strax fick kännedom om, att hon legat på hotellet 
öfver natten. När han inträdde i rummet, såg han Olga 
ligga framstupa i sängen, iklädd den skära 
maskeraddräkten, som han så väl mindes sedan i går afton. Hon hade, 
som sagdt, vaknat vid hans knackning.

»Hvad gör du här?»

De hade på sista tiden börjat kalla hvarandra för »du».

Olga svarade inte ett ord. Hon bara såg förvånad på 
honom med sina stora ögon, hvilka efter nattvaket voro 
litet rödkantade.

Hvad kom han ifrån? Hur visste han att hon var här? 
Hade han känt igen henne i går?

»Hur kan det komma sig, att du bär dig åt på det 
här sättet?» frågade han.

Han gick framåt sängen. Då han kom intill den och 
fäste blicken med en forskande skärpa på hennes ansikte, 
lade hon sin nakna arm öfver ögonen för att slippa möta 
hans blick. Men hon teg fortfarande.

»Du vet väl, att ingen förnekar dig att deltaga i 
lämpliga nöjen. Men det passar sig väl inte, att du går bort 
om nätterna, utan att underrätta någon med ett ord därom.»

Hvad försiggick i detta ögonblick inom Olga? Var 
hon skamsen, förkrossad, ångrande? Något, men icke så 
mycket, som man af hennes uppförande skulle kunna 
förmoda. Det var egentligen icke fruktan och skammen, 
som lamslogo hennes tunga, utan fastmera det outvecklade 
barnasinnets oförmåga att kunna finna sig i en svår 

situation och kunna handla med en följdriktig tankegång. Men 
på samma gång började naturellens spotska stolthet att 
jäsa på botten, då hon såg sig på detta sätt stäld till 
ansvar för sin handling.

Kandidaten insåg att hon ej kunnat göra detta utan 
sällskap och hjälp. Han ville därför genom en fråga locka 
fram namnet på hennes »medbrottsling». Helt säkert den 
där unga »grilljannen», som han sett i hennes sällskap i 
går afton.

»Jag förvånar mig öfver att du kunnat hitta på 
sådana här snygga saker själf», sade han i lugn ton.

Nu kunde hon icke tiga längre.

»Jag har icke varit ensam», svarade hon tvärt och 
entonigt.

»Såå, hvad är det då för en drummel, som lockat dig 
ut på det här intressanta äfventyret», fortsatte han litet 
hånfullt.

Nu sprang hon upp och stälde sig framför honom på 
golfvet. Julius Wilmer höll hon af, hon tålte icke att han 
kallades för »drummel», hon hade också nästan tvingat 
honom att hjälpa sig, det var heller inte hans fel att hon 
drack champanjen.

»Det är ingen drummel», kastade hon fram, under det 
ögonen blixtrade.

»Säg mig då hans namn».

Hennes instinkt sade henne att hon inte borde göra 
det, men hon var icke nog besinningsfull att lyda denna 
instinkt. Hon ville visa, att hon sagt sanning, då hon 
försäkrade, att hon inte varit ensam. För rästen skulle 
hon nog veta att taga honom i försvar.

»Julius Wilmer!»

»Jaså, en ung elegant, en mycket fin karl helt säkert», 
sade han ironiskt.

»Det är ingen karl, det är en gymnasist.»

»Han må vara hvad han vill, men han hade ingen 
rättighet att lura dig dit.»



»Han har inte lurat mig, han har bara hjälpt mig. 
Jag har bedt honom om det.»

Nu hade hon ändtligen fått en viss säkerhet.

»Hvad är det, som drifvit dig därtill? Har du så 
tråkigt hos fru Rosenberg.»

»Det vet du väl, att man ingenting roligt har där.»

»Men du är ju bara ett barn ännu. Du kan väl vänta 
tills det kommer din tid.»

»Ett barn . . .» upprepade hon. Nu fick hon en 
anknytningspunkt för försvaret af sitt handlingssätt. »Nå, 
om jag är ett barn, så kan du väl ursäkta mig. Ett barn 
förstår ju icke så väl hvad som passar sig.»

Hade hon sagt »förlåta» i stället för »ursäkta», så 
hade han troligtvis blifvit försonande stämd mot henne, 
men nu uppfattade han hennes yttrande blott som en 
advokatyr.

»Vi få talas vidare vid sedan», sade han kallt, »nu 
skall jag gå ned i schveitzeriet och dricka en kopp kaffe 
medan du kläder på dig andra kläder. Jag förvånar mig 
öfver att du inte tog af dig den där utstyrseln i går 
kväll . . .»

Det var de bittraste ord, han kunde komma med i 
detta ögonblick. Olga förstod alltför väl hvad han 
menade.

»Det är skamligt af dig att tala på det sättet. Du 
såg ju mig i går kväll. Såg jag drucken ut?»

Hon erinrade sig hur väl hon uppfört sig när hon 
gick förbi honom och hon misstänkte att han lagt märke 
till henne, fastän han icke sagt det.

»Drucken . . . är du galen . . . du vill väl inte att jag 
skall misstänka något dylikt. Det fattades bara det. En 
fjorton års pensionsflicka supa sig drucken på en 
maskerad. Hvad vill du man skall tro om dig? Men jag 
förvånar mig öfver att du deltagit i nöjet till den grad, att du 
var så förslappad, att du inte klädde utaf dig.»

Kandidaten såg på henne, där hon stod i den lätta 
dräkten. Hon hade under samtalet fått färg på kinderna 

Hon började frysa, hela hennes kropp skakade. (sid. 43.)
och glans i ögonen. Han skulle velat springa fram, slå 
armarna om hennes hals och betäcka det lilla söta 
ansiktet med kyssar. Men man måste visa sig sträng, riktigt 
sträng. Han måste förekomma att sådana här spektakel 
upprepade sig.

»Om en stund kommer jag och hämtar dig», sade han 
barskt och slängde dörren hårdt igen.

Kandidat Oskar Höglund gick därpå ned i schweitzeriet 
och satte sig vid en kopp kaffe att fundera öfver det, 
som nu helt uppfylde hans tankar.

Hvad kom åt flickungen? Var det nu som det där 
skulle vakna, hvilket han fruktat för så länge? Började 
naturen redan taga ut sin rätt? Hvad hade drifvit henne 
att göra på detta sätt? I hvad förhållande stodo den där 
Wilmer och hon till hvarandra?

Det var tusen frågor, som trängde sig på honom, 
medan han lät kaffekoppens innehåll stå orördt och kallna.

Han lät hastigt tanken flykta några år tillbaka i 
tiden. Han tänkte på faderns själfmord och huru han genom 
sin närvaro vid det samma erhållit en vink af ödet att ställa 
sig vid den faderlösas sida. Han tänkte på, huru han 
sedan dag från dag gått och fattat ett obetvingligt tycke 
för den lilla tösen, och huru han kommit till modren och 
friat innan hon ännu fyllt elfva år. Då flög ett leende 
öfver kandidatens drag.

Hur hade Olga uppfört sig under de tre år, som hon 
tillbringat i hufvudstaden? Han måste medgifva att hon 
skött sig exemplariskt. Han hade ofta besökt henne och 
haft tillfälle iakttaga henne. Hon hade med lätthet 
tillegnat sig de kunskaper och den allmänbildning, som 
pensionatet bjudit på. Hon hade blifvit ganska hemmastadd i 
de moderna språken, spelade piano alldeles utmärkt och 
kunde uttrycka sig väl och korrekt på sitt modersmål.

Mot hennes moraliska uppförande hade han egentligen 
heller ingen anmärkning att komma med. Visserligen 
hade hon vid någon konflikt, som ibland uppstod mellan 
henne och hennes uppfostrarinnor, kunnat visa sig mycket 

häftig, men det hade snart gått öfver, och han hade icke hört 
annat än godt om henne af fru Rosenberg. Hans studier 
och andra saker hade under dessa år strängt tagit hans 
uppmärksamhet i anspråk, men i hans hjärta bodde dock 
Olga fortfarande som härskarinna. Hans beslut att en 
gång göra henne till sin hustru, om hon ginge in därpå, 
hade icke rubbats. Tvärtom, det var nu bestämdare än 
någonsin.

»Om hon ginge in därpå? Han upprepade det för sig 
själf. Ja, sannerligen, han kunde göra det klart för sig, 
hvad hon tänkte om honom. Och inte kunde han fråga 
henne det rent ut ännu, det var omöjligt. Hon var alltid 
vänlig mot honom, ja, riktigt hjärtlig, det hade han sett 
många gånger, men det kunde ju vara af en slags 
påtvingad tacksamhet, som inte alls hade med kärlek att göra, 
ty hon visste ju, att han, åtminstone till största delen, 
bekostade hennes vistelse i Stockholm. Men att han hade 
makt öfver henne och att han långt ifrån var henne 
obehaglig, det hade han då klart för sig.

I sitt hem hade hon varit tvänne gånger på kortare 
besök. Det hade icke gått många dagar förrän hon med 
tårar i ögonen bedt kandidaten, som varit hemma 
samtidigt, att få resa till Stockholm igen. För modren, som 
lefde på inackorderingar, och systern hade hon varit 
alldeles främmande, för dem syntes hon icke äga ett spår 
af sympati, och kandidaten såg orsaken till detta i hennes 
veka hågkomst af fadren, hvars minne ännu 
smutskastades af den oförsonliga modren.

Hvad som emellertid mäst gladde kandidat Höglund, 
det var, att hennes skaplynne blifvit mildare, hennes sinne 
mjukare och att de där anlagen för flyktighet och 
lättfärdighet, som han tyckt sig förmärka hos henne innan hon 
kom till Stockholm, icke märkbart vuxit utan i stället 
något försvunnit -- -- -- och så kom nu denna händelse 
och krossade alla hans förhoppningar i den vägen med 
ett enda slag. Att tillsammans med en gymnasist stjäla 
sig till en maskerad och utan vidare vara borta hela 

natten, att deltaga i nöjet till den grad, att man, när det är 
slut, kastar sig påklädd på sängen och somnar som en 
drucken människa, det gör då sannerligen inte hvem som 
hälst vid så unga år, hvilken icke äger någonting särskildt 
i blodet.

Och när han för sig själf resonnerade på detta sätt, 
öfverfölls han af sorg öfver det öde, som väntade henne, mäst 
därför att hon var så vacker. Ty vacker var hon, 
vackrare blef hon för hvarje dag, och för vackra flickor är 
världen farlig.

Efter en halftimma knackade han ånyo på hos Olga.

»Stig in», hörde han hennes röst. Den lät litet 
grumlig, det hördes att hon gråtit, medan hon klädt om sig. 
Äfven de fuktiga ögonen förrådde detta.

Nästan utan att yttra ett enda ord till hvarandra 
gingo de till pensionatet.

Fru Rosenberg gjorde stora ögon, när kandidaten kom 
med Olga, men på grund af en vink från honom 
framstälde hon inga förebråelser eller frågor. Hon uttryckte 
endast sin glädje öfver att Olga kommit tillbaka.

Kandidat Höglund hade emellertid under sin vistelse i 
Stockholm mycket att göra med den händelse, som han 
så oförmodadt kommit att få bevittna. Han hade långa 
enskilda samtal både med Olga och med fru Rosenberg.

Hos Olga sökte han utforska bevekelsegrunderna, men 
han fick icke några klara svar af henne, och hon tycktes 
inte själf förstå, hvarför hon varit så djärf. Men den 
sista tanke, som behärskade honom, då han skildes från 
henne och for till Upsala, var den: »Det dröjer inte länge, 
förrän hon gör om det igen.» Och då var det inte utan att 
den blasserade medicine kandidaten kände en tår i ögat. 
Han älskade henne värkligen uppriktigt och varmt.

Med fru Rosenberg hade han äfven samtalat. Hon 
lofvade att hålla skarp uppsikt öfver Olga och skrifva till 
honom, så fort hon uppförde sig något opassande. Olga 
blef också förbjuden att vidare umgås med sin kavaljer 
på balen.

***

Strax därpå började Olga med konfirmationsläsningen. 
Fru Rosenberg tog däraf anledning att ständigt och jämt 
förbehålla henne, hur viktigt det var att just under detta 
år iakttaga konvenansens och det korrekta uppförandets 
alla former.

På Olga värkade till sist detta eviga kältande 
alldeles outhärdligt. Herre Gud, tyckte hon, den där 
maskeradhistorien var väl inte så himmelsskriande farlig och 
den behöfde väl inte ihågkommas så länge. Till en början 
svarade hon ingenting, men det dröjde icke så länge förrän 
hon begynte ge svar på tal, så att fru Rosenberg häpnade.

Hon tyckte att lifvet i pensionen blifvit förfärligt 
tråkigt och funderade åt alla möjliga håll, hur hon skulle 
kunna komma därifrån. Hon visste nog om, att det var 
kandidat Höglund, som var den som först och främst 
bestämde öfver henne, därför att han bekostade hennes 
därvaro, men hon var väl nu inte längre något barn, och hon 
tänkte visst inte att gå och ha tråkigt hur länge som 
hälst. Hon skulle tala allvar med kandidaten, så fort hon 
träffade honom.

Förbudet att träffa Wilmer hade hon inte respekterat 
det minsta. Det smickrade henne enormt att se, huru 
förtjust den unge, stilige och bortskämde gymnasisten var i 
henne, och hon ville inte för något pris i världen uraktlåta 
att träffa honom.

Wilmer var en riktig flickjägare, som var ganska 
försigkommen i den frivola kurtisens alla mysterier. Han 
hade från första stund lagt märke till Olgas smak för 
flirtation och älskoglek; och då härtill kom att den vackra 
flickan var -- som den ungdomlige don Juanen en gång 
i en kamratkrets skrytsamt uttryckt sig -- hitintills hans 
»läckraste byte», så var det själfklart att han skulle 
använda hela sin förmåga till att uppehålla bekantskapen 
dem emellan.

Historien om Olgas maskeradbesök, där Olga gått så 
långt att Wilmer först dragit sig för att gå med, hade fått 
stanna dem emellan. Olga hade tagit hans bestämda löfte 
att han icke skulle tala om det för någon. Men efter den 
stunden hade det inträdt ett ytterst förtroligt förhållande. 
De träffades i utkanterna af hufvudstaden och drogo 
sedan långt utåt landsbygden. När Olga sent om kvällarna 
kom hem, måste hon för att förklara sin bortvaro duka 
upp den ena osanna historien efter den andra för fru 
Rosenberg, hvilken, som nämdt, särskildt detta år fordrade 
så mycket.

Det föddes brännande begär hos Olga under det år, 
då hon hade sina hemliga kärleksmöten med den 
sjuttonårige gymnasisten. Det var en ny värld, hon inträdde i, 
en värld, mot hvilken hon för första gången blickat, då 
hennes kavaljer med de mörka blixtrande ögonen under den 
oförgätliga maskeradkvällen kysst hennes nakna arm med 
sina heta läppar. Hon var då oskyldig, det var bara 
fantasien som drömt, hågen som dallrat, men sedan Wilmer 
och hon blifvit mycket goda vänner, hade sinnligheten fått 
en ny slafvinna. De kysstes icke längre som barn, de 
smektes icke på lek.

En kväll, när mörkret föll på och de spatserat på 
några skogsvägar utåt Hagaparken, hade Wilmer plötsligen 
fattat henne med ett järnhårdt tag om lifvet och kastat 
henne nästan handlöst mot marken.

Hon hade blifvit så förlägen, att hon icke kommit sig 
för att säga ett ord, utan bara sett på honom med en 
förvånad min. Men då han föll på knä bredvid henne och 
ville hålla henne kvar, hade hon blifvit förfärligt rädd för 
honom. Han var blek och ögonen glödde. Hon tyckte 
att han såg så hemsk ut, han såg ut som om han ville 
slå henne. Hon ryckte sig lös från honom, reste sig 
häftigt och började att springa. Men i ett ögonblick var han 
i fatt henne, slog armarna om halsen, böjde hufvudet 
bakåt och gaf henne en lång kyss.

»Usch, hvad du skrämde mig», hade hon sagt, »du 
skall inte göra så där.»

»Bah, förstår du inte att jag skämtade», hade han 
svarat och skrattat högljudt.



Och så hade de tagit hvarandra i hand och vandrat 
mot staden under glam och skratt.

Hon längtade efter dess möten. Hon kände med sig 
själf, att hon inte var allvarligt kär i Wilmer, det hade 
hon för rästen aldrig sagt honom, men det var ett behof 
af erotik och svärmeri, som hon fick tillfredsställa.





FEMTE KAPITLET



Det var en eftermiddag vid femtiden.

I det lilla rum, som hon ensam disponerade i fru 
Rosenbergs pensionat, satt den snart sextonåriga Olga 
bekvämt tillbakalutad i en liten förmakssoffa, som stod vid 
ena väggen, och studerade girigt en roman.

Det var en fransysk roman, som långt ifrån var fri 
från en del slipprigheter, men hvars spännande innehåll 
helt ryckte sin läsarinna med.

Olga var en passionerad romanläserska. Och i 
synnerhet dessa mindre djupsinninga skildringar, hvilka 
betraktade kärleken som en lek och hvilka doftade af den 
franska salongskurtisens starka parfym, slukade hon med 
begärlighet. Fru Rosenberg hade visserligen sökt utöfva 
censur öfver hennes lektyr, men det var ingen konst för 
Olga att skaffa sig hvilka böcker, hon önskade, och att 
studera dem vid lämpliga tillfällen, då hon fick vara ensam.

Den »fröken Olga», hvilken nu sitter med den ena 
armen slingrad om nacken och med det ena benet lättjefullt 
kastadt öfver det andra, är en ung flicka, som just nu står 
på öfvergångsstadiet att blifva kvinna.

På det senaste året hade hon både i andligt och 
kroppsligt hänseende utvecklats förvånansvärdt. Det hade 
kommit någonting själfsäkert öfver henne i högre grad än 
någonsin. Det låg någonting slugt och viljestarkt i 
blicken, som förtäljde om en inre medvetenhet om hennes 
persons intagande företräden och afsikten att också begagna 
dessa i kampen för tillvaron.

Till det yttre hade hon under dessa månader vunnit 
ofantligt. Gestalten hade afrundadts, den barnsliga 
skepnadens kantigheter hade gått bort och formernas 
symetriska linier förenat sig, smält samman till någonting 
helgjutet af sällsynt skönhet. Det låg en tjusande harmoni 
öfver hela hennes utseende. Det var ingenting som stötte, 
ingenting oskönt, som bröt af mot det hela och som 
blicken hakade sig fast vid. Hon värkade icke som en pudrad 
modedocka, som på promenaden likt en meteor i förbifarten 
bländar vår blick, men ej tål närmare granskning. 
Hennes skönhet ägde någonting af marmorstatyns 
fasthet och gedigna glans. Det ljusa hårets lockar hade 
lagt sig något, yfvigheten hade dämpats, men den koketta 
skicklighet hvarmed hon nu lärt sig att lägga upp 
det, framhäfde dess säregna guldfärg bättre än någonsin. 
De stora ögonen dominerade fortfarande intrycket af 
hennes person, det låg någonting af den klarblå himlens 
gripande dunkel i dem.

Hon var en skönhet af första rang . . .

Det ringde på tamburklockan. Hon hörde pigan gå 
genom tamburen och öppna.

Om några ögonblick knackade någon på dörren till 
hennes rum. Hon slängde undan boken på en stol 
och kastade en hastig blick i spegeln, i det hon reste 
på sig.

»Stig in!»

»Goddag, Olga!»

Det var kandidat Höglund.

»Är du i Stockholm?»

»Som du ser.»

»Det var riktigt roligt», sade hon med oförstäld glädje 
och räckte honom handen.

Han såg på henne med en lång blick. Det låg 
älskarens förtjusning däri.

»Hvad hon är vacker, hvad hon utvecklar sig till sin 
fördel», tänkte han för sig själf.

Han slog sig ogeneradt ned bredvid henne och 
började att resonnera om ditt och datt. Han hade rest till 
Stockholm af en nyck. Det hade kommit på honom, sade 
han. Att han längtade efter henne, det sade han 
visserligen icke, men det var dock rätta orsaken.

Han frågade henne, om hon ville gå med på teatern. 
Naturligtvis ville hon det, hennes hjärta klappade, bara 
hon tänkte på teatern. Då det blef frågan om, hvilken 
teater de skulle besöka, föreslog han Operan, där det gafs 
»Lohengrin».

»Nej, vet du, det göra vi inte», tyckte hon, »de här 
operorna äro alltid så högtidliga och gudsnådliga. Jag 
föreslår att vi i stället . . .»

». . . går på Vasateatern och ser 'Tiggarstudenten', 
inte sannt?» inföll han skämtsamt.

»Ja, det menade jag värkligen». Hon sökte att med 
ett skratt dölja en liten förlägenhet, som hon ej kunde 
tillbakahålla vid hans förmåga att spå rätt. »Men 
'Tiggarstudenten' är väl ingenting farligt», fortsatte hon med 
oskyldig min.

»Har jag sagt det? Du ser bara, att jag känner din 
smak.»

»På Operan tycker jag man sitter och somnar -- -- -- 
ja, det vill säga bara ibland -- jag tycker musiken låter 
så invecklad, det är som man lade en hel hop toner i en 
gryta och så tog en visp och rörde om dem allihopa på 
en gång.»

»Ha, ha, du är då alldeles för sträng mot våra stora 
mästare.»

»Det vill säga, nog finns det mycket vackra saker i 
de här stora operorna, men man skall vara så fasligt 
musikalisk för att begripa det fina. Nej, tacka vill jag i 
operetterna. Där, ser du Oskar», hon steg upp, reste sig på 
tåspetsarna och gjorde några lifliga piruetter, medan hon 
gnolade en bekant operettmelodi, »där kan man ta på 
melodierna, man tycker, att man vill gå och hoppa med, 
det är så det spritter i benen. -- Tycker du inte likadant?» 
-- sade hon hastigt och vände sig mot honom, då hon 
såg, att han satt och fundersamt betraktade henne.

»Jo, naturligtvis -- -- -- fastän inte i så hög grad», 
svarade han litet farbrorsmessigt.

Han köpte två biljetter på första parkett. Olga hade 
naturligtvis tagit på sig sin bästa klädning. Den stötte i 
gulbrunt och klädde henne utmärkt väl. Särdeles passade 
den alldeles öfverdådigt till hennes hår. Hon hade ofta 
lagt märke till det, och det var därför med en viss 
stolthet hon uppträdde, när hon fick taga på sig den.

När de på vägen till teatern gingo förbi en 
blomsterhandel, hade han frågat henne, om hon ville ha en ros. 
Hon hade valt ut en gul. Hon gick med den i hand tills 
hon kom på teatern. Framför spegeln i antichambern satte 
hon den på ett utmanande sätt i håret.

Då kandidaten märkte det, hviskade han till henne 
bedjande: »Olga, sätt inte den där bjärta rosen i håret, 
det klär dig inte.»

Hon låtsade inte förstå honom, utan steg in i 
salongen utan att ha flyttat rosen.

Det flög en skugga öfver kandidatens ansikte.

»Det klär dig inte», hade han sagt. Men han måste 
inom sig själf medgifva, att han ljugit medvetet. Det 
klädde henne alldeles utomordentligt. Den gula rosen flöt 
samman med det guldgula håret och gaf därigenom en 
färgvärkan af yppersta slag. Men kandidaten var rädd för de 
vanliga teatersnobbarna bland operett-teaterns publik. Han 
tyckte att det låg för raffineradt koketteri i att plasera 
rosen så djärft, han ville ej att hon skulle väcka något 
uppseende. Det var en slags svartsjuka, som började 
uppstå hos honom.



Olga njöt ofantligt af den glada operetten. 
Hufvudrollen spelades af en aktör, som var begåfvad med en 
klangfull tenorbaryton och ett äkta operett-temperament. 
Det låg eld i hvarje rörelse, det sprakade gnistor i hvarje 
ton. Härtill kom att han ägde ett markeradt teateransikte 
och mörka, spelande ögon.

Det var första gången Olga såg honom. Hon hade 
nog hört talas om honom, men de ytterst få gånger, hon 
varit på denna teater, hade han ej uppträdt i någon roll.

För hvarje akt, för hvarje scen, där han uppträdde, 
sjönk Olga ned allt mer inför hans fötter, svärmande och 
beundrande. Hon kunde inte komma ifrån den tanken, 
att han just i denna pjes framstod som det manliga ideal, 
hon drömt om. Hon njöt af att höra hans röst, att se 
hans ansikte, att följa med hans rörelser. Det var en 
mängd omständigheter, som här samvärkade att fånga 
hennes sinne.

Men så kom en tanke, som slog henne genom sin 
nykterhet: det är på scen, han ser sådan ut -- hvem vet, 
hur han tar sig ut utanför rampljuset, när sminken 
tvättats bort och den klädsamma operettdräkten utbytts mot 
vanliga kläder.

Det var inte utan, att han sjönk en smula i hennes 
ynnest, då den där prosaiska tanken trängde sig på henne. 
Men hennes svärmeri för den glade sångaren hade dock 
varit tillräcklig att alldeles förflytta hennes fantasi till 
romantikens luftiga rike. Hon svarade fåordigt och 
tankspridt på alla frågor, som kandidaten stälde till henne. 
Ja, han tyckte, att hon var så oberättigadt främmande för 
honom, att han inte var långt ifrån att blifva grundligt 
förargad.

Olga, hon såg icke specielt honom. För henne var 
han i detta ögonblick en snäll och treflig menniska, som 
hon var bekant med och som varit hennes välgörare, men 
ingenting annat. Hon såg de vackra, ljusa damtoaletterna 
omkring sig, och hon kände en stark åtrå efter att i 
elegans och smak en gång få öfverglänsa dem alla. Hon såg 
de nobla modeläjonen och de i välsittande uniformer 
uppsträckta löjtnantssnobbarna, hvilkas kikare till kandidatens 
harm alltför ofta riktades mot den unga, ovanligt vackra 
damen med den gula rosen i det guldgula håret, och hon 
kände en besynnerlig längtan efter att en gång få se alla 
dessa eleganta gentlemän liggande i dyrkan för hennes 
fötter, tiggande om de ynnestbevis, hon behagade dela 
ut . . .

Och ju längre hon dvaldes i den varma 
teateratmosfären, ju längre hon betraktade den bildsköne 
operetthjältens lifliga gester och tjusades af hans klingande tenor, ju 
mer fördjupade sig hennes tankekraft i dessa romantiska 
framtidsplaner. Det var liksom hon tyckte att 
operettmusikens sprittande, lekande toner var bröllopsmarschen vid 
hennes förmälning med det värkliga lifvet, det blodfulla, 
njutningsrika, frihetsmättade lifvet.

Kandidat Höglund hade gifvit akt på henne under hela 
aftonen. Det var med riktig smärta, han såg, hur litet hon 
intresserade sig för honom och med hvilken förtjusning 
hon söp in operettens och teatersalongens nöjesluft, 
hvilket för honom bara var glitter och ytlighet. Han hade sett 
för mycket af lifvet för att kunna förstå, hur det där 
kunde äga en sådan trollmakt. Han besvärade sig icke 
med att undersöka Olgas karaktär och sinnesstämning. 
Han tyckte att det var bevis på barnslighet.

»Du blef visst kär i den där tenoren?» sade han litet 
hånfullt, när de voro på hemvägen.

»Är du svartsjuk då?» frågade hon, med helt och 
hållit skämtsam anstrykning i tonen.

Det var första gången, som han hört henne -- ens på 
skämt -- antyda något sådant angående deras förhållande 
till hvarandra. Han visste knappt, hvad han skulle svara. 
Icke ville han allvarligt besvara ett skämt om en dylik 
sak, och inte ville han heller med ett liknande skämt 
gifva henne den föreställningen, att »svartsjukan» icke låg 
inom möjlighetens område.

»Ja, kanhända det», svarade han likgiltigt.

De gingo alldeles tysta bredvid hvarandra. I Olgas 
hjärna arbetade ännu återklangen från aftonens 
romantiska fantasier med högtryck. Kandidaten gick och 
funderade på, om icke tidpunkten nu vore inne för honom att 
gifva Olga en förklaring. Han kände, att han icke kunde 
släppa henne så lätt, och att det snart skulle vara för sent.

När han låst upp porten åt henne och fattat hennes 
hand för att säga godnatt, tryckte han den med ovanlig 
värma.

»Jag kommer igen i morgon för att resonnera litet 
allvarligt med dig, Olga. Du är tillräckligt kvinna för att 
ha förstått, att du är mer för mig än en väninna. Jag 
kommer för att höra, hvad du tänker om mig. Godnatt! 
Sof godt! Vi träffas i morgon.»

Han yttrade detta mycket hastigt, men Olga hörde 
huru orden vibrerade af undertryckt rörelse. Men ett 
olämpligare ögonblick för dessa ord hade han näppeligen 
kunnat välja. Det var operettsångaren, som i kväll var 
Olgas hjälte. Kandidat Höglund, han var bara en vanlig 
människa, som totalt fördunklades af den andres 
imponerande gestalt.

Men på samma gång uppväckte hans ord någonting 
känsligt och varmt inom Olga. Hon förstod, att han 
menade allvar och att han ville göra henne lycklig. Hon 
visste, att han var en god människa och att hon hade 
honom att tacka för allt, hvad hon fått lära. Dock, hon 
kunde väl inte gifva bort sig nu, just nu, när hon kände 
i blodet dessa starka pulsslag af trängtan efter lifsglädje 
och frihet. Nej, nej, hon kunde inte.

Hon såg på honom, strök med handsken öfver hans 
kind och sade i nästan öm ton:

»Icke i morgon, Oskar, en annan gång!»

Därpå sprang hon in i förstugan utan att afvakta 
hans svar, låste igen porten och hastade uppför trapporna 
till sitt rum.

Kandidaten stod där utanför en lång stund och 
stirrade mot den låsta porten, som om den vridits i lås bakom 
hans kärlek och lycka. Hennes smekning kände han ännu 
på sin kind och hennes sista ord återljödo ännu i hans öron.

Skulle hon aldrig komma att älska honom, hade 
barnet vuxit ifrån honom? Han hade handlat oförståndigt, 
han hade varit för stark idealist.

Han sökte att le ett resigneradt leende och gick nedåt 
storstadsgatan mot hotellet, där han bodde, sakta 
hvisslande en vemodig melodi.

En högrest kvinna med svällande former, klädd i en 
stor hatt och elegant spetskappa, mötte honom. Ögonen 
spelade fräckt åt alla håll och han såg, att hon var litet 
berusad, ty hon gick osäkert. När hon kom midtför 
honom, slog hon honom rätt öfver benen med sitt parasoll 
och sade i rå ton:

»Mjukis, lilla putte, ska' vi gå hem och ha roligt?»

Det kväljde honom, när han hörde denna fråga uttalas 
af denna kvinna och med detta tonfall; han drog sig 
undan som för ett orent djur.

Han betraktade henne. Hennes byst hade utan 
tvifvel en gång varit vacker och smidig, nu var den 
uppsväld af starka drycker. Hennes ansikte hade helt säkert 
en gång varit skönt, nu var det anfrätt af last och synd.

Skulle han få se Olga sådan om några år? Det var 
en dum tanke, men han kunde inte hindra att den kom 
fram. Och han skakades af en rysning, när han tänkte 
på den lilla varelsen, som var så söt och så fin. Men 
hvad skäl hade han egentligen att inbilla sig något sådant? 
Nu var han enfaldig, tyckte han.

»Nå, hvad vill du, har du inga pängar i kväll, hva'?»

Hon gjorde en svängning med parasollen och log ett 
rått, hånfullt skratt.

Han svarade ingenting. Han gick med vämjelse 
därifrån.

Redan följande dag återvände han till Upsala, utan 
att ha tagit farväl af Olga.

***

Några dagar därefter gjorde Olga en upptäckt, som 
satte i gång tusen djärfva planer i hennes hufvud. Hon 
kom nämligen af en ren slump att upptäcka att barytonen 
från Wasateatern bodde på samma gata som hon. Det 
starka intryck, han gjort från scenen, hade icke på långt 
när ännu förbleknat, och hon hade brunnit af nyfikenhet 
att få se, hur han tog sig ut i privatlifvets 
hvardagsförhållanden.

En eftermiddag, när hon skulle gå hem och kom 
midtför ett hus, beläget på samma gata och ett tjugutal steg 
från pensionen, såg hon en ytterst elegant herre gå in i 
portgången på huset. Hon kände, att han, i likhet med 
hvad herrarna bruka göra med vackra flickor, närgånget 
fixerade henne, och då hon ett ögonblick återgäldade hans 
blick, slog henne i sekunden den tanken: »Hvem är han? 
Jag har sett honom förut!»

Hon behöfde icke fundera länge. Hon var genast på 
det klara med, hvart hon sett dessa ögon och denna 
profil. Det var sångaren i 'Tiggarstudenten'.

Hon kände, att hon rodnade starkt. Och hon vände 
sig hastigt om, för att han inte skulle märka hennes 
rodnad.

Olgas intryck af honom utanför teatern minskade icke 
hennes öfverspända svärmeri för honom. Han hade sett 
lika bra ut på gatan som på scen och han hade fört sig 
med samma öfverlägsna elegans.

Hela eftermiddagen gick hon som i en dimma. Hon 
såg bara dessa mörka, skarpa ögon och denna smidiga 
växt framför sig, hvart hon gick. Hon måste ta reda på, 
om han bodde där, och hon måste söka att åter få se 
honom. Hon kände en obetvinglig åtrå därefter.

Hon gick ut flera gånger på eftermiddagen och stälde 
oafbrutet sina steg mot huset, där hon sett honom gå in, 
i hopp om att träffa honom ånyo.

Då detta icke lyckades, fattade hon det beslutet att 
gå upp i våningarna och se efter, om hans visitkort fans 
på dörren i någon af dessa. Hans namn kom hon 
väl i håg från affischen. Med klappande hjärta, som om 
hon skulle gå dit upp och stjäla någonting, smög hon sig 
uppför trapporna. Utan att möta någon, som skulle sett 
hennes förlägenhet, kom hon upp i första våningen. Hon 
gjorde hastigt en öfverblick på dörrarna. Där fans icke 
det visitkort, hon sökte.

Hon betänkte sig ett ögonblick, innan hon gick vidare. 
Men hon ville se hans namn, hon ville tillfredsställa sitt 
starka begär efter att få någon underrättelse om honom. 
Hon gick med snabba steg äfven uppför nästa trappa.

På den första dörr, hon fäste blicken, fans en 
blankslipad silfverplåt, å hvilken i sirliga svarta bokstäfver 
lästes namnet: »Edvard Brun» -- det var hans namn.

I ett par minuter stod hon och bara stirrade på den 
glänsande plåtens svarta inskrift. »Edvard Brun» -- 
dessa ord, namnet på en tenorbaryton från en 
operett-teater, inneslöt för henne alla de brännande behof, hon kände 
efter ett lif i fröjd och sinnesrus, efter sång och kyssar 
och smekningar och svärmeri och äfventyr. I detta 
ögonblick var hon inte sig själf mäktig. Det var den unga, 
barnsligt veka bachantinnan från maskeraden i 
gymnasistens sällskap, som blifvit en kvinna med starka passioner 
och mogna önskningar; det var teaterkvällens öfverspända 
fantasier, som togo fast form i hennes hjärna och slogo 
ut likt flammande lågor kring hennes själ.

»Edvard Brun, Edvard Brun» -- det ringde i hennes 
öron, icke därför att själfva namnet innebar något ovanligt 
eller något särskildt vackert, utan därför att det utgjorde 
i denna stund brännpunkten af hennes inre lifs starkaste 
dragningar och begär.

Just som hon skulle gå mot trappan, för att stiga ned 
igen, öppnades tamburdörren. Hon vände ryggen mot den. 
Hon tordes icke vända sig om. Hvem var det?

Innan hon hunnit öfvertänka hvad hon skulle svara, 
ifall hon blef tilltalad, hörde hon en mjuk, böjlig stämma 
säga alldeles inpå henne:

»Hvem söker Ni, min lilla fröken?»


Hon lutade armen svagt mot hans axel. (sid. 77).


Hon vände sig mot den frågande. En enda blick var 
nog att öfvertyga henne, att det var Brun själf, som 
kommit ut. Hvad skulle hon svara? Det var då också, tyckte 
hon, inte så vackert att tilltala henne på detta sätt.

»Jag söker ingen», svarade hon en smula buttert.

»Inte det, det var kuriöst», sade han med ett tonfall, 
som kunde tydas på olika sätt.

Nu stodo de midtför hvarandra. Brun, som 
naturligtvis var en riktig amatör på vackra kvinnor, slukade henne 
med ögonen. Ett vackrare anlete hade han knappast sett. 
Olga slog nu upp sina stora blå ögon och såg honom rakt 
i ansiktet. Hon skulle då visa honom att hon inte var 
något barn, fastän hon kanske såg barnslig ut.

Men den blick, hon gaf honom, måtte omedvetet ha 
kommit att innehålla något mer än hon åsyftade, ty han 
trängde sig alldeles inpå henne, fattade henne plötsligt 
öfver handleden och sade i en till hälften utmanande och 
till hälften segerviss ton:

»Ni sökte mig! Bekänn det! Jag ser det på er!»

Det var icke första gången som den bortskämde och 
fruntimmersvane aktören så här apropå träffat tillsamman 
med någon af sina passioneradt beundrande åskådarinnor 
från teatersalongen. Hans instinkt bedrog honom inte.

Olga blef förfärligt förlägen. Hon blef röd som en 
pion, och hon tyckte, att hon ville sjunka genom golfvet.

Men Brun hade genast fattat situationen. Han insåg 
att han här hade en pikant bekantskap att göra, och han 
ville sannerligen inte låta tillfället gå sig ur händerna.

Då Olga ingenting svarade, såg han på henne med 
ett intagande leende och sade med en röst, som lät 
betydligt behagligare än förut:

»Har Ni lust att följa med in och se hur jag bor? 
Jag skall sjunga en sång för er, om Ni önskar.»

Olga stod tyst. Hon ville icke svara nej, hon fick 
hjärtklappning, när hon tänkte på hur roligt det skulle 
blifva. Men kunde hon säga ja?

Hennes tystnad var dock lika med ett indirekt 
medgifvande. Han förstod det.

»Seså kom, jag skall icke göra er något illa, det 
försäkrar jag», sade han helt hastigt och tog henne 
ogeneradt under armen, »vill Ni?»

»Ja», hviskade hon sakta, och en half minut därefter 
slogs dörren igen efter henne. Hon hade gifvit sig på 
nåd och onåd.





SJETTE KAPITLET.



»Nu skall Ni för det första taga af er kappan och för 
det andra säga, hvad Ni heter.»

Han hjälpte henne artigt af med kappan, och när 
hon sagt sitt namn, sade han med förtjust min:

»Det var ju ett utmärkt vackert namn. Olga Löfborg», 
upprepade han, »vet Ni, det klingar riktigt ståtligt.»

Olga tyckte nog att hennes namn inte var mycket att 
fästa sig vid, men hans smicker förfelade heller icke helt 
och hållet sin värkan på henne.

»Jag är ungkarl, som Ni förstår, men därför skall Ni 
inte vara förskräckt för mig», sade han leende, i det han 
slog upp dörren till salen och med en världsmannalik gest 
bad henne stiga på, »jag är visst inte någon mänskoätare.»

Han skrattade så att de regelbundna, krithvita 
tänderna lyste.

Olga smittades af hans munterhet. Hennes blyghet 
började ge vika för en behagfull känsla af lycka öfver att 
kunna få stå i något slags vänskapligt förhållande till den 
eftersökte, berömde sångaren. Hon kände riktigt en viss 
stolthet, hon tyckte att det var den första triumf, hon 
vunnit. Låt vara att slumpen kommit henne till hjälp, men 
-- så tänkte hon för sig själf -- om hon varit ful och 
otreflig, så hade han bestämdt icke gjort sig besvär att 
förmå henne att stanna. När hon tänkte på hvarför han 
kanske gjort det, så kände hon hur kinderna blefvo röda 
och heta; men hon ville ha någon omväxling, hon ville ha 
litet extra roligt, och hon skulle inte vara nog dum att dra 
sig tillbaka, när hon hade någon utsikt därtill.

Brun hade en ytterst komfortabelt inredd våning. 
Salen, dit Olga blifvit införd, var möblerad med en gedigen 
prakt. Tapeter, mattor, gardiner, möbler, allt var 
hållet i en mörkblå stil och sammanbands af en artistiskt ren 
harmoni. På Olga värkade det som en uppenbarelse, hon 
fann sig nästan förvirrad. Det var första gången hon såg 
en dylik, verkligt nobel salong.

Brun tryckte henne med mildt våld ned i en af 
de mörkblå länstolarne och slog sig vördnadsfullt ned 
bredvid.

»Tycker Ni inte att det är lustigt, att två människor, 
som se hvarandra för första gången -- nå, mig har Ni 
väl sett förut, förstås», instack han med aktörers vanliga lilla 
egenkärlek, »... att två för hvarandra okända människor 
efter en liten stund sitta så här förtroligt och språka vid 
hvarandra?»

Han såg skarpt på henne med sina svarta ögon.

»Ni tycker allt, att jag burit mig riktigt okvinligt åt, 
inte sannt?» frågade hon till svar.

»Okvinligt -- nej bestämdt inte. Inte behöfver man 
vara någon blyg gås för att man är kvinna.»

»För rästen var det Ni, som nästan tvingade mig att 
gå in till er.»

»Man kan inte tvinga ett fruntimmer till någonting, 
som hon inte själf vill.»

»Ni tror alltså, att jag gärna ville?» frågade Olga med 
en blandning mellan ironi och skälmskhet.

»Jag smickrar mig med det. Vi aktörer äro ju alltid 
en smula egenkära, som Ni vet.»



Olga beslöt inom sig själf att från första stund lägga 
bort all skrymtande sipphet. Blef det någon bekantskap 
dem emellan, så skulle hon visa, att hon väl visste, hvad 
hon gjorde. När hon nu återfått sin fullt normala 
sinnesstämning, svarade hon utan betänkande:

»Nåja, jag kan ju bekänna, att jag gärna ville råka er.»

Han lade armen med en hastig rörelse på kanten af 
hennes stol och utbrast eldigt:

»Ni är charmant. Ni har något i ert sätt, som värkar 
ovanligt bedårande.»

»Och hvad kan det vara?»

»Det kan jag icke säga genast. Men jag skall 
förklara det, innan vi skiljas.»

»Behöfver Ni så lång tid att studera mig?»

»Jag, som studerat så många andra kvinnor förut så 
lätt -- är det så Ni ville säga?»

»Ja, ungefär så.»

»Ni tror alltså, att jag är en riktig kvinnojägare. Är 
det inte möjligt, att Ni kan misstaga er däruti?»

»Jag tror inte att Ni behöfver jaga kvinnorna, jag tror 
att de komma själfmant?»

»Som Ni --» sade han lite elakt.

»Ja, som jag», svarade hon.

»Och därför är Ni svartsjuk?» frågade han med ett 
leende, som hon tyckte var försmädligt.

»Svartsjuk . . . hvad tänker Ni på . . . inte har jag sagt 
att jag är kär i er?»

Hon skulle visa honom, att han inte kunde säga hvad 
som hälst till henne, hvilket han kanske brukade göra till 
de andra.

»Det tror jag heller inte, men jag tror, att Ni 
intresserar er litet för mig.»

»Det kan Ni ha rätt i, ty annars sutte jag inte här.»

»Nå då skall jag göra er en fråga: hvarför intresserar 
jag er? Är det som sångare eller som människa?»

»Hvilka samvetsfrågor! Jag trodde annars, att Ni var 
så stor sångare, att man inte kunde göra en sådan indelning.»

Nu var han slagen. Hon hade undvikit fällan.

»Ni har ett godt förstånd, märker jag. Jag gömmer 
min nyfikenhet till en annan gång.»

»Vill Ni då ovilkorligen veta, hvarför Ni träffade på 
mig i er farstu?»

»Nej, jag vill inte veta någonting. Jag vill endast, 
att Ni skall lofva mig att komma tillbaka. Vill Ni ge mig 
det löftet?»

»Det beror på hur Ni håller ert löfte mot mig.»

»Hvilket löfte?»

»Ni lofvade att sjunga.»

»Det skall jag visst, det. Men jag kan säga er i 
förtroende, att det är inte ofta, som jag låter förmå mig att 
sjunga för någon så här privatim.»

»Så mycket större ära för mig.»

»Jag tackar för komplimangen!»

Han steg upp och började spatsera omkring på den 
mjuka brysselmattan. Olga satt tyst och lutade hufvudet 
mot sin arm, som hvilade på stolkarmen.

När han kom midtför henne, lade han plötsligen 
handen på hennes hufvud, strök sakta öfver hennes hår och 
sade i öm ton:

»Ni har det vackraste hår, jag sett.»

Hon ryckte till och blef blossande röd.

»Nej, så där får Ni inte göra», sade hon, »jag sitter 
bara och väntar på, att Ni skall börja sjunga.»

»Ja, det var sant!»

Han satte sig vid pianot. Det var en elegant, 
svartpolerad flygel, som stod midt på golfvet i den stora 
salen.

Olga satt med ryggen mot den samma. När hon af 
artighetsskäl ville vända sig om, sade han:

»Nej, sitt stilla som Ni sitter. Det är endast på 
teatern, som jag vill att folk skall se på mig, då jag sjunger».

Det var en aria, han sjöng. En aria, som i trollska, 
smekande toner besjöng den ideella, smäktande kärleken. 
Olga tyckte inte riktigt om orden, men melodien och röstens 
vemodiga färgklang grepo henne så djupt, att hon hade 
tårar i ögonen, då han slutat.

»Tack», sade hon, nästan litet högtidligt, steg upp och 
räckte honom handen. »Nu måste jag gå.»

Han bockade sig och gjorde en sådan där stor gest, 
som hon flera gånger sett honom göra på teatern, i det 
han sade:

»Det är ju sant, jag har alldeles glömt att fråga er, 
hvar Ni bor. Ni är kanske hemma här i huset?»

»Nej, några hus härifrån.»

»Nå, då får Ni inte långt att gå!»

»När då?»

»När Ni kommer hit nästa gång.»

»Och jag är välkommen?»

»Jag försäkrar, att jag skall längta efter er.»

»Och hvad skola vi göra?»

»Vi skola prata en stund, och så skall jag sjunga en 
stump och så . . .»

». . . skall jag gå.»

»Vill Ni komma i morgon kl. fem, så skall jag vara 
hemma?»

»Men kommer jag inte precis klockan fem, så 
behöfver ni inte vänta på mig.»

»Jo visst kommer Ni . . .»

Han räckte henne hatten och hjälpte henne på med 
kappan.

Just som han stod färdig att lägga handen på låset 
för att öppna dörren åt henne, fattade han henne häftigt 
om lifvet och sade med en passionerad röst:

»Ni måste ge mig en kyss. Jag släpper er intet förr.»

»Herr Brun . . . jag ber er . . . låt mig gå . . .»

»Ni får inte säga nej . . . jag vill inte skiljas på detta 
sätt ifrån er . . . Ni . . . som är så vacker . . .»

Han tryckte henne hårdt intill sig. Hon gjorde intet 
motstånd. Han kysste henne upprepade gånger på kinden, 
på pannan, på munnen.

»Låt mig gå», hviskade hon bönfallande.

»I morgon klockan fem. Farväl», sade han med 
beslöjad röst och sköt henne ut genom dörren.

Hon sprang nedför trapporna. Hon var rädd för att 
någon skulle få se henne.

Hennes hjärta klappade, så det höll på att sprängas. 
Fastän hon kände, att hon icke burit sig rätt åt, 
genomströmmades dock hela hennes varelse af en outsäglig lycka. 
Hans kyssar brunno ännu i hennes ansikte. Hon tyckte 
det var en öfvernaturlig njutning. Hon såg ännu hans 
svarta ögon, som lyste af passionen, och hans bleka 
ansikte. Hon älskade honom,

Hon hade lofvat att träffa Wilmer på aftonen, men 
hon gick ej till mötesplatsen. Hon förstod, att han nu icke 
var den samme för henne som förut. Det var Edvard 
Brun, hon ville träffa, han och ingen annan.

Hon föregaf att hon var dålig och brydde sig därför 
icke om att gå och äta kvällsmat i pensionatets 
gemensamma matsal. Hon låg på soffan och stirrade planlöst i 
luften under flera timmar, tills hon somnade af 
själströtthet. Hon somnade med leendet på läpparna. Det sista, 
hon tyckte sig höra, var en återklang af hans vackra röst 
i den smäktande kärleksarian.

***

Tio minuter öfver fem tryckte Olga på den elektriska 
klockan i Edvard Bruns våning.

Han öppnade själf dörren. Hon såg på hans ansikte, 
att hon var väntad med otålighet.

»Tack för att Ni kom», sade han och tryckte hennes 
hand.

»Jag borde inte ha kommit», sade hon litet surmulet.

»Hvarför det -- Ni kände på er, att jag längtade 
efter er.»

»Men . . .»

Hon afbröt sig hastigt. Hon hade tänkt att göra 
honom en förebråelse för hans beteende, när de skildes i går, 
men hon kom sig icke för det.

Utan att han bad henne därom, tog hon af sig kappa 
och hatt, Han stälde sig i salsdörren och bad henne med 
en artig bugning att stiga på.

På ett litet bord framför soffan stod en butälj vin, 
jämte konfekt.

»Ni tillåter väl att jag bjuder på ett glas vin?» 
frågade han.

»Jag vet inte . . .»

»Seså -- -- nu skall ni vara ogenerad -- -- jag har 
sannerligen tagit fram det bästa, jag äger, och jag skulle 
bli mycket ledsen, om Ni försmådde det.»

Under det han sade detta, hade han redan slagit opp 
två glas. Den klara röda vätskan lyste så behagligt i de 
små slipade glasen.

»Skål!» Han höjde sitt glas.

Olga fattade det andra och klingade med honom. 
Därefter slog hon sig ned i ena ändan af den eleganta soffan. 
Liksom af en händelse slog han sig ned i den andra.

I dag blef samspråket lifligare. Båda voro ytterst 
disponerade. Olga tyckte, att Brun var den angenämaste 
sällskapsmänniska i världen. Han serverade små 
skvallerhistorier ute från staden, han berättade pikanta 
kulissinteriörer från teatrarna.

Hon var också själf vid ett briljant lynne. Hennes 
frågor voro träffsäkra, hennes infall lediga, och hon 
utvecklade i samtalet en afrundad humor, som slog själfve 
Brun, salongsresonnören par preference, med förvåning.

En timme flög förbi, utan att de hade en aning därom. 
Olga hade redan druckit ur det andra glaset vin, och Brun 
gaf akt på, huru hennes kinder purprades och ögonen 
strålade. Han hade flyttat sig allt närmare henne och han 
hade lagt armen om hennes nacke, utan att hon gjort ett 
försök att hindra det.

Han föreslog, att de skulle lägga bort titlarna. Det 
var hon också genast med om.

»Om du vill, skall jag hjälpa dig in vid teatern. Jag 
är säker om att du skall komma att göra lycka där.»

Hon skrattade hjärtligt åt det förslaget.

»Så du pratar», sade hon. »Jag har inte en aning om, 
hur man skall utföra en roll.»

»Det kommer af sig själf, när man har anlag i blodet».

»Och det tror du, jag har?»

»Jag är säker på det.»

»Men hvad tror du fru Rosenberg och min mor skulle 
säga?»

Hon hade vid ett tillfälle under resonnemanget liksom 
i förbigående kastat fram, att hon uppfostrades i ett 
pensionat och att hennes föräldrahem icke var i Stockholm. 
Att hennes vistelse därstädes bekostades af en medicine 
kandidat, som varit god vän med hennes far, talade hon 
däremot icke om.

»Asch, deras motstånd kunde du alltid öfvervinna, 
när du fick något intyg på, att du kunde användas», 
svarade han.

Hon såg frånvarande framför sig. Skulle teatern 
erbjuda henne något lif, som kunde tillfredsställa henne?

»Ett glas vin till dricker du, inte sant?» frågade han, 
i det han höjde den i ett dyrbart silfverställ stående 
butäljen.

»Nej tack, nu vill jag inte ha mer», svarade hon 
hastigt och steg upp.         

Han reste sig äfven, tog henne under armen och sade:

»Nu måste jag visa dig hur jag bor; det har jag 
alldeles glömt bort, vet jag.»

Arm i arm spatserade de genom hans våning, som 
bestod af fem rum, alla lika praktfullt och artistiskt stilfullt 
inredda.

Åh, hvilken oerhörd njutning Olga tyckte det var, 
att gå på dessa tjocka, mjuka mattor, och huru den 
smekte hennes öga och hennes lyxbegär, denna dyrbara, 
nobla prakt, som kännetecknade den uppburne artistens 
hem.

När de kommo in i salen igen, slog han sig ned vid 
pianot, utan att hon bad honom därom.

»Ställ dig bredvid mig, skall jag sjunga det 
vackraste jag har», sade han.

Hon stälde sig intill honom och lutade armen svagt 
mot hans axel. Hon fann ingenting märkvärdigt i att hon 
gjorde det. Det var som om de känt hvarandra under 
många år. Hon tyckte att det var »himlen», som fört dem 
samman. Först nu tyckte hon att hon lefde. Nu kände 
hon sig så där värkligt lycklig, som hon så ofta önskat. 
Hon skulle velat stanna i denna parfymerade luft, bland 
dessa eleganta möbler, på dessa svällande mattor, vid 
hans sida, hörande honom sjunga och tala, i hela sitt lif, 
om det varit möjligt.

Hans hvita juvelprydda fingrar gledo som ormar 
öfver tangenterna. Hvilka perlband af toner de framkallade!

Han sjöng den ena kärleksmättade sången efter den 
andra. Det var hela kaskader af välljud, han lockade 
fram ur sin strupe.

Hon stod där andäktigt lyssnande. Hon kände hela sin 
själ upplösas af tacksamhet öfver den sällhet, han beredt 
henne.

När han slutat, följde hon endast en ögonblicklig 
impuls, då hon lutade sig ned och tryckte en lång, brännande 
kyss på hans läppar.

Deras ögon möttes. I hennes låg det sextonåringens 
svärmeri, det brådmogna barnets tacksamhet för att han, 
den firade och vackre sångaren, behagade skänka henne så 
mycken vänskap och lycka. I hans brann den råa 
lidelsen, begäret efter ungdom och raffinerad kurtis.

»Olga -- -- jag älskar dig mer än allt på jorden . . .»

Han utbrast i denna fras med den mäst fulländade 
teatraliska uppriktighet i världen. Hon trodde honom, hon 
förstod icke ännu, hvad som låg i hans ögon.

Han slingrade armen om hennes lif och förde henne 
till soffan.

Hon förstod nu, att han hade henne i sitt våld. 
Hennes kvinliga instinkt sökte att göra motstånd -- -- -- 
men hela hennes kropp var som förlamad under intrycket 
af hans svarta, kärleksdruckna ögon.

»Nej -- -- nej -- --»

Det var allt, hvad hon sade. Det steg som en sky 
för hennes ögon. Hon knep ihop ögonen som om hon velat 
hindra hvarje stråle af ljus att intränga genom dem.

Hon kände hans heta andedräkt på sitt ansikte, hon 
kände hans armar våldsamt gripa om hennes kropp.

Hon tyckte att hon älskade honom förfärligt, men 
också att hon hatade honom lika mycket. Hon visste inte 
hvilketdera.

Hon visste inte hvar hon var, hon förlorade all 
förnimmelse af tingen omkring sig, hon kände endast 
närvernas extas och blodets sjudande värma.

-- -- -- -- -- -- -- -- -- -- -- -- -- -- -- -- -- 

Den firade operettsångaren hade fäst en ny skön 
kvinnoskalp vid sin gördel.





SJUNDE KAPITLET.



På natten efter den dagen sof Olga icke en blund.

Hon hade kommit hem vid niotiden, föregifvit 
illamående och genast gått till sängs. Hon hade låtit 
lampan stå och brinna hela natten, och hon hade bara 
legat och stirrat med sina stora ögon mot det hvita taket.

Hon såg där som ett rörligt skuggspel allehanda 
skepnader dansa förbi. Hon såg sin faders bleka ansikte med 
det röda hålet i tinningen, hon såg sin moder och sin 
systers kalla, likgiltiga drag, hon såg kandidat Höglund med 
sin varma, älskogsfylda blick och fru Rosenberg med sin 
stränga uppsyn -- men hon tillhörde icke dem nu mera, 
hon hade skilt sig från dem för alltid, hon hade sålt sin 
kropp och sin själ till en annan, åt en främmande, i hvars 
våning hon endast varit tvänne gånger.

Sålt? . . . Nej, hon hade frivilligt gifvit sig. Han hade 
nog öfverrumplat henne på sätt och vis, han hade tagit 
henne, innan hon riktigt visste hvad han ämnade, innan 
bekantskapen det ringaste motiverat ett sådant närmande. 
Men hon kände så väl med sig, att det ändå snart skulle 
gått på det sättet, och hvad gjorde det då, när det skedde.

Ah, hvad hon tyckte att hon älskade honom! Hvilken 
öfverjordisk njutning var det inte bara att ligga och tänka 
på honom. Hvad han var vacker och elegant! Hvad han 
sjöng och spelade väl! Hur firad och eftersökt var han inte!

Och hon var hans . . . riktigt hans. Hon hade gifvit 
honom allt, hvad hon ägt och ägde. Sina känslor, sin 
skönhet, sin oskuld . . .

Nu ville hon börja att lefva. Nu skulle hon släcka 
sin törst. Dag efter dag skulle hon gå dit upp till honom 
några timmar. Det hade hon lofvat bestämdt. Och det 
skulle bli ett härligt lif under glam och sång och 
kärleksrus.

Hon skulle visa honom, hvilka skatter af lefnadsglädje 
och lifslust, hon gömde på, blott någon ville draga fram 
dem. Han hade väckt dem. Han hade kysst den sofvande 
prinsessan Törnros, och hon hade vaknat med ögonen 
lysande af kärlekstrånad och hågen längtande efter 
vällust -- -- --

I dessa riktningar gingo hennes tankar, om också icke 
hon förmådde ge dem den bestämda formen.

När hon kom till frukostbordet på morgonen var hon 
blek som lärft i ansiktet, och ögonen hade blåa ringar 
af nattvaket och tankearbetet.

Fru Rosenberg, som alltid själf ledde måltiderna, 
omgifven af de unga flickor, som voro lämnade i hennes vård, 
såg med bekymmersam min på Olgas ansikte och sade:

»Snälla Olga, du får lof att besöka doktorn, du ser 
ju ut, som du hade lungsot eller bleksot.»

»Åh det går nog öfver, bara hon blir gift», skämtade 
under de andras munterhet en af flickorna, som var 
särdeles gladlynt.

Olga märkte, att hon blef eldröd i ansiktet vid 
skämtet, och hon kände fru Rosenbergs ögon hvila skarpt på 
sig. Hon önskade att hon aldrig gått till bordet i dag.

»Jag har sofvit så dåligt i natt», sade hon häftigt 
och såg oafbrutet ned på tallriken, utan att våga lyfta 
blicken.
Han fattade henne med ett kraftigt tag i armen. (Sid. 87).


Fru Rosenberg skakade tankfullt på hufvudet. Det 
stod aldrig rätt till med Olga, hon drifver något bakom 
min rygg, tänkte hon. Hon beslöt sig för att hårdt 
ansätta henne vid lämpligt tillfälle.

Hon skref också samma dag ett långt bref till 
kandidat Höglund, hvari hon framstälde, att det var bäst att han 
så snart som möjligt tog Olga ifrån henne, ty hon såg 
tydligt, att hon icke hade någon respekt eller något 
inflytande på henne nu längre.

Kandidaten svarade genast och bad henne att låta allt 
förblifva vid det gamla ännu några månader, emedan han 
nu måste tänka på att afsluta sina studier, så skulle han 
sedan komma till Stockholm och söka ordna allt till det 
bästa.

Det löfte, som Olga gifvit skådespelaren att besöka 
honom ofta, höll hon punktligt. Nästan hvarje 
eftermiddag smög hon sig upp till honom. De dagar, då han 
icke spelade, stannade hon långt fram på kvällen, men 
ibland kunde han endast egna henne några minuter.

Han intog emellertid Olga allt mera för hvarje 
sammanträffande. En mera hängifven älskarinna hade han 
aldrig ägt. Hon hakade sig fast vid honom med en ömhet 
och en beundran som icke kände några gränser.

Det måste äfven medgifvas, att Brun, fastän äfventyret 
med en förförd flicka och en passionerad älskarinna för honom 
var ganska hvardagligt, dock hade fäst sig vid Olga mera 
än han brukade göra vid någon. Oafsedt hennes ungdom, 
hvilken alltid var ett behagligt plus, måste han medgifva 
att en mera gedigen och fulländad skönhet än Olgas hade 
han icke träffat på. Härtill kom också, ja nästan först 
och främst, att hennes intelligens var af ovanligt 
skarpsinnigt slag.

Brun smickrade sig med att vara en mycket stor 
kvinnokännare. Och han påstod sig ha gjort den 
bestämda erfarenheten, att alla vackra fruntimmer voro mer 
eller mindre dumma och inskränkta. Han påstod att hos 
en värkligt vacker kvinna utvecklades alltid kroppen på 
själens bekostnad.

Men i umgänget med Olga hade han gjort en annan 
erfarenhet. Han måste medgifva att han träffat på ett 
angenämt undantag. Trots sin ungdom egde hon en 
snabbhet i uppfattningen och en skärpa i omdömet, som slagit 
honom med förvåning, och gjort, att äfven han från sin 
sida omfattade henne med en sympati, hvars uppriktighet 
just inte hörde till hans ordinarie vanor.

Dessa veckor, som följde, blefvo en feberbrännande, 
hetsande tid för Olga. Hon måste utveckla en vaksamhet 
och en uppfinningsförmåga, hvilka nästan öfverstego 
hennes krafter. I hemlighet och osedd af dem, som kände 
henne, måste hon smyga sig upp till honom, och däruppe 
måste hon midt under den stojande glädjen och den 
jublande kärleksyran ständigt tänka på, att hon hade 
spejande ögon hemma i pensionatet, hvilka snart skulle ha 
märkt, om hennes ansikte förrådt några utsväfningar eller 
hennes kläder visat någon oordning.

Men det lefdes ändå ett lustigt lif uppe hos 
operettsångaren. Ibland satt han vid pianot och sjöng med sin 
vackra röst, medan hon stod lutad öfver honom med 
armarna på hans skuldror och kysste hans mörka ögon eller 
strök med sina mjuka, hvita händer öfver hans hår. Ibland 
sprungo de i yrande fart genom de eleganta rummen och 
lekte och skalkades som tvänne barn. Ibland kunde det 
hända att en lidelsefull åtrå fick makt med dem, och då 
brukade de midt på eftermiddagen rulla ned de mörka, 
ogenomskinliga gardinerna i sängkammaren, tända de röda 
amplarna, som spredo ett dämpadt, idylliskt ljus, och lägga 
sig afklädda under några timmar i den praktfulla 
eksängen med det mörkröda sidentäcket.

Det var ett lustigt, sjudande lif.

***

En afton vid niotiden, just som Olga kom ut från 
porten efter ett par timmars vistelse hos Brun stod hon 
plötsligt ansikte mot ansikte med Julius Wilmer. Denne hade 
i år tagit studentexamen och var iklädd den hvita mössan.

Olga sökte att se ogenerad ut som möjligt.

»Hvad står du här för», frågade hon i munter ton, »är 
du på väg till mig?»

»Nej, jag stod här och väntade, att du skulle komma 
ned.»

Han sade det med en röst, som riktigt hväste utaf 
elakhet.

»Väntade du på mig? Hur visste du att jag var 
därinne?» frågade Olga lugnt.

»Tror du inte att jag har reda på dina älskare?»

»Älskare?? . . .»

Hon gaf honom en lågande blick.

». . . Är du galen?» fortsatte hon.

»Jag har bara ögonen med mig, ser du.»

»Hvad har du med mig att göra?»

»Och det säger du efter allt hvad vi haft tillsammans, 
du och jag?» sade han med tonvikt på hvarje ord.

»Du åtminstone har väl inte varit min älskare», 
svarade hon hånfullt.

»Nej, men jag skall bli det!»

»Yrar du -- -- eller i hvilken ton talar du?»

Hon höjde rösten i vredesmod så starkt, att 
förbigående vände sig om och begapade dem nyfiket.

»Kom, låt oss gå nedåt, man observerar oss», sade 
han dämpadt.

»Nej», svarade hon med en spotsk knyck på hufvudet, 
»jag skall gå hem.»

»Vill du icke bevilja mig ett samtal?»

»Nej!»

»Nå, då svär jag att du inte skall komma upp till den 
där sångaren mera.»

»Den saken lär inte du afgöra -- -- jaså, du har 
spionerat på mig?»

»Ja, det har jag. Det har varit min rättighet. Du 
visste om, att jag älskade dig uppriktigt. Men du går och 
kastar dig i armarna på en annan, innan du ens afskedat 
mig.»

»Älskat . . . bah . . . du är väl arg för att du inte 
lyckades den där gången, du slog omkull mig i skogen.»

Han rodnade som en flicka. Han förstod, att hon nu 
inte var god att tas med, hon var inte ett barn längre.

»Du måtte ha hunnit långt i förståndet på sista tiden».

»Låtom oss inte byta ord, utan något gagn. Säg mig 
rent ut, Julius», sade hon i något mildare ton, i det hon 
följde honom nedåt gatan, »hvad vill du mig?»

»Olga», sade han, »jag håller af dig outsägligt och jag 
tillåter inte, vid Gud, att en annan snappar bort dig inför 
mina ögon.»

»Har jag någonsin gett dig tillåtelse att älska mig?» 
frågade hon, till hälften skämtsamt,

»Du har väl inte varit blind -- -- mins du 
maskeradkvällen . . .?»

»Vi voro två kamrater, ingenting annat», afbröt hon 
honom.

»Men vi kysstes som två älskande», hånade han 
henne.

»Du är ju en pojke ännu», gaf hon honom tillbaka, 
»du är för ung att tänka på giftermål.»

Hon skrattade.

»Men du är inte för ung för den där . . .»

»Hvilken den där . . .?»

»Aktören, som du kom ifrån.»

»Hur vet du det?»

»Det har jag ju sagt dig, jag har 'spionerat' på dig. 
Jag har följt efter dig flera kvällar, jag har sett genom 
hvilken dörr du gått in, men du har naturligtvis varit 
alldeles för lycklig för att se mig.»

»Nå, om jag vore lycklig, så hade jag väl rättighet 
därtill hoppas jag.»

»Men jag tycker, att du borde hålla dig för god att 
bjuda ut dig åt en så'n där don Juan. Hela verlden vet, 
att han har till specialitet att förföra unga flickor. Akta 
dig -- --»

Nu tyckte Olga, att det gick för långt. Han förtalade 
honom som hon älskade. Han ville gifva henne råd, hur 
hon skulle uppföra sig. Hon började riktigt skaka af ilska 
öfver detta förhör. Hon skulle sjunga rent ut, så att 
Wilmer inte trodde att han hade att göra med någon 
enfaldig gås.

»Hör du, Julius», sade hon med behärskadt lugn, »jag 
skall säga dig en sak. Du kommer för sent. Jag är 
redan hans älskarinna, hans värkliga älskarinna . . .»

De sista orden hade hon slungat fram med cynisk 
hänsynslöshet.

Wilmer blef blek som ett lik i ansigtet.

»Du ljuger!» sade han.

»Tro hvad du vill, nu har du fått min syndabekännelse.» 
Hon hade köld nog att kunna dra på munnen åt det sista 
ordet. »Jag hoppas att vi inte råkas mera.»

Hon vände sig hastigt om för att gå sin väg. Han 
fattade henne med ett kraftigt tag i armen.

»Jag svär på», sade han med glödande ögon, »att jag 
skall hindra dig från att träffa aktören.»

»På hvad sätt?»

»Jag skall rapportera ditt handlingssätt för 
vederbörande, och du skall bli tvungen att lämna Stockholm.»

»Men om jag nekar?»

»Så skall jag omtala att jag sett dig smyga opp till 
honom.»

»Nå, hvad fordrar du af mig?»

»Jag har större rättighet än han.»

»Du vill alltså, att jag skall smyga mig den ena 
kvällen till honom och den andra till dig.»

»Du må framställa det hur du vill. Jag vill inte 
afstå från dig. Jag måste träffa dig ibland och du måste 
tillhöra mig likaväl som den där andre. Jag älskar dig 
som en vansinnig, och jag kan göra hvad som hälst, om 
du vänder mig ryggen.»

Hon gjorde en föraktfull rörelse med hufvudet.

»Nej», sade hon, »jag är inte någon, som man köper 
upp från gatan. Jag har ingen lust att springa från den 
ena till den andre.»

»Nå, afbryt bekantskapen med aktören!»

Hon såg på honom med en blick, som innebar ungefär 
det: stackars dumma barn!

»Aldrig!» svarade hon.

»Då skall jag hämnas, var säker på det!»

»Var så god! Adjö!»

Hon ämnade gå öfver till andra trottoaren för att 
komma ifrån honom. Men han stälde sig framför henne.

»Du ser så söt och oskyldig ut som ett litet lam, men 
du är elak och lättsinnig som en ond ande.»

Det var en njutning för honom att få kasta ut något 
dylikt, han hade ett fullständigt behof af att vara brutal 
mot henne. Innan han kom sig för att fortsätta, hade hon 
emellertid med hastiga steg lämnat honom.

Wilmer såg efter henne. Hvilken växt och hvilken 
gång hon hade. Smidig och graciös i hvarje linie. Åh, 
det låg någonting öfver hela hennes varelse, som värkade 
svindlande af längtan efter att få äga henne.

Den unge studenten lade händerna på ryggen och 
började att feberaktigt promenera gata efter gata. Hufvudet 
värkte och hjärtat bultade af sinnesrörelsen.

Hvad planer hade han haft med Olga? Hade han tänkt 
att fria till henne och förlofva sig? Som en sista utväg, 
men icke som något annat. Under de år de känt 
hvarandra, hade han lärt känna henne tillräckligt för att 
redan nu förstå, att pensionsflickan från maskeraden skulle 
bli en lika dålig hustru som hon skulle bli en förtjusande 
»ungdomsbekantskap.»

Han ville under några år svärma för henne, han ville 
ha hennes kyssar och hennes smekningar, han ville bli 
den förste, åt hvilken hon skulle hängifva sig, åt hvilken 

hon skulle offra sina raffinerade behag och sin vackra 
kropp -- det var allt hvad han ville.

Men det var detta, som nu var kullkastadt och 
förstördt. Och det var det som grämde honom till dödskval. 
Han befann sig i en situation, som om han haft en 
förmögenhet af guld i sin hand och plötsligt tappat den i 
sjön och sett den sjunka hopplöst till hafsbotten.

Han hade varit så säker på att ingen kunde eller 
skulle närma sig Olga, innan han vunnit sina syftemål. De 
hade ju så mycket gemensamt, så många möten och så 
många äfventyr. Det fans ingen, som ännu på många år 
skulle kunna täfla med honom om hennes ynnest och 
hennes förtroende. Det var han som ägde trumfen på hand. 
Det var han, som gjorde hvad han behagade.

Att Olga inte var förälskad öfver öronen i honom, 
det hade han nog märkt. Men det skref han på hennes 
barndom och på hennes oförmåga att ge uttryck åt 
värklig kärlek. Men att hon till sist skulle möta honom helt 
och hållet, när han begärde det, det hade han varit 
alldeles öfvertygad om.

Emellertid, när hon för några månader sedan i ett nu 
började visa sig kallsinnig mot honom, utan något 
egentligt skäl uraktlåta att infinna sig på de öfverenskomna 
mötesplatserna samt tankspridt och frånvarande deltaga i 
deras samtal, hvilka förut varit så lifliga, började han fatta 
misstankar att inte allt stod rätt till och att hon bar på 
en hemlighet för honom. Han hade flera gånger frågat 
henne, hvad som kom åt henne, men endast fått 
undvikande, ja nästan snäsiga svar.

När han sammanstötte med henne utanför Bruns 
portgång, hade han icke träffat henne under tre veckor. Denna 
tid hade han emellertid begagnat att osedd spionera på 
henne. Han kände i luften att hon underhöll förbindelse 
med någon, men han skulle ha reda på hvem, det hade 
han föresatt sig.

Då han en gång smugit sig efter henne, hade han 
sett henne gå in i en dörr, å hvilkens namnplåt stod »Edvard 

Brun» -- den bekante sångaren från Stockholms 
operetteater. Att Olga stod på förtrolig fot med denne, hade 
han därigenom förstått, men att det gått så långt, som hon nyss 
i hettan med -- som han tydligt hört -- full uppriktighet 
bekänt, det hade han icke kunnat ana. Och hur hon gjort 
hans bekantskap, kunde han heller icke få någon 
anknytningspunkt till.

Han skälfde af svartsjuka och hämdbegär. Han skulle 
visa att han icke var någon pojke, som en sådan där 
lättsinnig slyna kunde behandla som en leksak, hvilken kunde 
kastas bort vid första lämpliga tillfälle. Han mumlade 
någonting ditåt för sig själf, under det han med sin 
öfverväldigande sinnesyra vandrade gata upp och gata ned i 
hufvudstadens glindrande aftonbelysning -- -- --

När Olga hade skilts från Wilmer gick hon direkt 
hem.

På henne hade Wilmers uppträdande och hot ej gjort 
synnerligen starkt intryck, åtminstone icke uppväckt någon 
fruktan. Hvad hade hon egentligen för skyldighet mot 
honom? Han var arg för att en annan slagit honom ur 
brädet, innan han kunnat tillfredsställa sina yttersta 
önskningar mot henne, det förstod hon nog -- -- hur simpelt, 
hur lågt, tyckte hon.

Han ville tvinga sig till att bli hennes »älskare», som 
han uttryckt sig . . . när han icke fick bli den förste, så 
ville han bli den andre, oafsedt hvad känslor hon 
omfattade honom med . . . hur rått, hur fräckt, tyckte hon inte 
det var. Och han hade under inflytande af sin passion 
sagt henne det rent ut i ansiktet, alldeles som om hon 
varit en vanlig nattslinka från gatan.

Hon knöt händerna och ögonen gnistrade af vrede, 
när hon i tankarne genomgick, hvad han sagt.

Jo, sådana voro nog männen! När till och med en 
studentspoling som Julius kunde komma fram med dylikt 
inför en ung kvinna, som var honom jämnbördig i 
intelligens och belefvenhet, hur skulle då dessa uppföra sig, 
som voro åldrade i kvinnorof och laster? Men hon skulle 
visa de män, som kommo i hennes väg, att hon icke, hon 
måtte blifva hvad som hälst, skulle låta sig behandlas med 
denna hänsynslösa brutalitet.

Det var dylika tankar, som samtalet med Wilmer 
väckt hos henne. I Edvard Brun hade hon sett den 
elegante, smidige salongskurtisören, i Julius Wilmer hade 
hon nu fått se den pockande, fordrande passionsslafven. 
Hennes erfarenhets cirkel hade vidgats ett steg.





NIONDE KAPITLET.



Hur skulle han sätta sitt beslut i värkställighet? Hur 
skulle han bära sig åt på bästa sätt att hindra Olga 
från att besöka »komedianten»? Dessa frågor 
uppstäldes oafbrutet för Wilmer under de kommande dagarna.

Han beslöt sig dock först för att ännu en gång hos 
Olga göra ett försök till försoning.

På grund däraf afskickade han, fyra dagar efter 
samtalet på gatan, följande bref till henne:

»Du mins hvad jag sade för några dagar sedan. Du 
bemötte mig då hånfullt, men jag skall glömma det, om 
du beviljar mig ett möte, där vi vänskapligt kunna talas 
vid. Jag bönfaller dig, att icke säga nej, och jag varnar 
dig också därför. Min adress känner du.

Julius.»

När Olga fick detta bref, ref hon det i bitar.

»Han tror, att han skall tvinga sig till min 
medgörlighet, men deri misstager han sig. Jag åstundar inte 
vidare hans bekantskap», mumlade hon för sig själf.

Hon skickade icke en rad till svar.

Wilmer såg därför tydligt, att hon helt och hållet 
ämnade trotsa honom och icke det minsta fästa sig vid, 
hvarken hvad de förut haft gemensamt eller hvad han kände 
om henne.

Då mognade hans beslut. Han skulle hämnas.

Han hade fullt klart för sig i hvad förhållande, som 
Olga stod till kandidat Höglund, och han bestämde sig för 
att skrifva till honom.

Han skref ett ganska långt bref, hvari han tämligen 
detaljeradt redogjorde för hvad han visste om Olgas 
ställning till operettsångaren, huru hon nästan hvarje dag 
brukade gå upp till honom och stanna där åtskilliga timmar, 
huru man från gatan kunde se -- hans af svartsjuka 
sporrade iakttagelseförmåga hade räknat ut det mycket 
riktigt -- att rullgardinerna fäldes ned och ampeln tändes i 
sängkammaren innan det ens blifvit skymning därute, jämte 
flera anspelningar på det intima förhållande, som 
otvifvelaktigt rådde mellan den unga flickan och hennes förförare.

Skulle han sätta ut sitt namn? Han var icke mycket 
lifvad för det, ty på det stora hela föreföll det ju som 
spioneri, om också det kunde tolkas som en »varning». 
Om han visade henne brefvet och hon förstod, hvem som 
skrifvit det, skulle han förefalla henne feg, ifall han skref 
det anonymt. Nåja, hon fick tänka om honom hvad hon 
ville, hon var ändå nu förlorad för honom. Han 
undertecknade brefvet endast med »En intresserad åskådare».

Kandidat Höglund hade just slutat sin morgontoalett i 
sin präktigt inredda ungkarlsdubblett, då han bekom 
posten, bland hvilket Wilmers bref befann sig. Han såg på 
utanskriften, stilen där var honom icke bekant. Han 
sprättade upp kuvertet likgiltigt.

När han slutat att läsa skrifvelsen, var han mycket 
blek. Han såg att handen, som höll brefvet, darrade som 
under en nervskakning.

Han satte sig på en stol och stirrade tankfullt mot 
golfvet.

Hvad betydde detta bref? Innehöll det en allvarlig 
sanning eller ett dåligt skämt? Hvem hade skrifvit det? 
Hvarför vågade icke brefskrifvaren stå för hvad han 
skrifvit? Hvem kunde det vara, som hade spionerat på Olga 
under en längre tid och som kände den ställning han 
intog till henne, efter som brefvet just skickats till honom?

Efter åtskilligt funderande föll hans tanke på Wilmer, 
Olgas kavaljer på maskeraden. Var det denne, månn' tro, 
som blifvit förargad öfver att Olga »svikit» honom, och nu 
ville hämnas genom utkolporterandet af en förskräcklig 
sanning eller en brutal lögn?

Skulle han kasta brefvet på elden och icke vidare 
tänka på dess innehåll eller skulle han resa till 
Stockholm och själf taga reda på hur saken förhöll sig? Han 
kände sig värkligen mest lifvad för det senare, ty 
brefvets form var sådan, att det ej föreföll som en fintligt 
affattad dikt.

Redan med sista tåget samma dag begaf han sig till 
hufvudstaden.

Under resan i järnvägskupén lämnade hans tanke icke 
ett ögonblick den person, för hvars skull han nu, som så 
många gånger förut, for till hufvudstaden. I dag kände han 
inom sig själf, nästan mer än tillförne, hur varmt han var 
fästad vid Olga. Och hon, barnet som ännu inte fylt sjutton 
år, skulle vara förförd af en operettsångare? Hon, hvars 
uppfostran han bekostat, hvars ungdom han öfvervakat; 
hon, som han afsvimmad burit från faderns lik och som 
han från de tidigaste år lärt sig att betrakta som sin 
tillhörighet, hon skulle ha blifvit älskarinna åt en 
fruntimmersjagande komediant?

Det var omöjligt. Brefvet ljög. Det var bara 
skrifvet af en illasinnad person, som ville samvetslöst väcka 
misstankar och ställa till bråk för att hämnas någon 
oförrätt, som Olga begått mot honom.

Natten tillbringade han på hotellet.

Nu var det på två olika sätt han kunde gå till väga. 
Af brefvet hade han fått reda på, att Brun -- han förstod 
mycket väl att det icke var någon annan än denne vidt 

bekante aktör, som brefvet åsyftade -- bodde i 
närheten af pensionatet. Hans adress fans naturligtvis i 
hufvudstadens adresskalender och han hade därför icke 
svårt att få reda på den. Nu kunde han antingen gå 
direkt till Olga, visa henne brefvet, utan vidare rycka 
öfverrumplande fram med en bestämd fråga och genom det 
sätt, på hvilket hon besvarade den, sluta sig till rätta 
sammanhanget. Eller också kunde han vid den tid, som 
brefvet uppgaf såsom den vanliga för Olgas besök, invänta 
henne utanför porten till skådespelarens bostad och -- om 
anklagelsen var befogad -- gripa henne på bar 
gärning.

Han ville hälst göra det förstnämda, han ansåg nog 
detta mest värdigt, men det låg också en stark lockelse 
uti att öfverraska henne vid uppgången till hennes 
älskare, ifall hon skulle varit nog låg och föraktlig att låta 
fånga sig i en kurtisörs garn endast några veckor efter 
det han, hennes uppriktige vän och välgörare, för första 
gången gjort någon antydan om att han älskade henne.

Blodet steg upp mot ansiktet och hjärtat klappade 
våldsamt när han tänkte på denna möjlighet. Vid Gud, 
hon skulle icke slippa undan så lätt. Hon trodde kanske 
att han var ett stort får som man kunde behandla hur som 
hälst. Men vänta bara! Han skulle nog veta att ställa 
dem till ansvar, både hon den lättsinniga, och hennes 
förförare . . .

Åh nu var han dum, tyckte han, som gick och 
föresatte sig dylikt, långt innan han visste det minsta i hvad 
mån hon var skyldig. Han beslöt sig emellertid att icke 
gå ned och framställa någon direkt fråga. Han ville 
begagna det andra sättet. Han kunde inte motstå frestelsen.

Han visade sig alltså icke i pensionatet på hela 
dagen, hvarför man där var absolut okunnig om hans 
närvaro i Stockholm.

När han ätit middag vid fyratiden å »du Nord», stälde 
han sina steg mot gatan, där Olgas och Bruns bostäder 
voro belägna.

Han gjorde den lyckliga upptäckten, att midtför 
skådespelarens port låg på nedra botten ett ganska snyggt 
kafé med fönster åt gatan. Han kunde alltså gå dit, dricka 
en kopp kaffe och iakttaga gatan utanför. Det var ju en 
utmärkt slump, att han slapp bli stående i någon 
portgång eller dylikt, men, tänkte han, i Stockholm fins det 
då också kaféer i hvartannat hus.

Han hade setat där vid fönstret och läppjat ur 
kaffekoppen bortåt en kvarts timma, utan att känna igen en 
enda af de många, som passerade förbi med 
storstadsmänskornas vanliga skarpa, irriterade gång, då han såg en 
ung flicka, iklädd en modern, klädsam slängkappa med 
mjuka spänstiga steg komma gående på motsatta trottoaren.

Han kände, att blodet kokade och brände af harm och 
oro, tinningarna bultade och hans ögon blickade så skarpt 
som om de ville spränga sönder rutan och med sin blixt 
träffa den unga kvinnans sköna ansikte därutanför.

Det var Olga. Han hade ögonblickligen känt igen henne.

När hon kom till porten, stannade hon några 
sekunder och såg sig hastigt om. Därpå tryckte hon på 
knappen, hvars elektriska ledning gick till portvaktsrummet, 
och inom en half minut hade porten slagits i lås bakom 
henne.

Det var förfärliga kval, som kandidaten led under 
dessa ögonblick. Det omöjliga var alltså sant. Brefvet 
hade icke ljugit. Det var, utan tvifvel, en försmådd 
tillbedjare, Wilmer eller någon annan som skrifvit det. Och 
här satt nu en annan af samma slag och såg på huru 
hon frivilligt gick upp och kastade sig i armarna på en 
tredje -- en, som troligen bedref förförandet af unga flickor 
som ett angenämt yrke.

Det var vilda, rasande tankar, som jagade genom 
kandidat Höglunds hjärna. Var det på detta sätt, som hon 
lönade all den vänskap och godhet, hvarmed han under 
flera år hade omfattat henne. Att hon inte kunde skänka 
honom sin kärlek, nåja, sådant där bestämmer man ju inte 
själf, men att hon ville smyga sig hemligt, som en 
gatnymf, till en person, hvars kärlek hon vid ringaste 
eftertanke borde inse ej var värdefullare än ett smycke af 
talmiguld, att hon så pliktförgätet och lättsinnigt föll i 
famnen på den förste bäste, som ägde någon större förmåga 
att tjusa hennes sinne för njutning och glitter, det kunde 
då reta honom till döds, och det var omöjligt att förlåta.

Hvad skulle han göra? Skulle han föraktligt lämna 
henne åt fördärfvet, afbryta all förbindelse med henne och 
låtsa som om hon inte mera funnes till? Eller skulle han 
gå efter henne, ställa henne till räkenskap och tvinga 
henne att välja mellan sin älskare och sitt förflutna?

Ledd af en oreflekterad instinkt lät han blicken glida 
öfver det stora stenhusets fasad, genom hvars port 
föremålet för hans kärlek nyss försvunnit.

Denna instinkt bedrog honom inte. I ett af fönstren 
två trappor upp såg han ett blekt kvinnoansikte närma 
sig rutan och se ned åt gatuhvimlet. Han kände igen 
Olgas profil. Det såg ut som hon velat gifva en 
afskedshälsning åt lifvet därute, innan hon egnade sig åt lifvet 
därinne.

Bakom henne såg han hastigt en skugga röra sig. 
Det var naturligtvis skådespelaren. Han inbillade sig se, 
huru denne lade armen om hennes lif och drog henne inåt 
rummet. Hon var hans. Själf satt han här som en 
afskedad beundrare, medan han däruppe, som var en främling, 
en yrkeskurtisör, en röfvare, ägde allt. Han knöt 
händerna i raseri öfver ödets grymma lek.

Hans blick hvilade fortfarande på fönstren två trappor 
upp. Det dröjde icke länge, förrän han såg ett par eleganta 
rullgardiner plötsligt flyga ned. Aha! Brefvet ljög inte i en 
enda detalj. Brefskrifvaren hade väl reda på förhållandena.

Nu var det lika omöjligt för kandidat Höglund att 
hålla sig lugn och afvaktande som för jorden att hålla sig 
stilla. Han måste gå dit upp till hvad pris som hälst. 
Han ville tränga sig dit som en fader och en beskyddare, 
han ville rycka henne ur läjonets kula och kasta 
skymfande ord i den samvetslöse förförarens ansikte.



Han betalde kaffet och gick ut på gatan. Han 
behöfde den friska luften. Han kände en besynnerlig tyngd 
på bröstet, och hela kroppen öfverförs af en brännande 
närvsvettning.

Han gick till porten och tryckte på knappen. Porten 
öppnades, samtidigt med att portvakterskan stack ut 
hufvudet genom en lucka.

»Bor aktören Brun här?» frågade han så likgiltigt, han 
förmådde.

»Jaha, två trappor upp!»

Han gick vidare.

När han kom opp i förstugan, stannade han ett 
ögonblick, liksom för att hämta andan.

Han var inte rädd, åhnej, visst inte. Han visste nog 
hvad han gjorde, och han hade tillräcklig sinnesstyrka 
att handla korrekt. Han hade ju också rätten på sin sida, 
och han skulle nog i sitt uppträdande veta att begagna sig 
af denna rätt.

Men han insåg tydligt, att han ändock var den 
svagare parten. Olga älskade naturligtvis med sin 
varmblodiga natur den ståtlige skådespelaren ända till vansinne, 
då de redan hunnit blifva så intima, och Brun skulle 
naturligtvis tillbakavisa hans attack med ett cyniskt, 
öfverlägset och föraktligt leende. Han var den svagaste. Men 
det oaktadt ville han tränga sig på. Han ville störa dem 
i deras älskogsyra och visa, att äfven han ägde 
delaktighet i denna kärlekssaga.

Han lade fingret på ringledningen och tryckte häftigt 
till. En skarp, hård ringning skar genom hela våningen.

Ögonblicket därpå stack ett äldre fruntimmer, Bruns 
hushållerska, ut ansiktet genom en mindre dörr, som låg 
bredvid de stora dubbeldörrarna, och hvilken ledde till 
köket.

»Herr Brun är icke hemma», upplyste hon, innan ännu 
kandidat Höglund hunnit komma på det klara med, hur 
han skulle börja.

»Nu ljuger Ni. Jag har sett från gatan att det är ljus 
tändt i hans våning», nästan röt kandidaten och grep med 
ett kraftigt tag i dörrkanten, beredd att med våld tvinga 
sig in, om det skulle behöfvas.

Den förskräckta hushållerskan, som tydligen var väl 
instruerad att icke till något pris släppa in någon, när 
operettsångaren hade diskreta fruntimmersbesök, stälde sig 
beslutsamt i dörröppningen och mätte den påträngande 
med en blick, som innebar frågan, om hon hade att göra 
med en galning eller en klok.

Då kandidaten inte gjorde min af att släppa sitt tag 
i dörren, sade hon i en bestämd, förtrytsam ton:

»Min herre, herr Brun är sjuk och ligger till sängs, 
han kan icke taga emot någon, hvem det vara må . . .»

Men det var som att gjuta olja på den vredens och 
svartsjukans eld, som nu lågade i kandidat Höglunds själ. 
Han slet upp dörren på vid gafvel, sköt hushållerskan med 
våldsam kraft tillbaka in i köket och skrek med en röst, 
som genom motståndet förlorat all sans:

»Undan, människa, jag skall fram, om också tio 
käringar stälde sig i vägen. Vet Ni hvad Ni är, säg? Ni är en 
fördömd kopplerska, som håller vakt, medan er snygge 
herre ligger inne med unga flickor, som han förfört.»

Han tycktes nästan vilja slå henne i ansiktet, om hon 
hindrat honom längre, den gode kandidaten, hvilkens 
hederskänsla och rättskänsla fått en sådan hård stöt, och som 
icke hade ord nog grofva för sin harm.

Den arma hushållerskan gaf upp ett skrik och 
retirerade baklänges, med en dödlig förskräckelse målad i sitt 
ansikte.

Kandidaten hörde något buller från rummen 
därinnanför. Han betänkte sig icke länge förrän han ryckte upp 
en dörr och störtade in. Han hade icke klart för sig, hvad han 
skulle ta sig till eller hvad han skulle säga, när han stötte 
på dem, han sökte. Men han hade nu hunnit så långt, att 
han icke gärna hvarken kunde eller ville gå tillbaka, och 
han skulle visa, hvad han kunde göra, när han träffade 
ut för låga människor.

Han passerade först igenom en tambur, hvilken skilde 
köket från de öfriga rummen och i hvars svaga belysning han 
upptäckte Olgas hatt och kappa på en af klädhängarna. 
Han behöfde alltså icke vara rädd för att ha gjort sig 
besvär i onödan.

Genom en dörr, som stod öppen, kom han därpå in i 
ett halfmörkt mindre rum. Han såg sig omkring. Där fans 
intet ljus tändt, men han märkte ändock dess nobla 
inredning. Aha, det var en herre, som bestod sig med 
dyrbara möblemanger. Jojo, han hade smak, han höll sig 
med präktiga älskarinnor också. Kandidatens ansikte 
förvred sig i ilska.

Som en galning rusade han vidare. I halfskymningen 
träffade han på en dörr. Han ryckte opp den. Ett rödt 
ampelsken slog honom i ögonen. Han såg en syn, som 
tycktes honom stanna hans hjärtas slag, en syn, som 
värkade på honom ungefär som om någon ränt ett glödgadt 
järn genom hufvudskålen in i hans hjärna.

I en liten soffa, klädd med rödt tyg och hvars sits 
och ryggstöd riktigt svälde af mjukhet, satt skådespelaren, 
halfklädd. Med den ena armen höjde han ett fyldt 
champanjeglas, den andra höll han omkring Olga, som satt i 
hans knä. Äfven hon saknade de yttre klädesplaggen. 
Armarna och halsen voro bara. Klädningen låg kastad på 
en stol bredvid. Hennes hand hade fattat om ett fyldt 
glas, som stod på bordet.

Men den för honom så vidriga synen varade endast 
en sekund. Fortare än tanken hade de bägge vid hans 
inrusande sprungit upp. Olga gaf till ett hemskt skrik. 
Skådespelaren blef likblek af förvåning och vrede.

De stodo nu på hvar sin sida om bordet, där 
champanjebutäljen tronade. Olga stirrade framför sig med 
glanslös blick, som om hon sett något onaturligt. Brun 
såg sig omkring. Det föreföll som om han sökte något 
vapen eller dylikt att angripa eller försvara sig med. 
Framför dem stod kandidaten, med ådrorna uppsvälda vid 
tinningarna, ögonen sprutande eld och händerna knutna.

De stodo så i en hel minut, en minut, som föreföll 
dem alla evighetslång.

Trots sin själskakning och sin förtrytelse hade 
emellertid kandidaten nu återfått det herravälde öfver sig själf, 
som han föresatt sig nere på gatan att äga. Han visste 
hvad han gjorde och han skulle visa, att han var vuxen 
ställningen.

Det var dock icke han, som framstälde den första 
frågan. Det var Brun, som blef färdig med denna.

»Hvad är Ni för en, som tränger in på detta sätt?» 
frågade han och gick ett par steg framåt. Han syntes 
vara beredd att låta orden åtföljas af handgripligheter.

Kandidaten mätte sin motståndare med en föraktlig 
blick och sade med fullt behärskadt uttryck:

»Fråga er älskarinna!»

Brun vände sig mot Olga.

»Känner du honom?»

»Ja . . .»

Hon hviskade fram detta ord i en bönfallande ton, 
under det att hennes vackra ögon förskrämdt irrade kring 
rummet, liksom sökte de någon utväg att komma undan 
den förfarliga situationen.

»Hvem är han då?» frågade Brun vidare.

Kandidaten stälde sig midt framför honom och såg 
honom rakt i ögonen.

»Jag skall säga er, hvem jag är. Jag har under fyra 
års tid varit en far för henne, som står där halfnaken. 
Jag har bekostat hennes uppfostran i Stockholm och gjort 
allt för att under dessa år uppfostra henne till en god 
kvinna. Jag har sökt att bereda henne all den glädje, 
som det varit mig möjligt. Jag har under dessa fyra år 
sett henne utvecklas både till kropp och själ, jag har sett 
att hennes kropp blef allt skönare, och jag har en lång 
tid gått och inbillat mig, att äfven hennes själ blef . . . 
detsamma . . . Men jag vet nu att jag bedragit mig . . . och . . .»

Kandidaten drog ett djupt andetag. Det tycktes vara 
svårt för honom att säga de följande orden.

». . . jag har sett denna flicka växa upp i den 
förhoppning att hon en gång skulle tillhöra mig... Icke som 
mätress . . .»

Hans ögon glänste af hat, då han uttalade detta ord.

». . . utan som hustru. Jag sade henne det för icke 
många dagar sedan. Jag ville icke tvinga mig till hennes 
kärlek, men jag fordrade åtminstone hennes högaktning . . . 
Och så finner jag henne i en snuskig orgie midt på 
eftermiddagen, tillsammans med en . . .»

Han sökte en sekund efter rätta ordet.

». . . en samvetslös kvinnoröfvare.»

Hans manligt och af en ädel indignation genomandade 
ord hade icke undgått att göra värkan. Olga hade 
sjunkit ned på en stol, betäckt ansiktet med händerna och 
börjat våldsamt snyfta.

Brun rätade på sig med hela den halft teatraliska 
värdighet, han var mäktig äfven i privatlifvet.

»Min herre», sade han, »jag känner er icke och har 
icke med er att skaffa. Men ett är dock säkert, denna 
dam står, åtminstone för ögonblicket, i lika nära 
förhållande till mig som till er. Det är i denna stund min 
skyldighet och min rättighet att beskydda henne . . . äfven för 
någon, som vill göra anspråk på att vara hennes far . . .»

Kandidaten förstod den hånande mening, Brun inlade 
i detta ord.

»Jag ber er därför», fortsatte skådespelaren, »att Ni 
går er väg och ställer henne till räkenskap, om Ni anser 
er ha rätt därtill, vid ett mera passande tillfälle. Skulle 
Ni stanna här längre, så kan det möjligen urarta till 
obehagligheter för oss alla tre. Jag känner icke det sätt, på 
hvilket Ni kommit in, men jag vet, att Ni kommit som en 
mycket objuden gäst, och därför får Ni finna er, att jag 
visar er på dörren.»

Kandidaten rörde sig icke ur fläcken.

»Ni skall inte tro», sade han, »att Ni befinner er på 
teatern, där tragiken är slut bara ridån gått ned. Åhnej, 
man gör icke upp scenerna lika lätt i det värkliga 
lifvet som på tiljan. Kom ihåg det . . . Ni . . . 
yrkesförförare.»

»Om Ni inte ögonblickligen vill aflägsna er, så kastar 
jag ut er eller skickar bud på polis. Ni har kanske inte 
tänkt på att dessa rum äro mina, och att det därför är jag, 
som har makten här. Mitt tålamod är, ta' mig f--n, slut, 
och jag råder er att försvinna.»

Det syntes, att det icke behöfdes lång ordväxling, 
förrän de båda männen skulle drabba samman i ett 
ordentlig slagsmål.

Kandidaten förstod det, och han afgjorde inom sig 
själf, att det icke borde gå så långt. Det skulle bara 
förorsaka honom obehag, och han skulle ingenting vinna 
därmed. Han ville dämpa de upprörda känslorna och handla 
kallt.

»Jag skall gå», sade han, »men det är min bestämda 
rättighet att fordra, att hon där», han visade med en 
likgiltig rörelse på Olga, »gör mig sällskap. Jag går ut i 
rummet bredvid, medan . . . härskapet kläder på sig . . .»

»Det må hon själf afgöra», afbröt Brun honom. »Vill 
du följa med den där herrn, eller vill du stanna hos mig?» 
fortfor han, vändande sig till Olga.

Hvad skulle hon svara? Det var två män, som 
kämpade om henne. Den ene ägde hennes tacksamhet och 
vänskap, den andre hennes kärlek.

Hon såg bönfallande på kandidaten och sade med 
dämpad röst:

»Gå, Oskar! Du behöfver väl inte vara oresonlig. Vi 
kunna ju träffas på ett annat ställe.»

»Du vill alltså, att jag skall gå?» frågade han och 
såg med en mörk blick på henne.

Hon teg. Han förstod hennes önskan. Han fick 
afsked utan vidare. Hon behöll den andre. Nåväl, han 
skulle inte vara efterhängsen, hans vredes glöd hade 
slocknat.

Utan att säga ett ord mera, utan att egna dem den 
minsta uppmärksamhet, gick han ut samma väg, han 
kommit in. Men de bägge, som stodo kvar, de kunde icke 
underlåta att lägga märke till, huru en förfärlig smärta 
speglade sig i ansiktet, då kandidat Höglund lämnade 
rummet. Det var ett intryck af den djupaste förtviflan 
och det bittraste vemod, som han hade gifvit i det 
ögonblick, då han skildes från dem, och med trötta steg 
aflägsnade sig från den plats, där han bevittnat sin 
utkorades skam.





NIONDE KAPITLET. (2)



När kandidaten gått, blef det djup förstämning i Bruns 
sängkammare, där glädjen och passionen nyss firat 
en stormande fäst.

Hans oväntade uppträdande hade gjort ett starkare 
intryck på Olga än hon ville medgifva inför Brun. Denne 
sökte slå bort det hela med muntert skämt, och äfven Olga 
bjöd till att skyla öfver med ett själfsvåldigt leende, men 
inom henne arbetade oron och undran.

Brun fattade henne plötsligt om lifvet, kysste henne 
på kinderna och frågade ironiskt:

»Hvad grät du för, min lilla unge?»

»Ja, det är ditt fel, att sådant här skulle hända. Det 
hade då kunnat vara onödigt. Nog hade du bort ställa 
om, så att dörrarna varit ordentligt låsta.»

Det låg en hög grad af ärligt menadt missnöje i 
hennes ord. Brun förstod det.

»Jag skall, vid Gud, hålla räkenskap med fru Qvist.»

Denna var hans hushållerska, en enka, som tjenat 
hos honom så länge han bott i Stockholm, som kände till 
alla hans extravaganser och kärleksäfventyr och med 
plikttrogen, systematisk noggrannhet vakade öfver att han fick 
sköta dem i lugn. Denna gång hade emellertid hennes 
vaksamhet ej räckt till.

När Brun kom ut i köket, satt fru Qvist på en stol 
och stirrade framför sig med samma stela förskräckelse i 
ansiktet, som bemäktigat sig henne nyss, då kandidaten 
stötte undan henne.

»Hör nu, fru Qvist . . . hvad betyder det här? Hade 
jag icke sagt, att jag ville vara ostörd . . .»

»Snälla, goda herr Brun», hon reste på sig, »det var, 
vid allt hvad heligt är, inte mitt fel. Han ringde, och jag 
öppnade köksdörren och sa' att herr Brun var utgången, 
men han påstod, att han sett ljus i rummen från gatan, 
och innan jag hunnit att blinka, hade han skuffat 
undan mig och sprungit in i rummen. Det var en lycka, 
att han inte slog mig till på köpet. Det såg då ut ett 
tag, som han inte skulle nöja sig med mindre. Snälla herr 
Brun, hvad var det för en? Han var väl inte riktigt klok?»

»Nej inte för tillfället åtminstone, antager jag. Det 
gör emellertid detsamma, om han var klok eller galen. 
Men så mycket fru Qvist vet det, att en annan gång släpps 
ingen in, om han också kommer direkt från dårhuset.»

»Ja, det vet ju herr Brun, att . . .»

»Jag vet ingenting, men sådant här får då, ta mig t-n, 
inte hända en gång till. Kom i håg det, fru Qvist.»

Han slängde igen dörren så att det dånade i väggarna. 
Fru Qvist slog med händerna och skakade på hufvudet. 
»Hvem kunde det vara?» mumlade hon för sig själf 
upprepade gånger.

När Brun kom in i sängkammaren igen, var Olga redan 
klädd. Hon var förfärligt blek och hon skakade, som 
om hon frusit.

»Hvad skall jag ta mig till, jag kan inte gärna gå 
hem till pensionatet. Det är han, som betalar för mig där», 
sade hon, och såg på Brun med en tröstlös uppsyn.

»Seså, mitt lilla barn», han satte sig och tryckte 
henne ned i sitt knä, »se nu inte så förtviflad ut! Vi 
skola nog försöka reda oss ur den här svårigheten.»

»Jag kan inte stanna på pensionatet. Fru Rosenberg 
skulle aldrig ta emot pängar från något annat håll än det 
hon varit van vid. Hon har för rästen tydligt sagt, att jag 
kan flytta när som hälst. Hon tycker, förstås, att jag 
blifvit för stor dam den sista tiden. Hon vill kommendera 
mig som om jag vore en skolflicka. Men jag far inte hem . . . 
nej, aldrig . . . jag skulle dö af sorg i den lilla 
småstadshålan... Jag kunde då inte ha en aning om, att något 
sådant här skulle hända . . . jag blir ju riktigt kastad ut på 
gatan . . .»

Stora tårar började trilla ned för hennes kinder, och 
hon såg alldeles hjälplös ut.

»Hör du, Olga, blif nu inte melankolisk för så små 
bekymmer», tröstade henne Brun, i det han kysste bort 
tårarna från hennes kinder, »jag har ett förslag att göra 
dig.»

Hon såg upp. Ögonen vidgades af nyfikenhet.

»Det skall bli intressant att höra», sade hon gladt och 
log midt i bedröfvelsen.

»Vi skola fara ifrån Stockholm.»

»Vi . . . du och jag . . .? Inte kan du komma från 
teatern?»

»Om några dagar kommer det opp en ny pjes på 
spellistan, i hvilken jag icke har någon roll. Jag hade tänkt 
att hvila mig en månad. Det passar ju alldeles utmärkt. 
Vi göra en tripp utrikes under min permission . . . en 
bröllopstripp», tillade han med en halft skämtsam, halft cynisk 
anspelning på deras intima bekantskap.

Vid hans sista ord rodnade Olga starkt.

»Fy», sade hon, »du får inte vara elak mot mig. Det 
är du, som har förledt mig, din stygging!»

Hon gaf honom ett lätt slag på kinden. Men fastän 
hon på det sättet sökte spela stött öfver hans skämt, 
kunde hon dock icke dölja den strålande glädje, hon kände 
öfver möjligheten att hans förslag kunde realiseras.

»Och hvart skulle vi fara?» frågade hon plötsligt, då 
han endast satt och skrattade åt henne.

»Till Köpenhamn till exempel!»

»Må ske, det går jag in på.»

Hon slog armen om hans hals och blickade honom 
rakt i ögonen.

»Menar du allvar?» frågade hon.

»Jag svär på . . .»

»Nå, då far jag utan att säga ett ord. Och vilja de 
ha reda på mig, så få de skicka polis efter mig.»

Hon slog till med ett trotsigt, klingande skratt.

»Du är en liten dämon! . . .» sade han med 
passionerad röst.

». . . som håller af dig mer än allt annat på jorden», 
fortsatte hon med ett kärleksvarmt ögonkast.

Sedan de ytterligare, båda på fullt allvar, med det 
bästa humör afhandlat en massa detaljer, som stodo i 
samband med resan, måste Olga aflägsna sig för att inte 
genom sin frånvaro väcka uppseende på pensionatet.

Hade kandidat Höglund besökt fru Rosenberg eller 
vidtagit några andra åtgärder beträffande henne, sedan 
han lämnat dem? Den frågan gjorde Olga sig oafbrutet, 
innan hon kom hem.

Hon trodde sig emellertid säkert finna, att hvarken 
fru Rosenberg eller någon annan fått underrättelse ens 
därom att kandidaten var i staden. Att han på något 
sätt meddelat sig med frun, angående hvad som inträffat på 
eftermiddagen, det trodde hon bestämdt icke. Hvarken hans 
natur eller ämnets art lämpade sig för ett sådan 
förtroligt meddelande dem emellan.

Kvällen och natten förflöto som vanligt för Olga. Hon 
låg och läste långt in på småtimmarna, och när hon 
ändtligen, efter att länge legat och vridit sig i tankar, 
somnade, tyckte hon i drömmen, att hon tillsammans med 
Brun befann sig i en järnvägskupé och att genom 
kupéfönstren vid tågets svindlande fart den ena härliga taflan 
efter den andra upprullades. Hon såg ett oafbrutet 
panorama af höga berg och silfverglittrande floder, mörka 
skogar och leende trädgårdar, väldiga städer och pittoreska 
bondbyar, allt i behaglig omväxling och af ett slag och 
en färgvärkan, som hon hitintills ej skådat. Och hon 
drömde, att hon lutade sitt hufvud mot Bruns axel, att 
han böjde sig ned och kysste hennes hår, att han visade 
på allt det härliga och sade: »Se, hvad världen är stor 
och skön! . . .»

Det var en solbelyst, skimrande dröm, som denna natt 
fångat hennes själ.

När hon vaknade och återfann sig i det enformiga 
pensionatets trånga sofkammare, började hon snyfta af 
rörelse, under intrycket af den saknad, som drömmen 
framkallat.

Men när hon tänkte på, att hon snart skulle träffa 
Brun, sprang hon upp med en förfärlig fart och började 
att kläda sig med febril hastighet.

***

Från den stund, då kandidat Höglund med så tunga 
steg aflägsnat sig från skådespelarens våning, hade han 
varit totalt försvunnen för Olga. Han hade icke ånyo 
uppenbarat sig ett ögonblick, hvarken för att ställa henne till 
räkenskap för hennes uppförande eller för att säga henne 
farväl. Hon hade icke en aning om, hur pass hårdt 
slaget träffat honom eller hur han tänkte behandla henne 
under den närmaste framtiden.

Emellertid underhöll hon för hvarje dag en liflig och 
ytterst irriterad förbindelse med Brun.

De voro fullt på det klara med, hur de skulle ställa 
det med affärden från Stockholm, och Olga var fast 
besluten att trotsa alla hinder för att få företaga den 
förtjusande färden på tu man hand med sin älskade.

Hon fick så mycket pängar, hon ville ha, af Brun. Hon 
köpte sig en liten elegant kappsäck, som hon smugglade 
upp i sitt rum, och i hvilken hon lade ned, hvad hon ägde 
af toalettartiklar och nipper. Åtskilligt kläder och dylikt, 
endast det allra nödvändigaste, hade hon lyckats 
praktisera öfver till Brun genom att taga med sig litet då och 
då i paketform, då hon gick ut om dagarna.

Brun hade nu börjat sin tillfälliga permission. Sista 
uppträdandet på teatern hade varit en glänsande triumf 
för den framstående sångaren. Publiken kände till, att 
han ej kom att uppträda i den nya pjesen och att han 
därför skulle hvila sig under en tid, på grund hvaraf den 
genom ett väldigt blomsterrägn och tjogtals inropningar 
sagt honom farväl och »auf wiedersehen».

På grund af denna storartade afskedshyllning befann 
Brun sig i det allra utmärktaste lynne och uppförde sig 
på ett sådant utsökt och artigt sätt mot Olga, att hennes 
kärlek och förtjusning växte för hvarje dag. Hon såg icke 
af hela världen något annat än honom. Hon skulle varit 
beredd till hvad som hälst, om hon icke dagligen fått njuta 
af hans umgänge.

Brun själf väntade sig mycket nöje af resan utrikes i 
Olgas sällskap. Han kände nu hennes lefnadsförhållanden 
i grund och botten, och att hela hennes kommande lif 
kunde beröras af denna »flykt» med honom, det insåg 
han nu, men han ryckte på axlarna åt dylika skrupler -- 
det hade egentligen alltid varit hans svaga sida att tänka 
på sin egen glädje i främsta rummet. Olga skulle utan 
tvifvel blifva en angenäm reskamrat och det låg en viss 
pikant prägel öfver hennes sällskap, i det att hennes resa 
nästan liknade en rymning. Det var den sida, han tog 
det ifrån. Och det var för honom nog.

En afton vid sextiden, bortåt åtta dagar efter 
händelsen hos Brun, tog Olga den lilla kappsäcken, som hon 
hela tiden haft stående i en mörk vrå i garderoben, för 
att begifva sig till Brun.

Det var i dag afresan var bestämd. Södra snälltåget, 
med hvilket de skulle fara, gick vid åttatiden.

Olga hade ända sedan klockan fem tänkt att aflägsna sig, 
men det syntes vara nästan omöjligt att denna eftermiddag 

komma obemärkt genom den långa korridoren, innanför 
hvilken hennes rum låg. För att icke visa kappsäcken 
och för att icke genom sin starka närvositet förråda sina 
förehafvanden, måste hon passa på, då korridoren var 
alldeles fri. Men än var den full af folk, pensionsflickorna 
och deras kvinliga bekanta, än stodo dörrarna öppna till 
rummen, från hvilka nyfikna kvinnoögon späjade. Minst 
tjugo gånger hade Olga varit och gläntat i sin dörr för 
att se om ej tillfället var gynsamt, men alltid var det 
någon, som hon upptäckte som ett hinder.

Till sist förlorade hon tålamodet. Hon kunde inte 
vänta längre. Hon visste, att Brun hade allt i ordning, 
och att han gick därhemma och oroligt väntade hennes 
ankomst. Hon tog på sig kappan och hatten ute i 
tamburen -- flera stycken flickor sprungo ut och in -- gick 
därpå in i sitt rum och slog en tidning om kappsäcken. Med 
till det yttre ogenerade steg gick hon längs korridoren 
mot utgången. Ack, om hon väl voro ute i farstun. 
Hjärtat bultade och hufvudet värkte. Hon trodde, att om 
någon tilltalade henne med en anspelning, som hon kunde 
taga för närgången, skulle hon knappast kunna stå på 
benen, så upprörd var hon.

Hon kastade en blick öfver sitt lilla rum. Det var 
ändå många minnen fästa vid det samma! Det var här 
hon tillbringat största delen af den tid, som för henne 
inneburit öfvergången från barn till kvinna, den tid, då hon 
genom att införas i storstadshvimlets sugande strömfåra 
känt så många nya önskningar och så många starka 
dragningar bryta fram i sin själ. Det var dessa trånga 
väggar med sina urblekta tapeter, anspråkslösa taflor och nötta 
möbler, som hon under så många nätters feberbrännande 
tankearbete legat och stirrat på, tills hon somnat af 
trötthet, invaggad i en fantastisk dröm om kärlek, njutning, 
framgång och äfventyr.

Och hon skulle kanske, ja helt säkert, aldrig mera 
återse detta lilla rum. Hon hade brutit med honom, som 
fört henne hit. Hon skulle om några timmar begå en 

handling, ett offer åt den, hon älskade, och åt sin 
äfventyrslystnad, hvilken skulle inför hela hennes bekantkrets 
kolportera ut, att hon var en skådespelares älskarinna, att 
hon var »en fallen kvinna.»

Hon hade beslutat sig för att genast skrifva till fru 
Rosenberg, hvart hon farit och i hvems sällskap. Det 
skulle nog därför snart blifva kändt, men hon ville inte 
förorsaka någon på ovisshet grundad oro hos dem, som hon 
stått nära i så många år. Hon skulle bekänna, att hon
visste hvad hon gjorde, att hela den öfriga världen icke 
existerade för henne, när hon fick följa honom, som hon 
älskade med hela styrkan af sin varmblodiga natur...

Det var dylika tankar, som genomkorsade hennes 
hjärna, då hon stod färdig att för alltid lämna det lilla 
pensionsrummet.

Men bort nu med allt vemod och all sentimentalitet! 
Hon skulle stå på gatan, innan hon var sin egen! Hon 
skulle kunna genom en slump bli hindrad i sista 
minuten.

Hon tog det i tidningspapperet insvepta reskollyt och 
skyndade fram i korridoren mot farstudörren. Så fort två 
unga flickor genom den till deras rum ledande halföppna 
dörren sett henne gå förbi, kommo de genast 
utspringande.

»Hvad har du där, Olga?» skrek ögonblickligen den 
ena, då hon märkte paketet, som Olga höll i handen.

»Åh, bara ett klädningslif, som jag skall gå till 
sömmerskan med. Det får lof att ändras», svarade hon och 
gjorde en förfärlig ansträngning att se ogenerad ut.

Till råga på olyckan kom just i det samma fru 
Rosenberg ut i korridoren ifrån köket.

»Hvad skall Olga gå?» frågade hon med sin 
allvarliga, beskyddande röst.

Nu stod Olga inte ut längre. Hon kände, att hon 
skulle blotta sitt upprörda sinnestillstånd, om hon inlät 
sig i något resonnemang, med försök att ljuga. Hon 
måste rymma fältet, det måtte se aldrig så tokigt ut.


»Nu gör jag min bröllopstripp -- -- adjö med dig... stackare!» (Sid. 117)


Hon svarade inte ett ord. Hon vände sig helt om med 
en hastig rörelse, tog några snabba steg mot dörren och 
gled ut.

Fru Rosenberg och flickorna stodo där med långa 
ansikten och gapade efter henne.

»Hvad kom åt henne? Hon bar sig åt som om hon 
inte haft sitt förstånd i behåll», sade fru Rosenberg. 
Flickorna gingo in till sig och satte sig att resonnera om 
Olgas besynnerliga uppförande.

När Olga kom ut i korridoren, efter att med fart 
slagit tamburdörren i lås, drog hon en suck af lättnad. Som en 
afskjuten pil flög hon ned för trapporna. När hon kom 
på gatan vände hon sig om, som om hon trott, att hon 
varit förföljd. Men hon såg ingen komma. Hon var fri!

Några minuter därefter stod hon hos Brun. Denne 
hade sina kappsäckar packade och allting klart för 
afresan. Han mottog Olga med glädjestrålande blickar.

»Nå, hur kom du lös?» frågade han skämtsamt.

»Jag sprang ifrån dem», svarade hon muntert, »det 
gick som en dans.»

Strax efter sju kom en droska och hämtade dem. Bruns 
hushållerska bar ned och stufvade in resbagaget.

»Adjö, herr Brun, adjö, fröken! Lycka till roligt», sade 
hon och neg ödmjukt, då vagnen satte sig i rörelse.

Hon hade icke den minsta ironi i tonen, men Olga 
kunde ändock icke låta bli att rodna.

Brun köpte biljetter till andra klass. De lyckades 
komma öfver en kupé, där de fingo vara ensamma.

Olga stod med armarna på det nedfälda kupéfönstret 
och såg ut öfver den packade och afskedspratande 
mängden på perrongen. Bakom henne, med armen öfver 
hennes axel, stod Brun och hviskade skämtsamma 
anmärkningar i hennes öra.

Det var olika känslor, som behärskade Olga i dessa 
ögonblick. Det fanns hos henne både det tunga vemodet 
och den brusande lifsglädjen. Det var vemodigt att, om 
också endast på en kort tid, lämna allt detta, som bundit 
en fast i så många år, under dessa uppväxtår, då 
intrycken blifva så starka och sinnet är så mjukt; det var 
obeskrifligt gladt att få komma ut några steg i den stora, fria 
världen, där allting var så nytt och där lifvets pulsar slogo 
så starka slag.

Några minuter innan tåget skulle gå, inkom på 
perrongen en ung man, klädd i studentmössa. Det var Wilmer, 
hvilken skulle följa ned en resande studiekamrat.

Olga, som lät sina blickar oafbrutet fara öfver 
folkhopen, lade genast märke till den hvita mössan. 
Ögonblicket därefter såg hon, hvem som bar den.

»Jaså, han springer fortfarande efter mig som en 
spion», tänkte hon för sig själf. Fastän hon denna gång 
gjorde Wilmer alldeles orätt, låg det ju dock nära till hands 
att antaga, att han »snokat» reda på hennes affärd och för 
den skull kommit ned till stationen.

För att slippa bli observerad, ämnade hon just draga 
sig inåt kupén, då Wilmers blick föll på henne. Utan att 
hon ämnat det, möttes deras blickar.

Då stannade hon kvar, där hon stod. När han nu ändå 
lagt märke till henne, så hade hon intet skäl att draga sig 
undan. Tvärtom, det var bra att hon fick ett tillfälle att 
visa honom sitt förakt.

Olga hade genom egna reflektioner kommit fullt på 
det klara med, att det var Wilmer, som på ett eller annat 
sätt ledt kandidat Höglund på de spår, som slutade med 
dennes egendomliga anfall på Bruns våning. Hon skulle 
nu försöka visa honom hur lumpet, hon tyckte, han burit 
sig åt. Det var ju alldeles ypperligt -- sådan var hennes 
nästa tanke -- att hon nu kunde få hämnas ett grand, 
genom att visa honom sin afresa från Stockholm, genom att 
visa honom, att hon hade en »älskare», som kunde bjuda 
på en gentil -- bröllopsresa.

Hon beslöt sig för att tilltala Wilmer rakt på sak och 
en smula hånande, ifall han kom närmare. Det gjorde 
ingenting om Brun, som ej hade en aning om honom, hörde 
på. Hon skulle nog förklara det sedan.



Så fort Wilmer observerat Olga och sett Brun smilande 
där bakom i kupéfönstret, hade han genast klart för sig, 
hur det hängde ihop. Han hade sett i tidningarna, att 
skådespelaren ej för närvarande uppträdde på sin teater, 
han skulle antagligen begagna sin ledighet för att göra en 
sådan där lustfärd, som på konstnärsspråk kallas för 
»studieresa», och så hade han erbjudit Olga -- sin unga vackra 
mätress -- att följa med. Jojo, han hade råd och håg för 
sådana små extravaganser, den där aktören!

Men huru hade Olga kunnat komma från pensionatet? 
Troligtvis rymt, utan att säga ett ord. Han trodde henne 
om det. Han kände till hennes varmblodiga beslutsamhet 
och äfventyrslystnad.

När han såg henne stå där i den klädsamma 
resdräkten, med ansträngningens och närvositetens rodnad i sitt 
täcka ansikte, brusade hans sinnliga längtan efter henne 
het som en lavaström genom hans bröst, han knöt 
händerna krampaktigt i öfverrocksfickorna och mumlade för 
sig själf:

»Vänta bara, hon kommer väl tillbaka. Vi skola väl 
en gång försöka, hvem som är den starkaste, hon eller 
jag.»

Han kände med sig själf, att han borde gått åt andra 
hållet, men det var omöjligt för honom att förneka sig 
nöjet att slå ett slag i närheten af där hon stod. Han 
strök midt utför henne. Han hälsade inte på henne. 
Åhnej, hon var inte värd hans artighet! Han endast fixerade 
henne med ironisk skärpa.

Hon såg på hans min, hvad han tänkte. Hon böjde 
sig öfver fönsterkarmen, lutade hufvudet så långt ned, hon
kunde, och sade halfhögt i en hånfull ton:

»Du hade ingenting för att du skvallrade. Nu gör 
jag min bröllopstripp -- -- -- adjö med dig . . . 
stackare!»

Hon sade detta med en sådan satanisk elakhet och 
cynism, att Wilmer ryckte till. Han kände nästan en 
rysning genomfara sig. Det var en erinran om den blifvande 
demimonden, lättsinnets fräcka drottning, som han såg i 
hennes öga och hörde å hennes tonfall.

Han vände henne ryggen och gick in bland folket.

En gäll hvissling skar genom luften. Det var 
stationsinspektorens pipa. Lokomotivet svarade, och tåget satte 
sig i gång.

»Hvem var det, du talade vid?» frågade Brun, som 
endast till hälften uppfattat orden. »Han hälsade ju inte 
ens på dig.»

Det låg nästan en skymt af svartsjuka i 
skådespelarens ord.

»Åh, det var en studentspoling, som jag kände. Vi 
blefvo litet okontanta för en tid sedan... men, hör du, 
du ser på mig som om du trodde att det var någon... 
någon . . . rival. Jag försäkrar, vi ha aldrig haft något 
tillsammans . . . han har, vid Gud, inte kysst mina händer 
en gång . . .»

Hon narrades helt ogeneradt, inte ett uns af bryddhet 
öfver osanningen märktes hos henne. Hon såg så 
uppriktig ut, att Brun trodde henne fullkomligt. Han tog 
henne i sitt knä och frågade henne, om hon inte kände 
sig lycklig öfver att få följa honom ut i världen.

Hon slog armarna om hans hals och gaf honom en 
passionerad kyss. Det var hennes svar.

Och snälltåget ilade allt fortare fram i aftonmörkret.

***

Olga kom naturligtvis inte hem på natten.

Fru Rosenberg var nog mycket ledsen och orolig, men 
tog saken betydligt lugnare än då det hände förra gången. 
För det första var Olga äldre, och ägde alltså större 
bestämmanderätt öfver sina handlingar, för det andra hade 
Olga under de sista månaderna under sin vistelse hemma 
i pensionatet iakttagit ett sådant både trotsigt och oroligt 
uppförande, att fru Rosenberg när som hälst väntade en 
katastrof af det ena eller andra slaget.

När fru Rosenberg på morgonen kom in i Olgas rum 
och där såg, huru en del saker voro försvunna, och 
förstod att Olga tagit dessa med sig, då hon gick på 
kvällen, så insåg den gamla frun allt för väl, att Olga nu på 
allvar försvunnit och att hon varit ett af pensionatets 
sorgebarn.

Men hvart hade hon begifvit sig, det var frågan?

Ett lokalbref, som fru Rosenberg strax därpå bekom 
och som Olga lagt i breflådan nere vid järnvägsstationen, 
lämnade ett fullt tydligt svar på hennes undran.

Det lydde:

»Bästa fru Rosenberg!

När Ni får detta bref, har jag för många timmar 
sedan farit från Stockholm. Jag är bjuden på en lustfärd 
till Köpenhamn af en bekant. Då jag till hvad pris som 
hälst ville resa med, och då jag fruktade att fru Rosenberg 
skulle göra svårigheter, så begaf jag mig i väg utan att 
säga farväl. Jag säger det emellertid nu. Tack för all 
godhet och all vänlighet! Det dröjer måhända länge tills 
vi träffas igen. Döm icke mitt handlingssätt för hårdt.

Vänligast

Olga Löfborg.»

Fru Rosenberg läste igenom brefvet två gånger. Jaså, 
till Köpenhamn!

»En bekant», stod det. Den stränga fru Rosenberg 
blef riktigt ond. Var det fasoner af en flickslyna, som 
ännu inte fylt sjutton år! Hon borde haft en risbastu, det 
borde hon, mumlade fru Rosenberg. För henne, som från 
den allra tidigaste barndomen uppfostrats i pedantisk tukt, 
för henne, som aldrig känt någon otillåten passion koka i 
blodet och som i så många tiotal år dvalts i det lugna 
pensionatet, där hon haft en alldeles särskild tur att få 
stillsamma och dygdiga »inackorderingar» från högst 
respektabla familjer, för henne var det obegripligt, att en ung 
flicka med uppfostran kunde bära sig åt på det viset.

Hon knackade i bordet med knogarna riktigt i 
vredesmod. Hon var på det högsta uppbrakt, den goda frun, 
öfver att något dylikt skandalöst skulle hittats på af en 
utaf dem, som hon haft under sitt beskydd.

»En bekant», stod det. Naturligtvis någon, som stod 
i otillbörligt förhållande till henne, barnet. Åh, hvad vissa 
människor äro födda med förfärliga anlag. Rymma till 
Köpenhamn med en älskare! Nåja, hon tvådde sina 
händer. Somliga äro omöjliga att förbättra.

Fru Rosenberg satte sig genast ned och skref ett långt 
bref till Olgas mor i staden A . . .

Åtta dagar därefter fick hon ett rätt försmädligt svar 
från modern, hvari denna uppgaf sig hvarken ha tid eller 
lust att söka få reda på sin förrymda dotter och sade fru 
Rosenberg rent ut, att hade hon icke sett nogare efter 
henne och uppfostrat henne bättre än att hon kunde fara 
bort på detta dåliga sätt, så vore det allt fru Rosenbergs 
plikt först och främst att hämta tillbaka flickan. För 
rästen, skref hon vidare, hade Olga och hon aldrig 
sympatiserat, hon hade ständigt tänkt, att det skulle gå olyckligt 
för henne till sist. Olga hade sin fars anlag för den onda 
-- det var det djupa hatet mot mannen, hvilkens favorit 
Olga varit, som lyste fram i denna kallsinnighet för 
dotterns olyckliga öde -- och rymde hon inte sin väg den 
ena gången, så gjorde hon det väl den andra. Fru 
Rosenberg kunde dessutom skrifva till kandidat Höglund. Han 
var ju den rätte, som borde intressera sig för Olgas väl, 
såvida han -- tillade hon försiktigtvis -- nu inte såg, att 
Olga inte alls förtjenade hans högaktning och därför drog 
sig helt och hållet tillbaka. Då finge Olga reda sig bäst 
hon kunde, ty hon kunde inte hjälpa henne, hon hade nu 
mera än nog af sin egen fattigdom.

När fru Rosenberg fick detta bref skakade hon på 
hufvudet, i tanken att det icke var en rätt mor. Hon kunde 
icke att bedöma det i belysning af den gamla 
kärlekslösheten, som ständigt varit rådande mellan dem bägge, och 
som vidgats, sedan Olga i Stockholm alldeles vuxit ifrån 
sitt barndomslif.

Att skrifva till kandidat Höglund, det hade nog fru 
Rosenberg tänkt på, men hon drog sig för det i det 
längsta, ty hon fann det högst oangenämt att repetera 
förhållandet för honom. Nu hade hon emellertid ingen annan 
råd, och sedan hon i flera dagar tänkt på saken och Olga 
icke låtit höra af sig, nödgades hon skrifva till Upsala.

Hon talade om allt hvad hon visste, fritog sig själf 
från ansvaret, ty hon kunde naturligtvis inte hindra henne 
att gå ut, när hon ville, och uppmanade dem att vidtaga 
anordningar för att fortast möjligt tvinga Olga att lämna 
Köpenhamn och sitt sällskap. Själf ville hon på inga 
vilkor taga emot henne mera, men det betydde ju ingenting. 
Bäst vore det att skaffa henne en plats, där hon fick 
arbeta strängt och fick litet ledigt, t. ex. i butik eller på 
kontor. Hon skulle gärna hos sina många bekanta 
familjer höra efter om någon stod till buds. Men själf ville 
hon, som sagt, icke ha en flicka af Olgas temperament i 
sin pension. Hon ångrade på, att hon någonsin tagit emot 
henne. Hon hade varit van att se ett annat uppförande 
af sina elever. Olgas rymning till Köpenhamn skulle nog 
så småningom komma ut och hvem hon haft i sällskap 
likaså -- det skulle sannerligen blifva en fläck på 
pensionen. Och sattes icke Olga i hårdt arbete nu genast, 
så visste ingen, hvad det skulle blifva af henne. Arbete 
är det enda, som kan rädda en ung flicka, som tagit det 
första felsteget, från undergång. Allra bäst vore det att 
hon togs helt och hållet från Stockholm. Där är det 
farligt för unga flickor, som ha dåligt blod. Men det gälde 
att handla raskt, om det skulle bli något resultat.

Så skref den goda fru Rosenberg i sitt bref.





TIONDE KAPITLET.



I Köpenhamn . . .

Hvilka dagar upplefde hon icke där!

De hade tagit in på ett första klassens hotell. Brun 
sparade icke på slantarna. Han strödde dem omkring sig, 
blott de kunde förskaffa honom nöje och omväxling.

Olga gick i ett ständigt sinnesrus. Stockholm var 
hon van vid, Köpenhamn bringade henne tusen nya 
känslor. Hon fick följa med Brun öfverallt. Han uppförde 
sig mot henne, som om de varit nygifta. På teatern, på 
varietéen, i konsertsalongerna, på museerna, allestädes 
gjorde de sällskap.

De åto på de förnämsta restauranter, drucko flera 
sorters viner till hvarenda middag och champanj till 
hvarenda supé.

De gingo knappt ut en enda gång i staden, då han 
inte köpte henne något att pryda sig med. En 
guldbrosch, en vacker ring, en extravagant hatt, ett modernt 
entouscas och en mängd andra småsaker. När han gick 
ut ensam någon gång, hade han alltid med sig en yppig 
ros eller en liten blomsterbukett hem till henne. Han 
sparade ingenting för att bereda henne glädje och 
öfverraskning.

Olga å sin sida återgäldade all denna frikostighet 
med ett uppförande, som i älskvärdhet och 
uppmärksamhet icke lämnade något öfrigt att önska. Hon slöt sig till 
sin älskare med en sådan ödmjuk ömhet som den lille i 
sidentäcke utstyrde knähunden sluter sig till sin husbonde. 
Hon egnade Brun sin tillgifvenhet med en hänförelse, som 
passionen och tacksamheten hjälptes åt att drifva till sin 
högsta värmegrad.

De lefde som tvänne turturdufvor. Här i den stora 
staden fans det ingen och intet, som störde dem. Här 
voro de befriade från nyfikna blickar och från tisslande 
tungor, här kunde de njuta af lifvet som de behagade och 
uppträda i dagsljuset som tvänne lyckliga älskande.

I fjorton dagar hade detta nöjesrus, denna kärleksyra 
varat. Dagarna hade flugit som minuter, hela lifvet låg i 
rosenskimmer. Vistelsen utrikes hade de bestämt till en 
månad. Bruns ledighet från teatern räckte icke längre.

En dag, när de sutto vid middagsbordet i hotellets 
stora matsal, framkastade Brun plötsligen ett yttrande om 
att han äfven tänkt fara till Paris.

Han sade det helt likgiltigt, alldeles som om det 
varit en naturlig sak.

Olga såg på honom med en min, i hvilken låg icke 
så ringa förvåning.

»Jaså», sade hon kallt, »det har du icke talat om 
förut.»

»Det var min första plan. Jag tänkte emellertid en 
tid på att uppgifva den, men . . .»

»Hvarför tänkte du uppgifva den?» frågade hon 
afbrytande.

»För din skull», sade han med ett ömt tonfall och 
lade förtroligt sin hand öfver hennes.

»Tänker du att lämna mig kvar här då?»

Hon framstälde frågan skarpare än hon ämnat. Brun 
läste nästan en viss förskräckelse i hennes ansikte och 
han började känna sig högst besvärad. Det var det 
första hårda ord, hon yttrat, sedan de kommit till Köpenhamn. 
Han förstod att det nu kom några svåra ögonblick.

Han ämnade värkligen fara till Paris ensam. Detta 
af flera orsaker. Köpenhamn var för honom, som förut 
rest Europa rundt, nästan så godt som en småstad. Där 
kände han sig inte bunden af Olgas närvaro, där hade det 
tvärtom varit ett obeskrifligt nöje för honom att vara två 
i sällskap. Äfven han hade ryckts med till hela sin 
varelse i denna soliga, nöjesrika kärleksfäst, som vistelsen i 
den danska hufvudstaden hittills utgjort. Annorlunda var 
det i Paris. Där hade han sedan föregående besök en 
mängd både kvinliga och manliga bekantskaper, hvilka 
skulle helt och hållet lägga beslag på hans tid och hans 
person under de dagar, hans permission tillät honom att 
vistas därstädes. Där skulle Olga ovilkorligen bli ett 
»påhäng», där kunde han inte spela »gift», där måste han 
vara ensam och fri.

Han hade under första delen af Köpenhamnsvistelsen 
varit fast besluten att helt och hållet inställa resan till 
Paris, därför hade han heller icke nämt någonting om den 
till Olga. Men hur det var, så trängde sig längtan efter 
den stora intressanta världsstaden allt starkare på honom. 
Hur förtjusande treflig vistelsen i Köpenhamn än varit, så 
blef den dock för den bortskämde goddagspilten och 
kvinnokurtisören till sist en liten smula enformig. Och då 
kände han med sig, att han icke kunde inhibera Paris.

Härtill kom också, att de left för öfverdådigt i 
Köpenhamn. Hans sätt att kasta ut pängar hade tagit för starkt 
på reskassan. Skådespelaren hade nog godt om mynt, 
men hans tillgångar voro icke obegränsade, och fastän 
hans inkomster voro ovanligt stora, lefde han dock, som 
de flesta riddare af tiljan, helt och hållet för dagen. Han 
insåg naturligtvis, att det skulle kosta ungefär dubbelt i 
Paris, om de voro två, och därför stannade han till sist 
vid det beslutet, att han skulle öfvertala Olga att resa 
tillbaka till Stockholm.



Hvart skulle hon där taga vägen? Ja, det var en 
fråga. Han skulle ge henne medel att hyra sig ett rum 
och lefva för sig själf, tills han komme hem igen. Och 
sedan visste han nog hvad han ämnade. Hur han 
funderat på saken, ansåg han detta vara den enda utvägen.

Fastän han nog förstod, att Olga skulle bli ytterst 
bedröfvad, kanske också litet onådig, öfver att behöfva 
skiljas från honom, så hyste han dock så stark tro på hennes 
hängifvenhet och så stor tilltro till sin makt öfver henne, 
att han icke ett ögonblick drog i tvifvelsmål, det hon skulle 
göra några svårigheter med att gå in på hans förslag.

Fastän han nu märkte, att hon upptagit hans ord 
mycket illa, ansåg han dock tillfället gynsamt att fullständigt 
kasta fram sin plan.

»Lilla du», sade han, halft leende, »du skall icke bli 
så förskräckt. Vi kunna inte resa bägge till Paris... det 
blir icke något nöje för dig . . . jag har en massa 
allvarliga saker . . . teatersaker . . . att ombestyra där . . . Jag 
stannar ju endast några dagar och reser så till Stockholm 
igen. Jag hade tänkt att du skulle resa hem direkt härifrån . . . 
jag kommer snart efter. Jag skall naturligtvis sätta dig i 
tillfälle att inte behöfva stå i beroende af någon. Du kan 
hyra dig ett rum, hvart du behagar, och lefva 'gräsänka' 
någon tid tills vi råkas igen».

Olga hade dragit undan sin hand. Hon såg allvarligt 
och stelt på skådespelaren, under det han talade.

»Du ämnar således att låta mig fara ensam till 
Stockholm?» frågade hon.

»Jag ser ingen annan utväg.»

»Det tycker jag sannerligen är skamligt utaf dig. Du 
vet ju, att det inte finnes en människa, som bryr sig om 
mig.»

»Men du kan väl ta dig fram på egen hand, tills jag 
kommer tillbaka?»

»Nej, jag far aldrig till Stockholm, jag stannar här.»

»Det tycker jag inte är klokt resonneradt utaf dig. 
Hvad kan du väl ha för nöje af att gå här alldeles solo!»

Nu började så småningom förtrytsamheten vakna hos 
Olga. Det var en tanke, som med blixtens hastighet 
genomkorsade hennes hjärna. Den satte hela hennes blod 
i svallning. Det var svartsjukans mörka tanke, kvinnans 
starkaste drift.

Hon teg en lång stund. Hon trummade med gaffeln 
mot tallriken.

»Hvad tänker du på?» frågade han häftigt. »Du ser 
riktigt elak ut!»

»Jag tänker på, att du har väl bekantskaper i Paris, 
som du hälst vill undvika att visa mig. Nåja, vill du ha 
omväxling, så kan jag också skaffa mig sådan. Här i 
Köpenhamn behöfver man nog inte gå och söka länge 
efter en rik och vacker vän.»

Hon lade en äkta kvinligt försmädlig ton i orden.

»Du tänker icke på hvad du säger! Skall du låta vår 
angenäma vistelse här sluta på detta sätt?»

»Jag? . . . Det är ju du, som framkallat det här!»

»Jag lägger fram saken helt lugnt, och du fattar 
genast humör.»

»Kan jag annat? Det förefaller mig som om du tänkte 
behandla mig som en vanlig . . .»

Hon utsade inte ordet, men han förstod hvad hon 
menade.

»Du öfverdrifver», svarade han, »vid lugnare eftertanke 
skall du förstå, att du gör mig orätt . . . Jag har 
sannerligen icke förtjenat sådana ord af dig.»

»Men det är ju därför, att du vill lämna mig ensam, 
som jag blef häftig.»

»Min Olga, seså», han lutade sig framåt och blickade 
henne bevekande i ögonen, »var nu förståndig. Vi råkas 
ju snart åter.»

Hon svarade ingenting. Hon fick endast ett 
smärtsamt drag i mungiporna. Det såg ut som hon måste 
tillbakahålla en snyftning. Hennes ögon blefvo fuktiga.

»Min lilla ros», sade han med passionerad ömhet. 
Det var hans vackraste smeknamn. Han kunde också säga 
det med en nästan musikalisk klang. »Du måste besinna 
att vår skilsmessa blir af kort varaktighet.»

»Men kan jag icke stanna här, så kan du på 
genomresan komma och hämta mig?»

Brun hade väntat sig detta inkast af henne. Men det 
ingick icke i hans önskningar, ty han förmodade med 
stort skäl, att om Olga stannade i Köpenhamn, så skulle 
hon af enformigheten att vara ensam lockas i något 
sällskap, som kunde bjuda på allt för närgångna 
beundrare.

Han kände Köpenhamn. Här härskade kontinentens 
djärfva kvinnodyrkan, här lefdes den värkliga storstadens 
raffinerade venuslif. Han ville hälst ha henne tillbaka till 
Stockholm, där visserligen frestelserna kunde vara lika 
starka, men där hon själf tvingades att hålla sig 
tillbakadragen, därför att hon syntes bättre och därför att hon 
hade lättare att bli igenkänd.

Han började därför använda hela sin 
öfvertalningsförmåga att förmå henne ge efter.

»Du får lof att medgifva, att jag är litet förståndigare 
än du och att jag inser hvad som är bäst», sade han bland 
annat, »du kan få bo hemma hos mig, om du vill, men 
jag tycker det ligger för nära pensionatet. Det blir 
trefligare för dig att hyra ett rum någon annorstädes.»

»Ja naturligtvis», svarade hon utan betänkande, »icke 
vill jag bo midt för näsan på fru Rosenberg och alla 
hennes nyfikna flickor.»

Hon började så småningom att ge med sig. Han 
advocerade med hela den vältalighet, han var mäktig, och 
han lyckade till sist att öfvertyga henne om, att det var 
utaf rent praktiska skäl och utan någon sådan afsikt, som 
hon tillskrifvit det, som han for ensam till Paris.

När de stego upp från middagsbordet, där ett par 
tömda vinbutäljer -- med etiketter, som utvisade hotellets 
allra bästa varor -- vittnade om middagens beskaffenhet, 
hade Olga återvunnit sitt goda humör.

»När reser du då, du . . . elake komediant?» . . . 
frågade hon muntert. Hon brukade på skämt kalla honom 
så, som hon hört Wilmer håna.

»Om ett par dagar, men till dess skola vi roa oss 
tappert», sade han och tog henne med en glad gest 
under armen.

De gingo upp i sin dubblett och klädde om sig. 
Därefter bar det ut i den stora staden på jakt efter glädje 
och glans. De kommo icke hem förrän vid tre-tiden på 
morgonen.

Det var första gången, som Olga varit starkt berusad. 
Han fick nästan bära henne uppför trapporna. Hon hade 
druckit och glammat med en bachantisk vildhet. Han hade till 
sist blifvit rädd för att hon skulle ställa till något spektakel.

Så fort han vaknade på dagen, skickade han efter en 
praktfull bukett af mörkröda rosor, hvilka han stälde 
bredvid Olgas hufvudgärd.

***

Tre dagar därefter befann sig Olga i den svenska 
hufvudstaden. Brun hade rest till Paris.

När nattåget stannade vid perrongen å Stockholms 
centralstation tidigt på morgonen, hade Olga redan suttit 
vaken vid kupéfönstret under flera timmar. Hon var 
onaturligt blek och hade breda svartblå ringar kring ögonen. 
Det var resans strapatser, det mindre välkomna afskedet 
från älskaren och de sista dagarnas vilda utsväfningar, 
som satt denna lastens och trötthetens prägel på hennes 
ansikte.

Hon hade varit försänkt i djupa tankar under dessa 
timmar, medan hon hörde hjulens entoniga rassel mot 
stålskenorna. Hvart skulle hon taga vägen, när hon kom till 
Stockholm? Skådespelaren hade vid afskedet lämnat henne 
en hundralapp. Det räckte nog tills han kom tillbaka, 
men hon kunde icke köpa sig osynlig för dessa pängar. 
Och hon skulle hälst velat vara osynlig. Hon ville icke 
underkastas något förhör, icke aflägga någon räkenskap, 
Den förgylda lastens dagliga trupprevy. (Sid. 135.)
(Vy från Hamngatan i Stockholm.)

icke afgifva några löften. Men skulle man icke tvinga 
henne därtill, om man upptäckte henne? Hvilka »man»? 
Fru Rosenberg, kandidaten eller hennes mor? Ja, hvad 
visste hon! Men att det fans någon, som sökte henne, det 
tyckte hon sig känna i luften.

Hon kastade sitt bagage åt ett stadsbud, som 
ledsagade henne till en åkaredroska med uppfäld sufflett. Hon 
smög sig instinktmessigt med förtviflad hastighet in i 
droskan, som om hon varit en tjuf, som var rädd för 
upptäckt.

»Hvart skall jag köra?» frågade kusken.

»Till ett trefligt hotell. Hvilket Ni vill», utbrast hon 
otåligt.

Han körde till ett s. k. privathotell vid ***gatan. Det 
låg närmast. När man, som de större städernas 
polisbeskyddade åkarekuskar, får lika mycket betaldt för en 
långtur på en halftimma som för en tur på ett par minuter, så 
kör man naturligtvis inte längre än man behöfver.

»Äro vi redan framme?» frågade Olga.

»Jaha, fröken, här är ett mycket snyggt hotell», 
svarade den särskildt välvillige kusken, »si, min hustru har 
en kusin, som är gift med portieren här på hotellet. Så 
jag känner till det se'n gammalt. Jag kan tryggt 
rekommendera det.»

Det var inte utan att den gemytlige kusken såg en 
smula skälmsk ut. Olga började nästan tro, att han 
hade någon bimening.

»Snyggt, säger Ni», inföll hon, »hvad menar Ni med 
det . . .? Det är väl inte ett 'sådant där'?»

Hon menade ett 'sådant där', där gästerna komma två 
och två, men oftast gå en och en, och som hälst hyres 
ut pr -- timma. I Stockholm finnes bortåt ett tjugotal 
sådana, hvardera ägande omkring tio à femton rum, 
hvilkas existens så godt som uteslutande uppehålles af folk, 
som några minuter förut gjort bekantskap på trottoaren. 
Och de ligga icke i utkanterna, utan midt vid de stora 
stråkvägarna bland affärskontoren och härskapshusen.

Kusken uppfattade genast meningen. Han slog med 
bägge händerna och drog till med ett bredt grin.

»Inte . . . visst inte . . .» försäkrade han, »det är ett 
riktigt fint och ordentligt hotell.»

I det samma kom portieren. Han tog Olgas kappsäck 
utan vidare och bad henne följa sig, så skulle han visa vägen.

Olga fick ett litet trefligt rum för en och femtio pr 
dygn. Hon var riktigt belåten med att hon ändtligen 
kommit inom fyra väggar. Hon låste dörren och kastade sig 
på soffan. Inom några minuter hade hon insomnat.

Hon drömde, att hon var med Brun i -- Paris, att de 
lefde ett lustigt lif . . .

När hon vaknade, feberhet och med värkande hufvud 
efter den tunga sömnen och den lifliga drömmen, hörde 
hon en förtrolig knackning på dörren.

Hon ryckte till. Hvem kunde det vara? Hon gick 
yrvaken bort till dörren och låste upp.

Bah, det var ju bara den välsignade portieren, som 
inte kunde låta en vara i fred åtminstone första dagen.

Jaså, han ville ha hennes namn i hotellets dagbok. 
Polisförordningen bestämmer ju det.

Skulle hon skrifva sitt värkliga namn? Hon ville inte 
gärna det. Men hon vågade inte skrifva ett falskt. Det 
kunde bli upptäckt till sist och förorsaka henne obehag. 
Hon skref »Olga Löfborg» . . . Men vidare? Hon skulle 
också skrifva, hvart hon var hemma . . . »Köpenhamn» 
ritade hon dit i en handvändning. Hon narrades inte så 
värst mycket. Hon kom ju direkt från den staden. Och 
inte kunde hon gärna skrifva, att hon var hemma i 
Stockholm, då hon bodde på hotell.

Vaktmästarn tog igen boken och lät sina påflugna ögon 
glida öfver namnet . . . »Köpenhamn», jaså . . . Han gaf 
Olga ett snedt ögonkast, som sade ungefär: du är nog en 
liten »så'n där» . . .

Olga märkte, att hon rodnade. Men hon blef arg på 
samma gång. Den där skulle hon nog lära att ha 
respekt för henne, om hon kom att bo kvar här.

Hon hade legat påklädd på soffan och sofvit så länge 
att det redan började skymma. Hon kände sig förfärligt 
hungrig och som hon förstod, att det icke fans någon 
servering på hotellet, så måste hon besluta sig för att gå ut 
i staden.

Hon klädde sig i sin bästa klädning, tog på sig så 
många af de köpenhamnska grannlåterna och moderna 
toalettartiklarna, som passade ihop på en gång, och 
parfymerade sig starkt. Det var ett behof hos henne att styra 
ut sig så extravagant som möjligt, att uppträda så flott 
som möjligt. Efter sin vistelse i Köpenhamn, fastän den 
varit kort, hade hennes säkerhet betydligt vunnit och 
hennes kvinliga fåfänga stegrats i hög grad.

Och hvad det föreföll angenämt för henne att åter 
vara på dessa gator, som hon kände så väl till och på 
hvilkas asfalt- eller stentrottoarer hon trampat så många 
steg. I Köpenhamn hade hon haft förfärligt roligt, men 
hon hade alltid känt sig som en vilsen fogel bland de 
främmande mänskotyperna och det främmande språket. I 
Stockholm var hon åter i sitt rätta element. Hvad hon 
andades in denna luft med välbehag! Hvad hon tyckte att 
den var vacker, denna stad, i höstaftonens konstgjorda 
ljushaf, som strömmade ut från lyktor och butikfönster. Hur 
hemtrefligt tyckte hon inte att allt var här mot i det 
främmande, kalla Köpenhamn. Det var starka känslor af 
tillfredsställelse och hemkärlek, som fingo makt med henne.

Hon gick på ett aflägset liggande kafé och åt sin 
kvällsmat. Det var ett andra klassens kafé -- första 
klassens ligger alltid i de centrala delarna och dit vågade hon 
sig inte nu den första kvällen.

Maten var inte vidare läcker, tämligen sekunda varor 
och litet torr. Hon hade nu i fjorton dagar ätit 
öfverdådiga fästmåltider på Köpenhamns förnämsta restauranter. 
Det var skilnad!

Hon begärde en »tesupé». Man kom fram med té, 
som bara var ljumt, och några assietter med kallskuret, 
hvilket tydligen varit framme på brickan ett par gånger 
förut. Till en början var det riktigt motbjudande för Olga 
att inmundiga det minsta. Det var som att kastas från 
rikedomens öfverflöd till fattigdomens försakelse! Men hon 
var duktigt hungrig, och snart började hon kunna svälja 
både det halfvarma teet och de torkade köttskifvorna.

Sedan hon på detta anspråkslösa sätt superat i det 
aflägset liggande kaféet, gick hon ut för att se sig 
omkring i det kära, kära Stockholm.

Hon gick genom Kungsträdgården. I det erotiska 
dunklet under de gulnade trädkronorna hade redan 
nattsvärmeriet och kvinnoköpandet börjat. Unga snobbar med 
vräkiga låter, medelålders herrar med försiktigt 
uppträdande, ja till och med gamla gubbar med pucklig rygg 
och förtorkade ansiktsdrag voro på jakt. De kryssade 
med långsamma steg öfver gångarna, stannade och sågo 
sig omkring med blaserade blickar, men så fort en kjol 
skönjdes, blef det fart i benen och glans i blicken.

Det var dock icke endast demimonder, som voro ute 
så här dags. Ibland kom en tjänstepiga med en korg på 
armen. Hon hade inte brådtom, det låg ett själfsäkert 
uttryck i hennes ansikte, medvetandet af att hon på grund 
af sin klädsel och sin korg ej skulle bli tagen för en 
»sådan där». Det kunde dock hända, att hon fick sig en 
knuff eller en närgången nick af en leende don Juan, men 
hon blängde till ett argt ögonkast och gick sin väg utan 
att det minsta öka farten. Korgen skyddade henne.

Så kom det en butikfröken eller en kontorsfröken, 
som var på väg hem från sitt dagsarbete. Hon bar 
försiktigtvis i en snodd om pekfingret ett litet paket i hvitt 
papper, som lyste lång väg. Det skulle visa, att hon kom 
från sin plats eller varit ute i något ärende, och att hon 
var en hederlig kvinna, som inte önskade något sällskap. 
Hon trippade framåt med hastiga steg. Men kvinnojägarna 
respektera oftast inte det lilla paketet, som afsiktligt 
bäres på ett sådant i ögonen fallande sätt. De känna till, 
att det ofta är en falsk skylt, som bäres af de 
half-allmänna »flickorna» för att lura de af dem så fruktade s. k. 

byråpoliserna, hvilka ständigt äro på spår efter nya 
kandidater för lastens polisrullor. Paketet skyddar därför vår 
butikfröken ganska illa. En herre träder midt i vägen för 
henne och lyfter artigt, men en smula öfverlägset på 
hatten. Hon säger inte ett ord, utan gör bara en hastig 
tvärvändning för att undkomma honom. Men den artige 
herrn låter sig icke afskräcka af att bli afvisad en gång. 
Han förföljer henne oupphörligt och hon får göra många 
tvärvändningar, innan hon kommer undan.

Olga gick längs Hamngatan, gatan med den branta 
backen, alla stockholmshästars förskräckelse. Denna 
mycket starkt trafikerade och en af de allra centralaste af 
hufvudstadens gator har på senare åren varit en af de stora 
expositionsplatserna för Stockholms mera eleganta 
prostitution. Här har man, sommarkvällar såväl som 
vinterkvällar, kunnat se långa rader af offentliga kvinnor i sakta 
mak promenera fram och tillbaka, bekikade af den mängd 
af herrgrupper, som samlas från de närbelägna 
guldkrogarna och promenadplatserna. Här gå de stackars 
kvinnorna, en och en eller två och två, sträckande på kroppen 
som gardeslöjtnanter och svängande med stjerten som 
påfåglar. Här gå de och bjuda till salu sina kroppsliga 
behag, som de höljt i ett skal af det mest extravaganta och 
moderna slaget. Klädningarna glänsa af siden, kinderna af 
smink och puder, öronsnibbarna af similidiamanter. De dofta 
starkt af parfym och lyfta högt på kjolarna, antingen 
vädret är fult eller vackert, för att reta begären med sina 
pärlstickade underkjolar och svarta strumpor. Här är den 
förgylda lastens dagliga trupprevy.

Olga blef tilltalad flera gånger. Hon väckte ett 
riktigt uppseende på grund af sitt vackra ansikte och 
eleganta figurer. På de unga snobbarna, hvilka 
hufvudsakligast föreföllo att höra till folkklassen bakom boddisken, 
tycktes hon imponera så att de flögo rundt omkring som 
yra höns. För hvarje tilltal gjorde hon endast en 
föraktlig grimas och vände bort ansiktet. Men de varmblodiga 

gatläjonen blefvo till sist så påflugna, att hon ansåg det 
vara bäst att gå därifrån.

När hon kom in på en bakgata, var hon glad öfver 
att hon inte mött någon bekant. Hon hade dragits in på 
den stora stråkvägen, utan att hon ämnat det. 
Tvärtom hade hon föresatt sig att hålla sig undan, men det var 
så lockande... När hon sett dessa utstyrda kvinnor med 
sina cyniska leenden och fräcka ögonkast, hade det gått en 
rysning genom henne. Och dock var hon ju själf en 
»fallen kvinna», en hetär, som redan låtit lidelsens eld slå 
ut i flammor under nattliga fäster bakom fälda 
rullgardiner -- -- --

Men hon tillhörde endast en. Och en, som hon 
älskade med hela sin själ. Hon hade icke sålt sig 
hvarken för guld eller annat simpelt. Hon hade gifvit sig för 
att tillfredsställa sin starka åtrå efter lifvets fullhet, hon 
hade öfverlämnat sig af oförmåga att stå emot sin 
älskares brinnande ögon . . .

Stackars Olga! Hon kände inte lifvet ännu. Hon 
förstod icke, att måhända de flesta af dessa en gång tänkt 
det samma som hon. Hon förstod ej, att den idylliska 
kärlekssynd, som hon gjort sig skyldig till, för de flesta 
af dessa lastbara kvinnor varit den kedja, som bundits 
oupplösligt om deras fötter och sedan steg för steg dragit 
ned dem i dyn, hur de än stretat emot. Hon förstod icke 
heller att dylika kärlekssagor äro af mycket kort 
varaktighet, och att de oftast taga ett slut, där man tillgriper 
passionen och utsväfningen för att döfva hatets och 
förtviflans tärande kval.

Hon var så okunnig ännu, den vackra lilla Olga, 
fastän hon redan hade fallit och fallit djupt!

När hon på kvällen kom hem till hotellet, låg det på 
nattduksbordet ett telegram från Paris. Hon bröt det 
med af glädje och längtan darrande händer.

Det lydde:

»Allt väl. Paris är Paris, samma evigt glada stad, 
men jag saknar dig. Kommer snart hem. Dröm om 
mig.Din Edvard.»

Hon kysste telegrammet gång på gång, innan hon 
med tårfylda ögon somnade i den stora hotellsängen.





ELFTE KAPITLET.



När kandidat Höglund kom ned på gatan, efter sitt 
besök hos skådespelaren, var han icke samma 
människa som för några dagar tillbaka. Den syn, han 
sett däruppe, och det afsked, han fått af henne, som han 
var fästad vid med sin själs finaste trådar och som han 
sett dekolleterad i en aktörs sängkammare, hade gifvit 
honom en stöt, som rubbat hela hans inre människa.

I tre dagar dref han omkring på hufvudstadens gator, 
behärskad af en andlig slöhet, som uppslukade hvarje 
förnuftig tanke och hvarje spänstig viljeyttring. Han bara 
gick och gick, utan mål, utan mening.

Det var ett förfärligt slag. Det hade, från vissa 
synpunkter, kommit så öfverraskande, så oförmodadt. Var 
hon denna lilla älskliga varelse, som han kysst och talat 
om studenthistorier för i föräldrahemmet och som han så 
många, många stunder drömt om skulle bli hans egen 
sköna ljusalf, i hvars famn han en gång kunde få hvila 
ut efter dagarnas ansträngande arbete med tråkiga och 
sjuka patienter?

Hon hade aldrig sagt eller visat, att hon älskade
honom, det borde således icke kommit som en öfverraskning, 
men han hade dock hoppats, och hoppats så starkt. Han 
kände, att hon skulle bli hans enda och hans värkliga 
kärlek. Och nu var allt förbi, förbi . . .

Ödet hade så velat. Men det var ett grymt öde, ett 
öde, som han förbannade!

Han gick och gick. Gata upp och gata ned, tre hela
dagar från morgon till kväll. När han kom till hotellet 
på kvällarna, var han så uttröttad, att han sjönk ihop som
en trasa. Men sofva kunde han ändå inte.

Han dref omkring på gatorna, emedan det var en 
lindring för honom. Storstadsgatans mänskohvimmel och 
sorl äro den underbaraste lindring för själsjuka och 
förtviflade.

Under dessa tre långa dagar smög sig ett nytt 
element in i hans hjärna och sinne. Det var den förtidiga 
onaturliga ålderdomens element. Dessa tre dagar hade 
sett honom åldras som under tre år.

Han hade aldrig trott, att hon låg så nära hans själ, 
som han fann under dessa dagar, då han lik en döfstum 
och en blind tog sina meningslösa och ändlösa 
promenader på storstadsgatorna från tull till tull.

Han hade sökt och sökt att finna en ljuspunkt i 
framtidsperspektivet, för att haka sin sorgfylda blick fast vid. 
Men han hade inte funnit någon. Olga hade så småningom 
under dessa år, som han gått och fröjdat sig öfver 
hennes underbara utveckling, blifvit hans lefnadsstjärna och 
hans lifspoesi. Att på ett sådant brutalt sätt bli tagen ur 
sina förhoppningar, det hade varit för mycket för 
kandidaten. Han hade utan förskoning blifvit brakt ur sitt 
normala läge. Hans andliga lifskraft hade runnit ut i sanden, 
som om personligheten plötsligt fått en bred spricka.

På fjärde dagen reste han tillbaka till Upsala. 
Äfven där syntes det vara omöjligt för honom att återhämta 
sig från det mördande slaget. Han fortsatte dag efter dag 
med sitt vemodiga, färglösa grubbel och behärskades 
fortfarande af samma tärande, förlamande slöhet.

Kandidaten hade farit ifrån universitetsstaden som en 
elegant och lefnadsfrisk, om ock på senare tiden litet 
mera allvarlig medicinare; han återkom dit såsom ett 
besynnerligt, människoskyggt original.

Det gifves plötsliga sorger, hvilka kunna på några 
dagar, ja, ibland på några timmar förändra en människas 
hela lifsåskådning, krympa samman hennes andliga 
varelse och rikta fantasien mot helt och hållet nya föremål. 
De äga en kraft, dessa sorger, så stark, att de under 
några korta stunder kunna rubba några hjärnceller och 
därigenom i högre eller mindre grad fördunkla individens 
förstånd och med outplånlig styrka trycka fast några fixa 
idéer i hans föreställning. Fixa idéer, som i vissa 
andliga riktningar föda abnormitet och själsförvirring.

Kandidat Höglund hade drabbats af en sådan sorg. 
Och den kom äfven i det mest -- hvad skola vi säga -- 
dramatiska ögonblicket. Den kom just då han stod 
färdig att afsluta sina studier och som utexaminerad 
läkare gå ut i lifvet som sin egen man -- då målet för 
årslånga mödor och ansträngande själsarbete ändtligen var 
vunnet. Därför slog den honom också hårdare än hvad 
den kanske annars skulle ha gjort.

Studiekamraterna i Upsala kunde icke på några 
vilkor känna igen honom, när han kom tillbaka. Hvad hade 
händt? Ja, de kunde icke få honom att med ett ord 
antyda därom själf. Den förut så frispråkige kamraten hade 
blifvit outgrundligt tystlåten och sluten.

Och hvilket besynnerligt uppförande. Han afbröt alla 
studier, han ville icke höra talas om att taga någon 
slutlig examen. Till och med hans lärare, professorerna, hade 
varit och sökt att tala förstånd och ingifva honom energi, 
men de hade alldeles misslyckats.

Han hade bara betraktat dem med melankoliska 
blickar och de hade måst gå sin väg utan att kunna få 
honom att inlåta sig i något resonnemang.

Han började vanvårda sitt yttre, han, som förr varit 
så nobel och korrekt. Han gick med oborstade skodon 
och dammiga rockkragar, och under sitt myckna gående 
sågs han ständigt bära i handen en gammal urblekt, 
blågrön, entouscas, som han förut ställt i skräpvrån, men på 
grund af något besynnerligt påhitt nu letat fram.

Hans enda sysselsättning bestod i promenader, som 
brukade räcka många timmar i sänder. Han gick och såg 
sig omkring med frånvarande blickar. Ingenting kunde 
tilldraga sig hans uppmärksamhet, ingenting väcka hans 
nyfikenhet, allt syntes för honom enahanda.

Innan fjorton dagar förflutit, hade hans underbara 
historia cirkulerat Upsala rundt flera gånger, och hans 
personlighet inristats bland de upsaliensiska originalen. Snart 
kände hvarje gatpojke till den spatserande kandidaten med 
det blågröna paraplyet, och folktungan gaf honom 
öknamnet; »tokige doktorn».

Hvad den värkliga orsaken var, som på detta sätt 
under några veckor kunnat så helt och hållet omskapa en 
människa, visste ingen med säkerhet, åtminstone kände 
man icke till några fullt trovärdiga detaljer, men att det 
var olycklig kärlek med i spelet, det höll man då för 
säkert.

Hvad kunde det egentligen vara annat! Sådana där 
förändringar ske icke för hvad som hälst, det måste vara 
någon väldig makt, som värkar! Och hvad är mäktigare 
än obesvarad kärlek och därmed ramlade förhoppningar! 
Folket anade nog, hur det hängde ihop.

När kamratkretsen såg hur kandidat Höglund utan 
moderation och återgång fullföljde sin fixa idé att helt 
och hållet övergifva studierna, när den såg, huru han allt 
mer i sitt uppträdande och sin gestalt närmade sig den 
abnorma karrikatyrens område, förstod den, att hans hjärna 
fått en rubbning och att han var omöjlig föra på rätt stråt 
igen. Den drog sig därför alldeles tillbaka och 
betraktade snart den underliga figuren, hvilken nyss uppträdt 
som en munter vän och korrekt gentleman, med 
samma nyfikna smålöje som den öfriga delen af stadens 
befolkning -- -- --




En middag när kandidaten hemkom från sin vanliga 
långa promenad fans det ett bref i hans breflåda. Han 
bröt det säfligt och långsamt. Han hade aldrig någon 
brådska nu för tiden.

Det var fru Rosenbergs bref. Det innehöll 
underrättelsen om Olgas flykt.

När han läste det, förändrades icke en min i hans 
ansikte. Det fans icke längre något känslospel i hans själ. 
Den hade under några veckors dystert, lefnadstrött 
grubbel torkat samman, där fans icke plats hvarken för glädje 
eller sorg.

Då brefvet var läst, lät han det halka ned på golfvet. 
Han tycktes icke ha nog kraft kvar att hålla det fast.

Det fick ligga där det föll. Han besvärade sig icke 
med att taga upp det. Han började gå rundt rummet med 
stora, häftiga steg. Men icke en muskel rördes i hans 
ansikte. Och ögonens uttryck var lika stelt och kallt.

Hade han förstått brefvets innehåll? Hade han förstått 
dess sammanhang med hans stora sorg? Ja, han var icke 
mera »tokig» än att han kunde fatta hvarje bokstaf, men 
det var just i den järnhårda stoltheten att icke med en 
känsla i det inre eller med en min eller blick i det yttre 
ens inför sig själf förråda, att han tagit något intryck af 
detta liksom af allt annat, som utgjorde den starkaste 
sidan af hans abnormitet.

När han gått några slag kring rummet, stannade han 
framför en liten ask, omvirad med ett rödt sidenband. Det 
stod på dess lock: »Till Olga, att ovilkorligen icke öppnas 
förrän hon fylt tjugo år, från far.»

Det var den ask, som han tagit i förvar från fru 
Löfborg, Olgas mor, efter hennes mans själfmord.

Han sköt på den med ett finger och snurrade den 
rundt några gånger, under det att blicken lika färglöst 
som vanligt hvilade på den. Det var någonting som han 
efter sin plötsliga hjärnsjukdom ofta brukade företaga sig, 
detta meningslösande petande på den lilla asken, som bar 
den kvinnans namn, hvilken för alltid tycktes ha förstört 
hans lif och krossat hans viljekraft.

När han stått så där en stund, hördes en svag 
knackning på dörren. Långsamt vände han sig om och gick 
och öppnade utan att säga ett ord.

Det var hans städerska, en hjärtlig gammal gumma, 
hvilken bland studenterna gick under namnet Maja-Lisa, 
men som annars hette fru Maria Elisabeth Torn, och 
hvilken var den enda, som icke öfvergifvit »tokige 
doktorn». Förr hade han alltid kallat henne för fru Torn, 
men nu sade han endast hennes smeknamn.

»Hvad vill Ni, Maja-Lisa?» frågade han barskt och 
entonigt.

Hon hade nu vant sig vid hans lustiga sätt. Åh, hvad 
hon tyckte det var förfärligt konstigt och besynnerligt. 
Kandidat Höglund litet »vriden»! Han som varit en sådan 
fin och schangtil herre. »Men så går det», hade gumman 
sagt till en af hans kamrater, som hon också städade åt, 
»när kärleken kommer . . . Jaha si, herrn! Säg aldrig 
annat än att det varit kärlek. Det är ett otäckstyg, som 
aldrig borde finnas till. Det gör folk både elaka och 
tokiga . . . Visst är det någon flickslyna, som bedragit 
honom . . . det kan herrn vara säker på . . .»

Hon hade fint väderkorn, den gamla fru Torn.

När kandidaten tilltalat henne, neg hon djupt och 
ödmjukt -- ty hon hade sett att det gjorde en smula effekt 
på honom -- och sade i en moderligt öm ton: »Jag ville 
bara fråga om kandidaten önskade, att jag skulle hämta 
middagen nu?»

Kandidaten svarade inte genast. Han gick ett slag 
kring rummet. När han kom midt för henne igen, utbrast 
han i nästan skrikande ton: »Nej!» och stängde dörren 
midt för näsan på henne. Han ville hälst vara ensam.

Hon blef inte förvånad. Han hade gjort så många 
gånger förut. Nu mera fick man inte rätta sig på 
honom. Hon gick tyst sin väg, utan att vara envis.

När kandidaten blifvit allena, tog han upp brefvet, lade 
det på sitt skrifbord, vid hvilket han icke suttit sedan 
hemkomsten från det ödesdigra besöket i hufvudstaden. 
Han mumlade någonting mellan tänderna. Och en mycket 
skarp betraktare skulle ha varseblifvit en glimt i ögat, en 
glimt af hat och förakt.

». . . Den förbannade aktören . . .»

Det var något ditåt, han mumlade. Han hade icke 
glömt det förgångna. Han kunde icke hindra att det ibland, 
någon enda gång, åstadkom en skiftning i hans själslif. 
Och då var det alltid den där fasansfulla scenen han såg, 
då hon satt halfnaken i Bruns knä med det fylda 
champanjeglaset i hand.

». . . den dj-en, han knep henne . . .»

Det var något ditåt han fortsatte.

Därpå gick han ut i tamburen, kastade slarfvigt på 
sig öfverrock och hatt, tog den gamla urblekta grönblå 
paraplyen under armen och spatserade ut på gatorna.

»Ser du, där går den "tokige doktorn"», hviskade två 
arbetare till hvarandra. Han var känd i staden. Hans 
historia hade gått ut i snabb fart; som dylika alltid gå i 
de mindre städerna.

När Olga var i Köpenhamn, väntade hon ofta, att en 
vacker dag få se kandidat Höglund komma efter henne på 
gatan, fatta henne i armen och med sin lugna, välbekanta 
stämma be henne följa med till Stockholm. Hon tänkte 
nämligen, att han var den ende som på uppdrag af 
hennes mor och af egen drift skulle kunna söka upp henne 
på den plats, hon uppgifvit i sitt bref till fru 
Rosenberg.

Men Olga hade icke behöft vara ängslig. Kandidat 
Höglund hade aldrig ämnat sig till Köpenhamn. Han skref 
icke ett ord till hennes mor, sedan han fått underrättelsen från 
fru Rosenberg; han hade aldrig ett ögonblick tänkt på 
göra ett nytt försök att rycka henne ur skådespelarens 
händer; han hade nu sett hvarje gnista af lefnadshopp 
försvinna och gick omkring på Upsala gator som ett 
bekikadt original.
Svärmeriet och kvinnoköpandet hade redan börjat. (Sid. 134.)
(Vy från Kungsträdgården i Stockholm.)


Det skulle dröja ganska länge innan Olga fick 
värkligt reda på, hvilka stora förändringar de få minuterna 
uppe hos hennes älskare åstadkommit med honom, som 
fört henne till Stockholm och velat göra henne till sin brud.

***

Olga bodde ännu på hotellet. Hon hade bott där i 
fjorton dagar och det enda hon hört från Brun hade varit 
tvänne kortfattade telegram.

Hvarför kom han icke snart hem? Hon längtade 
efter honom så starkt, att dagarna snart började blifva 
outhärdliga. Han hade ej underrättat henne om sin adress i 
Paris och hon kunde därför ej skrifva till honom. Men 
hon skulle gärna ha velat det, för att säga honom, med 
hvilken gränslös längtan hon emotsåg deras 
sammanträffande ånyo.

Hon hade under dessa fjorton dagar icke uppleft ett 
enda äfventyr af det slag, som hon förut så bestämdt 
väntat sig.

Hon hade mött några f. d. kamrater från pensionatet. 
De hade stött hvarandra i sidorna och hviskat till 
hvarandra, då de fått syn på henne, det hade hon sett, men 
hon hade trankilt vändt ansiktet åt andra hållet och 
gått förbi dem utan att göra en min af att vilja resonnera 
med dem. Att de sedan underrättat fru Rosenberg, om 
att hon nu återkommit till Stockholm, det antog hon för 
alldeles naturligt.

Men hvarför hörde hon icke af någon? Icke var 
Stockholm så stor, att de icke kunde få reda på henne, om de 
ansträngde sig därefter. Hvarför kom icke fru Rosenberg 
och ville draga henne in i den lilla kammaren igen? 
Hvarför kom icke kandidat Höglund och ville föra henne 
hem till modren, sedan hon störtat alla hans välmenande 
planer?

Hon var glad öfver att icke något af detta inträffade, 
men hön förstod icke hvarför.

Fröken Olga kunde vara lugn. Det var ingen, som 
sökte henne. Hon hade flytt från dem alla och hon hade 
fått sin önskan uppfyld. Hon hade lämnats ensam vind för 
våg. Fru Rosenberg hade andra unga flickor, om ock 
mindre varmblodiga så dock icke fullt säkra att lita på, att 
skydda och bevara, kandidaten hade trädt på sidan om 
arenan och hennes mor hade kärlekslöst dömt henne som 
förlorad.

Hon stod utan skydd; det blef hennes olycka.

Tiden började blifva till ytterlighet långsam. Hvad 
skulle hon taga sig till, utan både kavaljer och 
kvinligt sällskap. Att söka skaffa sig några kvinliga bekanta, 
det var svårt, när hon bodde ensam på hotell. Hvem 
skulle hon söka upp? Och att skaffa sig några manliga, 
därpå hade hon under dessa dagar icke ett ögonblicks tanke. 
Därtill var hon ännu för mycket barn och därtill 
älskade hon Brun alldeles för passioneradt.

Wilmer hade hon sett efter, när hon gått ut i staden; 
hon skulle ingenting haft emot att råka honom och gifva 
honom flera ord för hans hänsynslösa skvallersjuka. Men 
hon hade ännu icke fått syn på honom.

Hon ansträngde sig så godt hon kunde att döda 
tiden. Hon tog långa promenader alldeles ensam utåt 
Djurgården. Hon blef ofta tilltalad af herrar, som önskade 
göra henne sällskap, men hon afvisade dem med så skarpa, 
träffande ord, att de ofta blefvo helt förlägna. Hon lånte 
böcker på ett lånbibliotek och hade på begäran fått ett 
piano upplyftadt på sitt rum, vid hvilket hon kunde 
fördrifva långa stunder. Och hon spelade hälst glada, lifliga 
valser med smekande, glittrande toner.

Men hvarför kommer då icke Brun! Och hvarför 
skrifver han åtminstone inte? Inte en rad! Hon började blifva 
riktigt ond på honom. Det var då inte snällt af honom 
att göra på detta sätt. I tre veckor hade hon nu väntat 
på honom. Oafsedt att hennes ekonomiska tillgångar 
började betänkligt smälta ihop, så kunde han väl förstå, hur 
hon saknade honom efter allt det stormande, glädjefylda 
kärlekslif, de lefvat tillsamman. Och det var en annan 
sak, en alldeles särskild sak, som hon längtade efter 
honom för. Hon kände behof efter att slingra armarna om 
hans hals och förläget hviska honom något i örat, något 
nytt och stort. Hon ville se hans svarta strålande blick, 
då hon meddelade honom den gemensamma hemligheten 
-- en hemlighet lika mäktigt glädjebringande som den 
kunde blifva smärtsam och besvärlig. Hon förstod det. 
Men hon tänkte icke särskildt på detta sista. Hon ville 
endast ha tillbaka honom, som hon älskade och som skulle 
få del af hennes nyhet.

Hon skulle bli mor! Hon kände ett nytt lifsfrö spira 
fram i sin unga, veka kropp. Det var någonting förut 
okändt, någonting mäktigt och ljuft. Hon tyckte att hon 
i andligt afseende växte för hvarje dag under 
medvetandet af att hon skulle ge lif och kraft åt en annan varelse. 
Hon kände ett ansvar och ett lifsmål, som hitintills varit 
henne okända.

Och nu gick hon här dag efter dag och väntade på 
att den oföddes fader skulle komma hem från det stora, 
nöjesjagande Paris, där han kanske i en stormande 
fästglädje glömde bort sin unga älskarinna, modren, däruppe 
i den svenska hufvudstaden -- -- -- kanske i en annan 
kvinnas armar, i en raffinerad pariserkoketts famn -- -- 
åh, det var en plågsam, kväfvande tanke -- -- men hon 
kunde ej hindra, att den kom fram i bland.

Icke hade han gifvit henne något löfte! Hvad hade 
hon att fordra! Hur kunde hon äga makt att äfven på så 
långt afstånd binda honom! Hvad hade hon för rättighet 
att vara svartsjuk? Men hon var det ändå, ty kvinnans 
svartsjuka bryr sig aldrig om motiv eller logik. Den är 
en oregelbunden känslosak och ingen på händelsernas 
sammanhang grundad förnuftsfråga.

Olga hade nu vistats på hotellet så länge, att hon 
började blifva ordentligt hemmastadd. Hon inlät sig 
någon gång i längre resonnemang med städerskan, och 
portieren gjorde en visserligen mycket artig men något väl 
mycket förtrolig hälsning, när hon passerade förbi 
portvaktsrummet.

Olga hade åtskilliga misstankar mot hotellet, 
misstankar, som slutligen blefvo så grundade, att hon beslöt 
sig för att vid lämpligt tillfälle flytta. Hon misstänkte, att 
hotellet var »snyggt» i en annan bemärkelse än hvad den 
välvillige åkarkusken sökt att gifva ordet. Hon hörde 
porten öppnas och stängas upprepade gånger om nätterna 
ända fram åt morgnarna, tissel i korridorerna och 
skrammel med glas och butäljer i de närgränsande rummen. 
När hon så ett par morgnar mötte utanför sin dörr 
halffulla kvinnor med den offentliga lastbarhetens skylt i 
ansikte och klädsel, så förstod hon, att hon råkat in i ett 
näste, där hon minst af allt önskade att vara.

Emellertid gick tiden, dag efter dag, utan att hon kom 
sig för att flytta. Hon hade sina saker uppackade och 
det var så gränslöst besvärligt att packa ned och upp dem 
igen. Städerskan var en sådan vänlig och snäll människa, 
som plikttroget skötte uppassningen och villigt uppfylde 
Olgas alla önskningar, att hon riktigt fästat sig vid henne 
och förvånat sig öfver, att ett så hyggligt fruntimmer ville 
tjäna på ett så dåligt hotell. Men oafsedt detta nämda, 
så var det ingenting att anmärka. Rummet var propert, 
varmt och icke värst dyrt. Allt detta hade gjordt att någon 
flyttning ej blifvit af.

När Olga lefvat detta ensamma, glädjefattiga hotellif 
bortåt en månad, utan att Brun efter det sista korta 
telegrammet, som hon fått för en tre veckor sedan, låtit med 
en rad höra af sig, började hon blifva både ledsen och 
ond. Hvad tänkte han på? Hade någon olycka händt 
honom? Hvad var orsaken?

Till sist bestämde hon sig för att höra efter om han 
kommit hem, hvilket hon dragit sig för i det längsta. 
Men det var omöjligt, det kunde han inte gjort, ty det 
första han skulle göra, då han kom till Stockholm, var 
väl att skynda till henne, som hade det så enformigt och 
som längtade efter honom så gränslöst.



Han skulle få veta hennes adress, så fort han kom 
hem. De hade öfverenskommit, att hon skulle gå upp och 
lägga den i breflådan på hans farstudörr, och det hade 
hon gjort en kväll. Hon hade känt en stark lockelse att 
gå in och hälsa på fru Qvist, men hon hade dragit sig för 
det; hon ville inte visa, att hon fått fara hem ensam, det 
kändes kränkande. Emellertid måste hon nu besluta sig 
för att gå dit eller på teatern. Att han inte uppträdde, 
det hade hon nog sett på affischen, men det hindrade ju 
inte, att han ändå vore återkommen.

Dock kunde han inte vara det! Men hvad skulle hon 
göra för att stilla sin oro, hon kunde ju gå och fråga, 
äfven om hon fick nej till svar.

Om hon bara hade kunnat skrifva till honom. Ett 
långt och glödande bref om sin sinnesstämning och sin 
väntan. Men hon kände inte hans adress. Hon visste, att 
han hade en panisk förskräckelse för brefskrifning, och i 
sina telegram hade han icke meddelat henne den. För 
rästen hade han sagt i Köpenhamn, att de icke skulle 
skrifva till hvarandra något, så blef det roligare att råkas 
sedan. Hade han varit fullkomligt uppriktig, då han 
sade detta?

En middag vid två-tiden ringde hon i Bruns våning, 
där nu fru Qvist ensam residerade.

Ögonblicket efter att klockan gifvit signal, stack frun 
ut ansiktet genom köksdörren, som hon alltid brukade 
göra.

Till fruns oerhörda förvåning stod Olga Löfborg i 
farstun. Hon slog ihop händerna af öfverraskning och 
utbrast med en djup nigning:

»Hvad ser jag! Är det fröken! Och herr Brun är inte 
hemkommen ännu . . .»

Olga gick fram till henne, nickade förtroligt som åt 
en gammal vän och räckte henne handen.

»Jag stiger på», sade hon med närvös otålighet och 
gick hastigt in i köket, dragande dörren i lås efter sig.

Hon kastade sig ned på en stol, fixerade den gamla, 
inte så litet illmariga frun så skarpt hon kunde och 
frågade rakt på sak:

»Har inte herr Brun kommit hem?»

Fru Qvist återgäldade med en blick, som innehöll 
åtskilligt och hvilken på det högsta misshagade Olga.

»Nej visst inte», sade hon, »och jag som trodde att 
fröken kände den saken bättre än jag.»

Olga insåg, att hon inte kunde gå förbi en förklaring, 
om den också blef aldrig så kort.

»Vi skildes åt i Köpenhamn för någon vecka tillbaka», 
svarade hon entonigt, »herr Brun reste till Paris och jag 
till Stockholm . . . Har han inte skrifvit hem till fru Qvist 
någon gång från Paris?»

»Inte en rad. Jo, det skall fröken tro, att han 
skrifver bref! Det vore väl det sista, han gjorde. Han är rent 
omöjlig att få till något sådant.»

»Ja, jag kan förstå det.»

Hon lät undfalla sig orden snabbare än hon tänkte. 
Det lät som en anklagelse, och hon ångrade dem, så fort 
de voro uttalade.

»Har han inte skrifvit till fröken heller?» frågade fru 
Qvist. »Det måtte väl inte ha händt honom något . . . 
sorgligt . . .» fortsatte hon med ängslig uppsyn.

»Vi skola väl hoppas det bästa», svarade Olga kallt. 
Hon kände sig icke alls tillfredstäld med att ha på detta 
sätt gjort hushållerskan till sin förtrogna. Men hon hade 
åtminstone fått veta, att han inte var i Stockholm.

»Nå, härskapet hade trefligt i Köpenhamn?»

Fru Qvist framkastade frågan liksom för att komma 
öfver till ett annat ämne.

»Jo, där har man ju alltid roligt», svarade Olga med 
ett tvunget leende.

»Jaså, fröken har varit där förut» -- fru Qvist drog 
mycket riktigt den slutsatsen af Olgas ord.

»Nehej då, men jag kan föreställa mig det . . . i en så 
stor stad, där det alltid är så mycket resande . . .»

»Ja visst, ja . . .» inföll fru Qvist.

Olga reste sig emellertid för att gå. Det här 
samtalet intresserade henne inte det minsta. Det hade kommit 
öfver henne en förfärlig ängslan, sedan hon fått kännedom 
om, att Brun ej hade kommit tillbaka. Det var tusen 
växlande, stickande tankar, som korsade hvarandra i hennes 
hjärna. Hur kom det sig, att han stannat mer än dubbelt 
längre i Paris än de öfverenskommit? Var det en nyck 
utaf honom? Låg han sjuk? Hade han gjort någon dårande 
bekantskap, som fängslade honom kvar i kärleksbojor? 
Ah, hvad det var plågsamt att gå på detta sättet i en 
tärande ovisshet. Det var då orätt af honom att behandla 
henne på detta sätt. Hon kände att tårarna ville tränga 
sig fram, när hon öfvertänkte förhållandet.

Hon tog hastigt afsked af hans hushållerska och gick 
tankfull ned för trapporna. Hon kastade en blick åt det 
håll, där pensionatet låg. Då kom det plötsligt för henne 
en humoristisk tanke midt i bedröfvelsen. Om hon skulle 
gå upp till fru Rosenberg och helt ogeneradt hälsa på! 
Hon såg redan i andanom den stränga, forskande blick, 
som den goda frun skulle fästa på henne; hon såg den 
afvisande, sedligt kränkta min, som hon skulle taga på sig. 
Men Olga skulle stå där ogenerad och låtsa som om hon 
inte förstod, låtsa som om det varit hennes fullkomliga 
rättighet att resa hvart hon ville. Och så skulle alla 
pensionens flickor komma ut i korridoren och göra stora ögon 
och gapa med sina kyska munnar . . .

Olga, skådespelarens fallna älskarinna, log ett elakt, 
sataniskt leende, när hon tänkte på denna situation.

Hon satte den emellertid inte i scen. Hon skulle nog 
inte ha mod, när det kom till kritan.

I stället beslöt hon sig för att gå till teatern, för att 
där söka få någon vidare underrättelse om Brun, om än 
af aldrig så obetydligt slag, blott det förde hennes tankar 
mot någon antaglig slutledning.

Hvem skulle hon vända sig till där? Ja, det hade 
hon ingen aning om. Om hon framstälde någon fråga 
om sångaren, skulle man utan tvifvel taga henne för en 
af hans älskarinnor. På vinst och förlust gick hon åt 
teaterhuset till.

Hon stod därutanför en kort stund och såg sig 
omkring. Hon hade klart för sig, att hon måste gå in, om 
hon skulle få veta något, men till hvem hon skulle 
framställa sin fråga, det hade hon ingen aning om.

Just som hon skulle inträda i teaterfarstun, mötte hon 
i dörren två personer, som samtalade med hvarandra och 
hvilkas utseende förrådde att de tillhörde samma 
yrkesklass som Brun. Det var naturligtvis ett par af hans 
kamrater.

Som en blixt slog henne den tanken: skall jag fråga 
dem? Skulle hon våga det? Hjärtat slog af rädsla och 
blodet rusade åt hufvudet. Skulle de svara henne gycklande 
och hånande? . . . Hon tyckte att det nästan svartnade för 
ögonen vid tanken på något dylikt.

I det samma hörde hon den ene af dem nämna Bruns 
namn. En glädjevåg rusade genom ådrorna. Slumpen 
kom henne till hjälp. Hon spände uppmärksamheten till 
det yttersta.

»Jag har hört sägas, att han träffat vackra Lissy . . . 
hon skall ha våning i Paris . . .»

»Ja, då kommer han inte hem så brådt . . .»

Och så hörde hon dem skratta ett menande, cyniskt 
skratt . . .

Hon sträckte ut armen mot väggen för att inte falla 
omkull. Hon kände hur benen gåfvo vika.

». . . Vackra Lissy . . .»

Det var alltså hon, som höll honom kvar! Hon hade 
aldrig hört det namnet förr, men hon förstod, hvad det 
var för en.

Hon stirrade stelt framför sig. Hon såg den slitas i 
trasor, hela hennes varma, leende kärleksdröm. Han for 
från den ena till den andra lika lätt som man byter om 
vistelseort på en turistresa. I Köpenhamn var det hon, i 
Paris var det vackra Lissy . . .

Hennes händer knötos krampaktigt, munnen förvred 
sig i smärta och hat.

Det var ett förfärligt slag! Drömde hon eller var hon 
vaken? Här stod hon ensam och värnlös, medan han 
kärleksdrucken omslingrades af en annans armar. Här stod 
hon med hans kärleksfrukt under sitt hjärta, medan en 
annan kvinna fick hans kyssar och hans smekningar.

Var världen sådan? Var det på detta sätt kvinnorna 
vanligen behandlades?

Skälfvande som ett asplöf af sorg och vrede vandrade 
hon mot hotellet.





TOLFTE KAPITLET.



När Olga kom hem, kastade hon sig framstupa på den 
bäddade sängen och utbrast i en blödande förtviflans 
hemska gråt. Hon grät, så att kroppen skakade. 
Hon utfor i snyftningar som om hjärtat ville brista.

Nej, inte som det »ville» brista -- det hade brustit.

Aldrig har väl två ord blifvit uttalade, som sargat en 
mänskosjäl djupare och blodigare än de, hvilka den ene 
aktören uttalat i Vasateaterns förstuga -- »vackra Lissy». 
De trängde ned som en skarpslipad dolk, de skuro och 
skuro, tills icke en hel bit fans kvar af en sjuttonårig 
kvinnas varma, älskande hjärta.

När hon legat där länge, länge och snyftat, tills 
ögonens tårekällor tycktes utsinade, kommo de mörka 
reflektionernas tungfotade härskaror uppmarscherande framför 
själens blickar.

Det var tusende tankar, som jagade förbi. Hvad hon 
kände att hon föraktade honom, som hon nyss älskat 
öfver allt i värden. Hvilken usling, hvilken niding var han 
icke! Hade han ingen heder, intet samvete. Hon hade 
kommit till honom ödmjukt och tillbedjande som en 
slafvinna, hon hade gifvit honom hvarje närv, hvarje muskel, 
hvarje blodsdroppe i sin varelse. Han hade dragit henne, 
skickligt och systematiskt, allt närmare sig med kurtis, 
smicker, löften och smeknamn. Och när han så fylt sin 
egen njutningsbägare till brädden genom att mottaga den 
glödande tillgifvenhet, som hon var mäktig att skänka, 
for han ifrån henne, enkelt och lätt som man byter om 
en rätt på middagsbordet, för att i en annan kvinnas armar 
under någon flyktig paus i den nya kärleksduetten leende 
erinra sig den lilla älskogssjuka tokan, som han några 
månader begagnade som leksak.

Ah, hvad hon hatade honom gränslöst! Hon skulle 
velat strypa honom, om hon haft honom i sina händer. 
Men han kunde ju handla, som han behagade! Hvad skulle 
hon göra honom. Han skulle bara le ett ironiskt leende, 
när han kom tillbaka, och framställa det som en infam 
osanning.

Åh nej, det var ingen osanning. Hon såg nog 
tydligen hur det hängde ihop. Hvarför hade han inte skrifvit, 
hvarför hade han inte kommit hem när han lofvat. För 
honom var hon en simpel sköka, ingenting annat. Så 
behandlar man icke en kvinna, som man aktar eller älskar.

Hon skar tänderna och ögonen lyste af hämndbegär.

En sköka -- -- -- ja, det var hon äfven i världens 
ögon. Det gick inte att dölja. Hennes skam skulle synas 
allt tydligare för hvarje dag. Var det en skam att alstra 
ett lif af sitt eget lif? Ja, under de omständigheter, som 
hon gjort det.

Men hvad skulle hon ha brytt sig om världens dom, 
blott att han, barnets fader, stått vid hennes sida; blott 
hon fått älska och blifvit älskad tillbaka.

Men nu stod hon här ensam -- -- -- ensam. Hon 
hade inte en enda, hon kunde meddela sig med eller söka 
tröst utaf. Hon hade valt sitt öde och hon skulle aldrig 
i världen kunna vända tillbaka som en förkrossad 
Magdalena.

Nej, aldrig!



Hon skulle kämpa sig fram på egen hand. Hon skulle 
visa, hvad hon var mäktig, då man dödat hennes bättre 
känslor och krossat hennes hjärta. Hon var medveten om, 
hvad hon ägde som kvinna. Hon var inte okunnig om, 
att hon kunde bli en bra betald handelsvara på glädjens 
och lättsinnets stora marknadsplats. Hon skulle nog ställa 
om, så hon kunde få både äta sig mätt och kläda sig i 
siden och juveler, om hon önskade. Hon hade valt, och 
hon skulle icke vända tillbaka som en ångerfull 
synderska. Åhnej, hon skulle tömma pokalerna, medan hon ägde 
lifskraft och skönhet kvar! Hon var inte något barn längre. 
Hon var en kränkt kvinna och hon skulle handla som 
sådan.

Han skulle få se henne annorlunda, då han kom tillbaka. 
Han hade naturligtvis väntat att finna henne längtande och 
kärleksfull, när han behagade återkomma. Om han dröjde 
en månad längre än han lofvat, hvad betydde det. Om 
han begagnade tillfället att skaffa sig omväxling i sina 
kärleksäfventyr, hvad hade hon med det att göra. Så 
tänkte han, men hon hade en annan mening. Och den 
skulle hon veta att följa. Hon skulle skratta honom i 
ansiktet, då han kom tillbaka. »Hur mår vackra Lissy?» 
skulle hon fråga honom. »Jag undrar, om hennes 
sängkammare är lika stilig som min», skulle hon säga. Hon 
skulle visa honom, att det fans kvinnor, hvilkas stolthet 
kunde vara lika oböjlig som deras kärlek varit stark.

Ja, hon skulle begagna sitt köns herravälde för att 
skaffa sig guld och makt. Det var hennes oåterkalleliga 
beslut. Hon skulle leka med männen så som en af dem 
lekt med henne. Hon skulle skaffa sig jubel och klang, 
och låta männerna betala. Hon skulle plocka dem på guld 
så som en af dem plockat henne på tro och lycka -- -- --

Det var sådana tankar, som rasade i hennes själ. 
Hon såg ut som någonting mellan hämndens furie och 
passionernas drottning, där hon låg framstupa i sängen 
med bleka kinder och lysande ögonglober, medan de hvita 
knutna händerna närvöst trummade på örngottet.

Hon hade slutat opp att gråta. Hon kände inom sig 
förmågan att handla kallt och beräknande.

Hon förstod, att hon icke öfverdref, fastän hennes vredes 
stormvind rört upp hennes tankegång till ett brusande haf. 
Hvad hade hon egentligen annat att göra än det hon nyss 
tänkt på. Det var omöjligt för henne att återgå till dem, 
från hvilka hon flyktat. Lika omöjligt var det också att 
börja arbeta för att förtjäna brödet åt sig och den, som 
om några månader skulle födas. Skulle hon sätta sig och 
sy tills fingrarna svedo af nålstygn och bröstet värkte af 
framåtlutandet, sy sig dödstrött för ett par kronor om 
dagen. Eller skulle hon sätta sig på ett kontor, där 
enformigheten och tystnaden skulle pina ut hvarje spår af 
lefnadsglädje; eller måhända ge pianolektioner för dumma, 
elaka barnungar . . . Nej tack, hon skulle under alla 
förhållanden icke få råd att köpa så mycket som en flaska 
präktig parfym öfver det allra nödvändigaste.

Och hon ville lefva stort och flott! Hon hade smakat 
på lyxens och njutningens gyllene champanj, och hon ville 
inte ögonblicket efter börja att dricka nödens och arbetets 
magra vatten.

Hvad hade hon då att göra annat än att gå ut på 
gatan och säga till den noblaste och elegantaste karl, hon 
mötte: »Önskar Ni köpa en vacker flicka, min herre? Jag 
är till salu, men jag vill ha bra betalt. Jag kan icke ge 
er min kärlek, men jag kan ge er rusande kyssar och 
famntag. Det är en berömd sångare, som lärt mig det. 
Hvart bor Ni? Får jag lof att taga er arm? Vill Ni ge 
mig tjugo kronor för en natt, så står jag till er 
disposition -- -- --»

Hon tänkte något ditåt och hon log ett ironiskt 
mefisto-leende. Naturen och ödet hade hjälpts åt att föra 
henne till lastens afgrund. Hon skulle störta sig däri. 
Hon hade intet annat val.

Hon låg där framstupa, medan de förtviflade, trotsande 
tankarnas härskaror stormade fram genom hennes 
brännande hjärna. Till sist somnade hon i den andliga 
trötthetens och öfverretningens tunga sömn.

När städerskan på morgonen kom in för att hämta 
hennes skodon, låg hon ännu och sof med hufvudet 
nedborradt i örngottskudden.

»Är fröken sjuk?» frågade uppasserskan deltagande.

»Ja, det är inte utan det», svarade Olga och steg 
hastigt upp.

Hon gick och såg sig i spegeln. Ögonhålorna ägde 
en djupblå färg och kinderna buro smutsstrimmor efter 
tårarna. Men hon såg, att hon var vacker ändå. Hon 
betraktade sin smidiga, formsköna gestalt med 
själfbelåten blick. Sin skönhet ägde hon kvar. Den hade han 
icke kunnat taga, om han också tagit allt det andra...

Han . . . hennes ögon blixtrade. Hon kände 
fortfarande, hur hon föraktade honom. Han skulle återfinna 
henne sådan, som han kanske minst väntade.

När städerskan gått, gick hon och låste dörren, klädde 
raskt utaf sig och bäddade ned sig i sängen för att kunna 
återhämta krafterna och återfå det friska utseendet.

***

Olga låg oafbrutet till sängs hela den dagen och 
följande natten.

På morgonen därpå, så fort hon blef klädd, skickade 
hon ett stadsbud upp till Brun och lät hälsa från en 
af hans kamrater på teatern och fråga, om han var 
hemkommen ännu. Stadsbudet återkom med den 
underrättelsen från fru Qvist, som han träffat, att hr Brun inte det 
minsta låtit höra af sig.

Olga log ett bittert leende. Hon hade nog starka 
bojor, den där vackra Lissy.

»Usling!» mumlade hon inom tänderna.

Femtiöringen till stadsbudet hade varit hennes sista 
tillgång. Hon var skyldig för en vecka på hotellet och 
nu stod hon utan ett öre på fickan. Hvad skulle hon 
göra? Till en början ville hon pantsätta åtskilligt af de 
presenter, hon fått af Brun. Han hade varit frikostig i 
Köpenhamn, den där kvinnojägaren. Men man köper sig 
inte fri för tocket där krams. Hon ville göra sig af med 
alltsammans.

Hon samlade ihop åtskilligt i en ask och beslöt sig 
för att själf gå till »stampen» för att tilltvinga sig så högt 
lån som möjligt. Hon uppsökte en pantinrättning på en 
aflägsen bakgata. Den hölls af en sådan där »jude», som 
tar fem öre på kronan i ränta i -- månaden. 30 kronor 
var det högsta hon kunde få. Jaså, inte mera, det var ju 
inte fjärdedelen af värdet; pantlånarna äro mycket 
försiktiga. Nåja, det fick gå, hon hade ju mera kvar, när de 
här pängarna togo slut. För rästen skulle hon ju när som 
hälst kunna stampa fram guldslantarna ur marken. Hon 
hade ju sin kropp, frisk och stark och välbehållen. Den 
skulle nog få köpare. Ingen fara alltså. Här skulle bli 
ett muntert lif!

Hon skramlade med pantlånarns pängar i fickan och 
kastade hufvudet bakåt med en min af lidelse och 
mänskoförakt.

På kvällen beslöt hon sig för att gå i Berns.

Det var försmädligt att hon icke hade något sällskap. 
Hälst skulle hon velat haft något kvinligt på guldkrogen, 
men det fans inte att taga på hyllan så där i en 
handvändning. Nåja, en manlig bekantskap vore väl inte 
omöjligt att skaffa sig hastigt och lustigt, och det måtte gärna 
ske. Hon skulle nog uppföra sig så, att man insåg, att 
man icke hade att göra med någon simpel, obildad 
glädjeflicka, som tillbringat åratal i en af 
kopplerskevåningarnas smuts.

Hon köpte sig ett par ljusa, eleganta handskar i den 
mest moderna färgen och pudrade ansiktet, men svagt.

Vid åttatiden styrde hon sina steg mot trakten 
utanför Berns salong, den stora backikyrkan, från hvars 
väldiga salar det trängde ända ut i parken karakteristiska 

ljud från gästernas sorl, glasens skrammel och fiolernas 
melodier.

Hon gick sakta, alldeles som hon ville ge en vink om, 
att hon inte hade någonting emot att få ett passande 
sällskap.

Det dröjde icke länge förr än hon hörde hastiga steg 
bakom sig. Hon kände, fastän hon inte såg det, att det 
var någon som granskade henne med nyfikna blickar.

Som den där granskningen inte behagade henne, vände 
hon sig tvärt om. Vändningen hade varit så häftig, att 
hon höll på att stöta ihop med den, som gick bakom. Hon 
stod midt framför en medelålders herre med ljusbrunt, 
ytterst väl vårdadt helskägg. Han var klädd i hög hatt och 
föreföll utomordentligt distinguerad ända ut i 
fingerspetsarna.

Olga kände inom sig en värklig glädje öfver att ha 
blifvit observerad af en så utvald mansperson och önskade 
lifligt, att han ville tilltala henne.

När hon så där hastigt vände sig om och den noble 
herrn fick syn på, hvilket charmant ansikte kvinnan hade, 
som han följt efter och därför endast sett på ryggen, 
blossade det till en passionens låga i hans ögon; det syntes 
att han förstod att värdera finhet och skönhet till sitt 
rätta pris.

Han flyttade sig inte en tum, han stod midt framför 
henne. Äfven hon stannade och såg på honom med ett 
friskt, skälmskt leende i blicken.

»God afton!» sade han artigt och lyfte en smula på 
sin eleganta 'storm'.

»God afton», svarade hon i samma ton.

»Ni ser så ensam och öfvergifven ut», fortsatte han.

»Ensam måhända, men inte öfvergifven». Hon visade 
sina vackra tänder, då hon beledsagade orden med ett lätt 
skratt.

»Kanske Ni tillåter, att vi slå våra vägar tillhopa?» 
frågade han.

»Det beror på, det.»



»Hvad beror det på?»

»Hvart Ni ämnar er. Jag funderar på att gå in till 
Berns».

»Ert bestämda beslut?»

»Mitt absolut bestämda!»

Han tycktes fundera en sekund, som om han drog sig 
för att gå dit i hennes sällskap. Men så kort, att Olga 
knappt märkte det.

»Jag böjer mig för er önskan», sade han raskt och 
bjöd henne armen med en belefvad bugning. »Får jag lof?»

Hon trädde behändigt sin arm under hans, och de 
fortsatte med långsamma steg. Hon kände, huru han skälfde 
af åtrå, när sidan af hennes unga, slanka kropp snuddade 
mot hans. Det roade henne att väcka hans manliga 
passion. Hon tryckte sin armbåge hårdt mot hans höft. Hon 
fick en allt starkare medvetenhet om makten af sitt kön 
öfver den stora flocken af lättsinniga kurtisörer.

Där inne i den gyllene krogsalongen spredo de 
hundratals små elektriska ljusen ett bländande sken öfver den 
pokulerande publiken. Där var fyldt af rök och 
punschångor, men varmt och gladt. Olga kände det som en 
ofantlig njutning att få slå sig ned här bland den 
skämtande, stojande skaran. Hon hade gått som en enstöring 
så länge, att det var ett rent behof för hennes natur att 
åter träda in bland de på nöjenas breda allfarsväg jagande 
mänskoskarorna.

De lyckades komma öfver en soffa invid en af de 
kollossala speglarna, som återgaf den motsatta väggens 
guldglitter och salens brokiga mänskohvimmel. Olga kastade 
en hastig blick i densamma, innan hon satte sig med 
ryggen emot den. Hon såg, att hennes ansikte strålade af 
spänning och lefnadsglädje. I detta ögonblick hade hon 
glömt sina sorger. Det var icke en sådan där hjärtevarm, 
innerlig lifsfröjd, som under de första veckorna hos Brun, 
hon nu kände, men det var ändå som att födas till ett 
slags nytt lif, när hon sög in några kraftiga andedrag af 
bachisalongens ljus och glam.

De sågo, att de blefvo observerade. Rundt omkring 
betraktades de några minuter med en nästan närgången 
nyfikenhet. Vid närmare påseende befans också den 
omgifvande publiken vara åtskilligt blandad. Där syntes 
många bord, som voro upptagna af arbetare med halfrena 
löskragar, medelklassfruntimmer med simpla drag och 
kryddkrämarsnobbar med rödblå händer.

»Skola vi gå upp på läktarn?» frågade herrn, i det 
han såg sig med en något öfverlägsen blick omkring.

»Nej, här sitta vi bra», sade Olga och slog sig 
ogeneradt ned i soffan. Det var en slags nyck af henne att 
trotsa sin fine kavaljer, då hon såg, att han fann sig 
obehagligt berörd af omgifningens beskaffenhet.

»Hvad vill Ni dricka?» frågade han vårdslöst.

»Punsch», svarade hon med samma tonfall.

Han rekvirerade en half punsch och två flaskor 
apollinaris.

»Det var länge se'n jag drack punsch», föll Olga in.

»Hvad har Ni då druckit?»

»Ingenting . . . på sista tiden.»

»Har Ni suttit inspärrad i kloster då någon tid?» 
skämtade han med någon anstrykning af spefullhet.

»Nästan.»

»Då begår jag ju ett riktigt hälgerån, om jag drar 
er därifrån», sade han ironiskt.

»Ni kan trösta er med, att jag följer frivilligt», 
svarade Olga och mötte oförfäradt hans blick, som på samma 
gång förtjust och öfverlägset betraktade hennes ansikte.

Nu stämde musiken upp. Det var varietéens 
sminkade, trikåklädda gudinna, som förde spiran i aftonens 
underhållning. På tribunen framträdde en tjugofem års dam, 
som med pudrets, sminkens och tuschens hjälp gjort 
förtviflade ansträngningar för att kunna ge intrycket af en 
tjugo- eller adertonåring. Den gula sidenkjolen med gröna 
påläggningar i kilform slutade ungefär där benen började, 
men den ägde en fortsättning af silfverfransar, hvilka 
fortsatte åtskilliga tum längre. Barmen, brösten, som voro 
synliga till omkring hälften, skuldrorna samt den djupt 
dekolleterade, något kantiga ryggen voro bländande hvita. 
Timslånga ingnidningar af salfvor samt pudringar hade 
åstadkommit undervärk på det af naturen något knottriga 
skinnet. Öfver det mycket hårdt tillsnörade lifvet var 
spändt ett brandgult sidenlif, som var öfversålladt med 
slipade glasbitar. De ganska välformade benen buro svarta 
trikåer och på hufvudet hade hon en hattkomplex, som 
var öfver en half meter lång och bred, sammansatt af hvitt 
tyll och en mängd stora gula plymer.

När hon sparkade ut med benen, delade sig kjolens 
silfverfransar och den svarta, hårdt spända trikåen 
framträdde däremellan, hvilket från de varietébesökande 
grilljannarnas synpunkt gjorde ypperlig effekt. Hon sparkade 
också ovanligt ofta och högt. Bensparkningarna ha ju 
varit varietésångerskornas stora trumf. Hela varietékulten 
hvilade på mer eller mindre graciösa benrörelser.

Hon hade ingen röst, endast ett gällt pipande. Men 
hon pep med en utsökt konst och fermité. Det lät nästan 
som en slags dämpad sopran. Hon uttalade orden, 
isynnerhet de frivola, med en skärpa, så att de kunde 
uppfattas i hvarje vrå af den ofantliga salongen.

Vid ungefär hvar tredje ton nickade hon kraftigt, så 
att hakan nästan slog mot bröstet, och då vajade den stora 
hattens plymer på ett uppseendeväckande sätt. Hon förde 
sig i sin helhet icke så illa, endast armarnas och 
händernas enformiga kastande värkade en smula pinsamt och 
tröttande.

Det var öfver en månad sedan Olga varit på 
Köpenhamns varietéer. Aftonens tribunglädje grep därför 
henne med en utomordentlig kraft. Hon skrattade 
hjärtligt åt varietéslagdängans sökta kvickheter och hon följde 
med största uppmärksamhet de svarta trikåbenens ormlika 
sparkningar.

Punschglaset tömde hon med ett riktigt begär. Hon 
förde det gång på gång till läpparna och svälde stora 
klunkar, alldeles som man dricker vatten. Den noble 

herrn såg på henne med ett visst småleende och fylde det 
tömda glaset oafbrutet på ett artigt och förekommande 
sätt.

Samtalet dem emellan syntes ej vilja komma i gång 
med någon fart. Herrn hade ansträngt sig den ena 
gången efter den andra för att med någon skämtsam 
anmärkning bryta stelheten och få ett uppslag till resonnemang, 
men Olga hade mött det med en märkbar köld och 
likgiltighet. Hade hon icke varit så vacker, så hade hennes 
kavaljer troligen känt sig åtskilligt kränkt öfver hennes 
uppförande och sökt att vid första lämpliga tillfälle lämna 
henne. Men nu såg hon alldeles för bra ut för att han 
skulle göra något dylikt.

Han var emellertid så mycket mänskokännare, att han 
slutligen insåg att hennes fåordighet mot honom ej kom 
sig af någon ringaktning för hans person eller bristande 
sällskapstalang. Han gaf akt på henne. Han såg, huru 
hon ibland högljudt gapskrattade åt varietévisans 
slipprigheter, men huru däremellan lade sig ett 
mänskoföraktande svårmod i ögonen och minen. »Hon måtte ha 
nyligen haft någon sorg», tänkte han . . . »Men jag skall 
trösta henne, om hon vill», fortsatte han tänkande, »hon har 
värkligen ett charmant utseende». Och ett lättsinnigt löje 
krusade hans läppar.

Olga märkte nog, huru hennes sällskap satt och på 
ett allt för studerande sätt betraktade henne. Hon insåg 
äfven att hennes likgiltiga sätt värkade störande. Men 
det brydde hon sig inte det minsta om. Punschen gaf 
henne glömska, varietésången förströelse och herrn där 
skulle ge henne några sedlar -- det var de tre saker, hon 
behöfde; och ingenting annat. För öfrigt var det henne 
likgiltigt, hvad han tyckte om henne. Männen skulle 
hädanefter vara till för hennes skull och icke hon för 
männens. Var han inte nöjd med henne, à la bonheur, han 
kunde gå sin väg, hon skulle säga farväl med fulländad 
världsvana, utan det minsta krus eller kryp, hans plats
skulle snart bli upptagen af en annan. Men hon hade 
visst ingenting emot, att han satt kvar. Han såg ju 
städad och intressant ut och föreföll att ha godt om pängar.

Den vajande plymhatten och de sparkande benen i 
svart trikå hade efterträdts af andra tribundockor. Två 
franska duettister, hon i hvit sidenklädning och han i röd 
frack och svarta sidenbyxor, hade guppat med bakdelarna 
mot hvarandra under det att de sjöngo sina lätta franska 
chansonetter, en tysk clown med hvitmåladt ansikte och 
gredelin nästipp musicerat på dricksglas, mungiga och 
handklavér, och en dansk soubrett med en genomskinlig 
klädning af silfverskir och köttfärgade trikåer sjungit glada 
visor på sitt modersmål, hvilket språk tyckes särskildt 
vara gjordt för att begagnas i varietésånger.

Den första punschbutäljen stod där nu tömd på 
bordet. Olga hade druckit minst tre fjerdedelar utaf den. 
Den distinguerade herrn såg tydligt att hennes ögon hade 
blifvit något dimmiga och skrattet onaturligt chargeradt. 
Hennes fåordiga dysterhet hade också börjat ge vika. Hon 
gjorde skämtsamma inlägg om tribunens »artister» och 
svarade ögonblickligt och lifligt, så fort han stälde någon 
fråga till henne. Hon var i rusets första stadium, och då 
han inte kände hennes tämperament, vågade han icke 
erbjuda henne mera dryckjom, äfven om det var hans plikt 
som frikostig kavaljer.

Olga såg att punschen var slut och satt inom sig själf 
och undrade, om det inte skulle tagas in mera. Nej, det 
hördes icke af. Hon smakade då och då något litet på 
det, som hon hade kvar i glaset, men han satt fullkomligt 
ogenerad och såg på, huru hon drack apollinarisvatten. 
Var han snål? Det var inte möjligt. En halfva punsch 
kostar en och tjugofem, och det var ju en spottstyfver. 
Aha, han var kanske rädd för att hon skulle bli drucken 
och ställa till någon liten skandal. Javisst! Hvilken 
försiktighet! Lilla oskuld, tänkte hon, du är allt bra rädd om 
ditt anseende så här offentligt. Tänk om din unga 
dryckessyster skulle bli pirum och börja på att hojta . . . och 
hela publiken skulle vända sig om och titta på henne och 
på dig . . . hur plågsamt det skulle kännas . . . Men när 
vi komma på tu man hand, då är du nog inte så mån om 
anständigheten... då skulle du nog ingenting ha emot, 
att jag drack mig full, så att jag kunde släppa lös alla 
passionens och utsväfningens tyglar . . . då skulle du vilja se 
mig med omtöcknad hjärna kräla som ett djur i 
sinnlighetens och råhetens pöl . . . jojo, jag känner till sådana 
där gentlemannanaturer . . .

Hon satt och retade upp sig under inflytelse af den 
inmundigade punschen, när hon såg tomma butäljen stå 
där som ett bevis på hans offentliga försiktighet. Hon 
befann sig nu också i ett sådant stadium i sitt lif, att hon 
var retad och förargad på allt hvad män kallas. Det fans 
en man, en gentleman gudbevars, som hade gjort henne 
så illa, att hon fått förakt för alla hans gelikar.

. . . Sådana äro de flesta af männen, tänkte hon vidare. 
De begära af oss glädjeflickor -- hon var icke en sådan 
ännu, men hon skulle ju bli det . . . jojomen! -- att vi skola 
uppföra oss som dygdemönster och genomsedliga 
familjeflickor, när vi vid något trängande tillfälle tvinga dem att 
visa sig tillsammans med oss; men annars, i ensamheten, 
i glädjehusens tillbommade kamrar, där locka de oss att 
rasa fram som vilddjur mot lastens och begärens yttersta 
mål . . .

Hon hade nog hört talas om det, hon kände nog till 
det och kunde nog förstå det. Men hon skulle ta sig för 
att gyckla med de där nobla vanorna en smula.

Hon såg småskrattande, riktigt retfullt, först på den 
tömda punschbutäljen och sedan på sitt sällskap.

»Hvad skrattar Ni åt?» frågade denne, synbarligen 
mycket stött.

»Åt att butäljen är tom . . . hi . . . hi . . .», svarade Olga 
helt gemytligt, utan att förlora ett grand af den 
skämtsamma stämning, som efterträdt den förut melankoliska.

»Är det så roligt?»

»Ja, jag tycker det är lustigt, att Ni inte bjuder på 
mer. Ser Ni inte, att jag suttit och druckit vatten i en 
halftimma . . . hva? . . . Är Ni rädd för att ta in mer?... 
Tror Ni, att jag skall bli full . . . hva’ . . .?»

Hon lade bägge armbågarna på bordet, lutade 
hufvudet tungt mot händerna och skrattade som en hånande 
bachantinna. De närmast sittande började nu att sluka 
dem med nyfikna blickar.

Den elegante herrn fann sig på det högsta generad. 
Han klingade häftigt på kyparn och reste sig med rynkade 
ögonbryn.

»Ni uppför er opassande», sade han lågt, men dock 
så att Olga tydligt hörde det, »märker Ni inte att man 
observerar oss».

»Asch, man skall väl inte va' så förskräckligt noga.»

Hon hastade hufvudet bakåt med en försmädlig knyck.

När han betalt kyparn, lutade han sig öfver henne 
och hviskade litet mera vänligt:

»Kom, så gå vi -- här är ju intet nöje att sitta 
kvar.»

»Nej tack, min herre, jag går när jag själf vill.»

Hon vände honom ryggen med en föraktlig min.

Han hade således ingen annan utväg än att gå, ty 
Olgas uppförande väckte allt starkare uppmärksamhet.

Olga satt ensam kvar. Hon funderade nästan på att 
på egen hand rekvirera punsch, men hon hade dock så 
mycket besinning kvar att hon icke gjorde det.

När hon nu icke hade något sällskap längre, började 
hon att närmare betrakta salen och dess gäster. Midt 
framför sig hade hon en läktare. Det var icke den s. k. 
diplomatläktaren, dit det är en särskild entré på femtio 
öre och som på sätt och vis är förbehållen åt 
gardesofficerare och annat dylikt »bättre folk». Nej, det var den 
motsatta, öfver hvars barrier man oftast kan se en rad af 
kvinnohufvuden, hvilkas svajiga hattar, spelande ögon och 
lifliga minspel tillkännagifva att de tillhöra officerskåren i 
lasternas lätta garde. De välja en plats, där de både 
själfva blifva observerade som ock kunna ha en öfverblick 
på herrpubliken där nedanför. De sitta där med en 
tydlig medvetenhet om, att de blifva skarpt bekikade; de 
kokettera och täfla i obunden liflighet. De byta ögonkast, 
svaga nickningar och frivola leenden med bekanta manliga 
»vänner» där inunder. Och när någon från deras nattliga 
orgier välkänd bekanting uppenbarar sig på gången mellan 
borden, stöta de hvarandra i sidan, kasta blickarna fräckt 
på en gång mot den intresserande punkten och utbyta 
menande blickar, innehållande hågkomster från sentima 
äfventyr af mer eller mindre uppsluppen karaktär.

Olga betraktade dem länge. Hon kände ett nyckfullt 
behof af att gå upp till dem, slå sig ned vid ett bord 
midt ibland dem, beställa fram en flaska rafflande absint 
och säga åt dem: »Goddag, små flickor, kom, skola vi 
dricka eld i blodet! Jag är också en sådan där lättsinnig 
kvinna. Hvem har förfört er? Det har väl aldrig varit 
någon vacker skådespelare . . .» Hon kände en trotsande 
lust efter att få exponera sig så där inför allas blickar 
och genom utseende och sätt slunga omkring sig 
utmanande krigsförklaringar mot det stela, det pryda och det 
ytligt anständiga.

Hon satt kvar vid bordet till sista tonen af den sista 
chansonettens applåderade dacaponummer förklingat, och 
största delen af publiken kring de små annonsbetäckta 
glasborden aflägsnat sig, gnolande på den för dagen 
populäraste varietémelodien, som den nyss hört föredragas från 
tribunen.

När hon kom utanför salongen, kände hon plötsligt 
en arm trädas i sin och en manlig röst hviska i hennes 
öra: »Jag har stått här utanför och väntat på er. Fy, 
hvad Ni var elak nyss . . .»

Hon drog häftigt undan armen och vände sig mot 
den talande. Det var hennes kavaljer vid punschflaskan.

»Hvad vill Ni?» utbrast hon förargad.

»Seså, Ni skall icke vara så het. Låt oss gå ett slag 
i parken.»

»Nej tack, jag skall gå hem och lägga mig.»

»Tillåter Ni inte att jag följer er hem?»

»Nej!»

»Till porten åtminstone?»

»Jag går hälst själf. Jag behöfver ingen beskyddare.»

Hon tyckte som så, att skämdes han för henne 
därinne, så skulle hon också visa att hon inte behöfde 
honom härute. Och för rästen var det inte alls sagdt, att 
hon sålde sig i kväll. Hon skulle inte göra det, förrän 
hon var nödtvungen, och hon hade ännu ett par tior af 
pantlånarns pängar i fickan. Hon ville ha sällskap i 
varietésalen, det var hela orsaken, hvarför hon slagit sig i 
sällskap med honom.

Hon begynte gå därifrån utan att bevärdiga honom 
med en blick eller en afskedshälsning.

Den noble herrn följde emellertid efter på några stegs 
afstånd. Olga trodde att han stannade kvar utanför Berns.

På vägen hem tilltalades hon ofta. Men hon gick 
framåt rak i ryggen och med spänstiga steg utan att 
skänka ett ord eller en blick åt någon.

När hon kom till hotellet, tryckte hon på 
nattklockans knapp. Ögonblicket därefter stannade en herre tätt 
intill henne. Hon blickade skarpt och förnärmadt upp. 
Det var den samme som förut. Han ville icke släppa det 
vackra bytet.

»Ni måste tillåta mig att följa med. Hvarför skall Ni 
vara så där nyckfull!»

»Vet skäms!»

»Jag betalar er hvad som hälst.»

Hon såg, huru hans ögon lyste af sinnlighetens 
råaste begär.

Först blef Olga vredgad, men nästa sekund märkte 
hon, att hon tagit intryck af hans erbjudande. Hon hörde 
fraset af femtilappar och klangen af guldslantar. Hon 
behöfde ju sådant där.

Nej, inte i kväll. Hon var inte disponerad. Hon 
skulle inte kunna gå och lägga sig med en främmande. 
Det föreföll henne ännu allt för motbjudande.

I det samma kom portieren och öppnade. Hon slank 
hastigt in genom porten utan att besvara den sista 
repliken. Den efterhängsne fick gärna stå där med lång näsa.

När hon kom upp på hotellrummet, föreföll det henne 
kallt och tomt. Hon önskade värkligen att hon haft 
sällskap. Det var en hel del stygga, naggande tankar, som 
plågade henne. Hon hade behöft någon att resonnera 
med.

Hon hade just börjat att taga af sig klädningen, då 
hon hörde en försiktig knackning på dörren.

Hon ryckte till. Hvem kunde det vara, som understod 
sig. Det var då oförskämdt i högsta grad.

»Hvem är det?» frågade hon i förnärmad ton.

En mun lades intill dörrspringan och hviskade 
inställsamt:

»Här ett angeläget bref till fröken.»

Det var portierens röst.

»Jag väntar inga bref så här dags», svarade Olga, utan 
att gå och öppna.

»Jag kan ju sticka in det, om fröken gläntar en liten 
smula på dörren.»

Hon började nu blifva nyfiken . . . Det var väl aldrig 
från Brun . . .? Den drummeln till portier, som inte kunde 
säga hvarifrån han fått det. Men hon ville inte stå och 
underhandla med honom.

Hon låste upp dörren och öppnade på den så mycket, 
att brefvet kunde stickas in. Hon gaf akt på, att hon inte 
hörde portierens steg. Han stod alltså vid dörren och 
lyssnade. Sådan kanalje! Hon skulle i morgon dag flytta från 
det här nästet.

Hon såg på brefvet. Utanskriften var skrifven med 
blyerts. Det var visst inte Bruns stil. Åhnej, hur kunde 
hon få en dylik tanke. Den uslingen var hos Lissy!

Hon kände harmens vilda kraft sjuda i sitt inre.

Hon ref häftigt upp brefvet. Det första, hon träffade 
på, var några sedlar. En, två, tre . . . tiokronor. Hon stod 
som fallen från skyarna och stirrade på pappersmynten. 
Inuti låg ett visitkort. Hon läste namnet: Gustaf von Reiers. 
Öfver det stod en krona. Alltså en grefve eller baron. 
Under namnet stod »vänd».

På andra sidan läste hon: »Hvarför flyr Ni på detta 
sätt ifrån mig? Inte ser jag så farlig ut. Vill Ni tillåta 
mig att komma upp, så svär jag, att Ni skall blifva rikt 
belönad för er vänlighet. Var förståndig och säg inte nej.

G. v. R.»

Jaså, det var den samme! Nu fick hon slutligen veta 
hans namn.

Hon stod med visitkortet och sedlarna i hand en lång 
stund utan att röra sig ur fläcken. Det var stridiga 
känslor, som sleto i hennes själ.

Hon hade ingen lust i kväll. Det föreföll henne i 
denna stund så simpelt och lågt och rått att famnas af en 
främmande person, för hvilken hon endast hade den 
sympati, som han köpt sig till med några tiokronosedlar. Hon 
var bestämdt för litet full. Nästa gång skulle hon dricka 
ett par flaskor champanj, tänkte hon.

Men det måste ju ske en gång! Och här hade hon 
nu en rik och värkligt fin karl. Portieren var 
naturligtvis vidtalad och betalad. Det skulle gå som en dans att 
släppa in honom. Han skulle stanna några timmar och 
sedan skulle han gå. Och hon skulle vara en femtio eller 
sextio kronor rikare.

Må ske! Det var kanske inte alla dagar, det erbjöds 
en så pass fin bekantskap. Hon hade naturligtvis slagit 
an på honom grundligt, då han kunde vara så envis. 
Hvarför kunde hon inte lägga band på sig och uppoffra 
några timmar. Hon skulle väl inte blifva så mycket 
orenare för det. Bah, inga sedlighetsgriller, inga 
ledsamheter! Hon var ju redan en fallen kvinna.

Hon kastade sedlarna och visitkortet nonchalant på 
bordet. Med ett beslutsamt uttryck i ansiktet gick hon 
sedan och öppnade häftigt dörren. Mycket riktigt, där stod 
portieren.

Hon småskrattade hånfullt, då hon sade:



»Ni har allt fått bra betaldt for den här missionen, 
inte sant?»

Portieren försökte att taga på sig en oskyldig min 
och gjorde en djup bugning.

»Min fröken . . .!»

»Säg den där herrn, att han kan stiga på om en kvart, 
men inte förr», afbröt hon, »jag lämnar dörren olåst.»

Utan att invänta svar gick hon in och slängde dörren 
igen. Hon hörde portieren skynda bort i korridoren.

Hon slet af sig kläderna med feberaktig brådska, 
blåste ut ljuset och kastade sig i sängen, närvöst 
uppfångande hvarje ljud, som nådde in i rummet.

Om några minuter öppnades dörren och i skenet från 
korridorens nattlampa såg hon den noble herrn med det 
mörkbruna helskägget.

Det klack till inom henne. Hon kände hjärtat slå af 
en besynnerlig ängslan. Hon knep ihop ögonlocken.

»God afton!» hörde hon honom säga.

»Ni får icke tända ljus!» framkastade hon tvärt.

»Som Ni behagar.»

De växlade inte ett ord vidare. Hon hörde hans 
brådskande afklädningsrörelser, medan hon låg med sina 
vidöppna ögon och stirrade ängsligt ut i hotellrummets djupa 
mörker.

Det var som om hon väntade att en dörr plötsligt 
skulle öppnas och Edvard Brun i strålande belysning skulle 
inträda, jaga bort den andre med sin välbekanta 
dramatiska gest och strålande af återseendets glädje sluta henne 
i sina armar.

Men nej, det öppnades ingen dörr vidare. Hon hörde 
endast den andres starka andedrag några fot ifrån sig.





TRETTONDE KAPITLET.



När städerskan på morgonen kom in för att hämta 
Olgas skor till borstning, såg hon tiokronosedlarna 
ligga vårdslöst kastade på bordet. Hon såg på dem 
med en besynnerlig blick och det kom ett drag af smärta 
i hennes ansikte. Hon var nog van vid hvarjehanda; 
hon hade under den tid, hon varit på »hotellet», sett så 
mycken uselhet, att hon var känslolös för dylikt. Men 
hon hade fäst sig vid Olga och det gjorde därför ett 
starkare intryck än annars att se så tydliga bevis på att 
äfven hennes kvinlighet kunde köpas som en handelsvara. 
Det var nästan en öfverraskning för henne, fastän hon nog 
förut, åtminstone till en början, dragit sina slutsatser. Hon 
hade alltid tyckt sig förmärka någonting fritt och »viftigt» 
i Olgas sätt och klädsel, som gärna förde tanken på 
intrycket af vissa damer. Men Olga hade under sin vistelse 
på hotellet uppfört sig så städadt och respektingifvande, 
att hotellstäderskan började tro, att dylika misstankar voro 
helt och hållet orättvisa.

Men dessa närvöst hopkramade sedlar, som lågo 
oordnadt kastade på fönsterbordets urblekta duk, talade ett 
annat språk . . . Hon visste nog redan om, hvad som skett 
i fröken Löfborgs rum i natt, men dessa sedlar stucko 
henne i ögonen som nålsuddar. Det var nästan första 
gången, hon kände samvetskval öfver att hon passade upp på 
detta hotell, som lefde på last och synd.

Hon visste om, hvad som skett. På aftonen hade hon 
haft ledigt, men vid sjutiden på morgonen, just som hon 
kom ut från sitt rum, hade hon sett den sömnige 
portieren öppna åt en elegant klädd herre i mörkbrunt 
helskägg.

»Han har varit hos lilla oskulden i nummer åtta», 
hade vaktmästaren sagt med ett bredt grin.

Nummer åtta -- Olgas rum . . . var det möjligt? 
Hennes första misstankar hade alltså bekräftat sig. Skenet 
bedrog då aldrig. Så synd om henne, som var så ung 
och vacker! tänkte hon.

Städerskan såg på Olga. Hon låg djupt inslumrad. 
Den högra armen var slingrad om nacken. Det vackra 
ljusa håret låg i en vild oordning kring pannan och 
skuldrorna. De fina ögonlocken, som betäckte hennes stora 
ögon, voro som huggna i marmor. Öfver munnen fans ett 
drag af vemod och lefnadströtthet.

Uppasserskan gick tyst för att icke väcka henne. 
Hon måtte gärna sofva, stackars liten! Kanske var 
sömnen med sin omedvetenhet en lindring och en tröst. Det 
visste ingen, hvarför hon låg där så blek efter en 
natt i skam. Världen dömer så hårdt, men ofta så falskt. 
Det kunde vara tusen starka orsaker, som tvingat henne 
att taga mot besöket, fastän det stridt mot hennes egen 
natur och vilja. Kanske hon föraktat och hatat den fine 
herrn, som lämnat henne i den tidiga morgontimman, men 
hon hade behöft hans pängar för att skaffa sig mat och 
hans sällskap för att skaffa sig tillfällig glömska af en 
stor sorg . . . Det var någonting i denna riktning, som den 
förståndiga, välvilliga hotellstäderskan tänkte, när hon 
flyttade blicken från den sofvande Olgas hvita ansikte till de 
hopkramade sedelmynten. Hon hade sett mycket af 
Den stora bachikyrkan. (Sid 161.)
(Berns salong i Stockholm.)

världen och äfven af den »värld», som under passionens tryck 
leker sitt tomma kärlekslif bakom fälda rullgardiner.

När hon åter kom in framåt middagstiden, stod Olga 
framför spegeln och lade upp sitt hår.

Hon visste knappt, hvad hon skulle säga. Det kunde 
så lätt blifva någonting, som kunde låta förebrående eller 
hånande. Och det ville hon visst inte. Hon såg att Olga 
var förlägen.

»Det är vackert väder i dag, fröken».

Det var det enda, hon kunde få fram.

»Jaså», svarade Olga alldeles likgiltigt. Städerskan 
såg, att hon ville säga någonting, som hon sökte göra 
makt på sig för att säga ut. Hon ville inte gå, hon ville 
höra hvad det var; kanske kunde hon vara till hjälp på 
något sätt, hon kände värkligen stor sympati för den unga 
flickan.

En minut var det alldeles tyst i rummet, Därpå vände 
sig Olga häftigt om och gick fram och stälde sig framför 
henne.

»Ni vet om, att det varit någon hos mig i natt.»

Orden framkastades med en ton, som om Olga bedit 
henne om förlåtelse och öfverseende.

»Det sker ju ofta här på hotellet, som kanske fröken 
vet», svarade hon vänligt.

»Ja, jag vet det. Jag visste inte om det, när jag 
flyttade hit. Jag var dum . . .»

Olga gjorde en kort paus.

»Ja, det vill säga, det var inte just hotellets fel. Det 
hade nog gått så för mig ändå . . .»

Återigen ett uppehåll. Städerskan svarade inte ett ord.

». . . Ni tror allt, att jag är en riktigt föraktlig 
varelse, inte sant?»

»Nej, visst inte. Sådant händer ju så lätt . . .»

»Ja, det händer lätt . . . Ser Ni, jag har blifvit 
skamligt bedragen, och jag står nu utan någon människa, som 
bryr sig om mig . . . Ni skall inte tro för illa om mig, 
lofva mig det . . .»

Olga räckte henne handen. Båda hade stora tårar i 
ögonen.

»Jag tycker det är en sådan synd om fröken. Kan 
fröken inte få någon plats?»

De där prosaiska orden väckte Olga ur sin tillfälliga 
rörelse.

»Ja, jag skall försöka . . . tack för ert deltagande.»

Olga gick åter till spegeln, och städerskan lämnad 
rummet med sitt ansikte prägladt af det djupaste allvar 
och medkänsla.

***

Fjorton dagar därefter residerade Olga som värdinna 
i en liten smånätt privatvåning på tre rum två trappor 
upp vid Regeringsgatan.

Det var grefve von Reiers, som hyrt och inredt den 
åt henne.

Redan vid andra sammanträffandet, då de superat 
tillsammans på hotell Rydberg, hade han föreslagit att hon 
skulle flytta in i egna rum. Och hon hade med 
förtjusning ingått därpå, då hon intet högre önskade än att få 
komma från det otrefliga hotellet, med hvilket så många 
dystra minnen voro förknippade. Det var där hon väntat 
så länge och lidit så djupt.

Hon hade själf fått välja inredning och möblemang.

»Du behöfver icke spara det minsta», hade han sagt, 
»tag det du tycker om. Hufvudsaken är att du kommer 
att ha det trefligt och smakfullt.»

Och hon hade tagit honom på orden. Hänsynslöst 
och ogeneradt hade hon gripit efter det finaste och 
dyrbaraste, hon fått tag i. Nu skulle hon riktigt släcka sin 
törst efter lyx och bekvämlighet. Hon hade gifvit bort 
sig utan kärlek, utan någon pretention på lycka eller idyll, 
därför skulle han också få betala, och därför skulle hon 
också låta guld, elegans och vällefnad uppväga hvad som 
fattades af känsla och sympati.

Den stormrike grefven var absolut förhäxad i den unga 
vackra flickan. Han hade beslutit att kosta på henne 
hvad som hälst, blott han kunde bli förvissad om att helt 
och odeladt få rå om henne.

Den lilla våningen, bestående af Olgas tre rum samt 
en kammare för tjänsteflickan, var ett mönster af praktfull 
yppighet. Mjuka, svällande mattor öfver alla golfven, och rikt 
draperade, tjocka gardiner kring alla fönstren. Salen var 
hållen i gult, förmaket i blått och budoaren i mörkrödt. 
Det var en utmanande, pretentiös och i ögonen fallande 
lyx, men dock så gedigen och smakfullt arrangerad, att 
den icke värkade tröttande eller trasgrann.

Öfver väggar och möbler var strödt en riktig flod af 
prydnadsföremål och dekorationssaker. Stora 
makartbuketter, japanska solfjädrar, konstgjorda vinrankor, 
statyetter, porträttställ, marmorurnor, toalettaskar med mera 
dylikt.

De läckert målade oljetaflor, som bildade 
medelpunkterna i all denna dekorationslyx, hade Olga själft valt ut 
på en konstutställning. De voro inte värst stora, men de voro 
slående bevis på väljarinnans konstnärligt raffinerade 
smakriktning. Hon hade valt ut dem, som ägde de mäst 
realistiska motiven, de djärfvaste pänseldragen och de 
originellaste färgerna. I salen fans bland andra en tafla, som 
förestälde en skeppsbrand och där den tjocka svarta 
röken betäckte tre fjerdedelar af ytan. Den var ditklatschad 
med sådan kraft, att man riktigt tyckte det luktade rök i 
rummet, då man fick syn på taflan. Hon var synbarligen 
icke målad för hafvets, skeppets eller eldflammornas skuld, 
utan för att värka originelt genom de framvältrande, 
tjocksvarta rökmassorna. Olga hade tyckt, att det låg 
någonting dystert storartadt och hemskt imponerande uti 
den.

I förmaket fans det en annan, som förestälde en äkta 
parisisk kokett med upplyftad sidenklädning, samt fräck min 
och stickande ögon bakom ett ypperligt måladt ansiktsflor. 
»Där ha vi vackra Lissy, den skall jag ta hem», sade Olga 
för sig själf, när hon fick syn på den, med ett cyniskt 
skratt.

Sängkammarens målning tecknade en halft naken kvinna, 
som kastat sig i en lättsinnigt vårdslös ställning midt på 
golfmattan för att leka en yster lek med några små 
utomordentligt söta kattungar, som tassade på hennes hvita 
kropp. Fastän motivet ingalunda kunde från vanlig 
synpunkt få namn af anständigt, var dock den så väl målad, 
att den blef en klingande hymn till den liniesköna 
kvinnokroppens ära. »Du har ju en utomordentlig smak», hade 
grefven sagt, då han fick se den på sin plats öfver 
sängen. »Kanske det», hade Olga svarat, i det hon tagit på 
sig en humoristiskt tillgjord min af oskuld och 
omedvetenhet.

Denna praktvåning i miniatyr för den rike grefve von 
Reiers' mätress hade Olga med grefvens sedelbundtar på 
åtta dagar som med ett trollslag väckt fram. Hon hade 
visat ett intresse för hvarje detalj, som närmade sig det, 
med hvilket en ung hustru inreder boet åt sig och sin 
älskade. Hon hade nedlagt ett intensivt arbete, som om 
hon tänkte att för hela sitt lif bli värdinna i den lilla 
hemtrefliga, komfortabla tillflyktsorten.

Hvilka erfarenheter hade hon då gjort under de 
fjorton dagar, som hennes bekantskap med grefven varat? 
Hon hade i honom funnit en tillbedjare af annan 
beskaffenhet än Brun. Den sistnämde hade nog varit generös 
och älskvärd, men det hade under hela deras samvaro 
legat något öfverlägset och fordrande i hans person och 
uppförande. Han hade ständigt låtit henne genom ett visst 
sätt veta, att det var hon, som kommit till honom, och 
icke han till henne. Mellan grefven och Olga var det ett 
omvändt förhållande. Här var det han, hvilken kom som 
den ödmjukt tiggande, och hon, som delade ut så små 
eller stora smulor af sina behags och sin skönhets 
rikedomar, som det föll henne in. Grefven hade från första 
ögonblicket blifvit hennes slaf, som artigt böjde sig för
hennes nycker och öfversåg med hennes humörs skiftningar.



Olga hade utan förbarmande begagnat sig af sitt 
öfvertag och i största utsträckning ockrat på grefvens 
välvilja och sin egen tjusningskraft. Hon hade begärt och 
begärt. Och han hade beviljat med ett älskvärdt 
småleende. Han hade erbjudit henne två rum, hon hade önskat 
tre. Han hade gifvit henne en ring med äkta pärlor, hon 
hade bedt om att få en med juveler. Och inom några 
dagar ägde hon både de tre rummen och juvelringen.

Hon hade icke skrymtat det minsta. Hon hade 
lofvat att vara honom trogen, att låta honom behålla henne 
för sig själf. Han hade gifvit henne antydningar om att 
i den punkten fordrade han allt och var beredd till allt, 
om hon skulle handla »ohederligt». Hon hade därför 
nästan svurit på, att i den vägen hade han intet att frukta. 
Men det var det hela. För rästen hade hon sagt rent ut, 
att det var det ekonomiska behofvet och åtrån efter ett 
luxiöst lif, hvilket dref henne att bli hans mätress. Hon 
älskade honom inte, hon kunde aldrig få någon glödande 
sympati för honom, något af hennes själ kunde han 
aldrig få.

Men han var så förtrollad af hennes stora blå ögon 
och fina profil, att han var beredd att krypa som en hund 
för hennes fötter, endast hon helt vänskapligt, utan 
någon större ömhet, strök sin hand öfver hans kind, när 
hon hade någon ny önskan att framställa.

Och icke endast ögonen och profilen. Det låg 
någonting i hela hennes väsen, någonting i naturen, som likt 
aromatiska vällukter stigit den finsmakande 
kvinnobeundraren åt hufvudet.

Hon hade till och med sagt rent ut, att hon var i 
grossessens första stadier, och föreställt honom, att hon 
om någon tid skulle bli tvungen att ligga sjuk åtskilliga 
veckor och att hon skulle få ett barn, till hvilken en 
annan var fader, att bära ansvar för. Hvem denne andre var, 
hade hon dock aldrig med ett ord antydt. Och han hade icke 
med en min visat någon nyfikenhet eller intresse att få 
veta det.

Men det hade icke afskräckt honom det minsta. På 
det förflutna hade han icke rättighet att vara svartsjuk 
och hade ju insett från första ögonblicket, att hon icke 
mötte honom med okunnighetens oskuld i sina vackra 
ögon. Den där första kvällen i Berns salong, då han 
»upptäckt» henne och då första gnistan tändes till hans 
flammande låga, hade han tvärtom trott henne vara betydligt 
mera sedligt förfallen än han sedan funnit. Det var ju en 
tillfällig sinnesstämning, som då kommit henne att 
uppträda med den offentliga hetärens råhet och frivolitet.

Han hade till och med i de starkaste och hjärtligaste 
ordalag lofvat att skaffa henne all den vård, hon behöfde 
under barnsängens sjukdomstid, och han hade äfven lofvat 
att bekosta inackoderingen af hennes barn i någon 
främmande familj, som hon själf fick välja. En begäran att själf 
få uppfostra barnet, att hysa den förstes, skådespelarens, 
barn i det hem, som den andre, grefven, bekostat åt henne, 
det hade hon icke med ett ord velat framställa. Hon 
förstod nog, huru outsägligt hon skulle komma att älska 
sitt barn och hon förstod, huru hon skulle komma att 
längta efter att ständigt få ha det i sin närhet, men hon 
insåg, att det var att gå alldeles för långt i sina 
pretentioner. Och för rästen, ifall hennes intima bekantskap med 
grefven Reiers skulle räcka en lång följd af år, hvilket 
hon nu i början både hyste förhoppning om och önskade, 
så skulle ju hennes hem, trots all dess elegans och prakt, 
blifva en oren, en dålig kvinnas hem. Och i ett sådant 
ville hon ej att hennes barn skulle dväljas ens under de 
första åren af sin tillvaro.

I den punkten hade alltså hennes moderskänsla fått 
vika för hennes klokhet i öfverensstämmelse med grefvens 
naturliga fordran.

Hon hade äfven fått tillåtelse att välja de dyrbaraste 
tyger och att låta sy sina klädningar i det förnämsta 
etablissementet. Med ledning af sin egen raffinerade smak 
hade hon således fått en visserligen ej så stor men 
präktig uppsättning af modernt och vräkigt sydda 
dräkter, i hvilka hennes smidiga figur framstod med hela 
kraften af sina tjusande behag.

När Olga nu var i besittning af allt detta, när hon 
på detta sätt fått alla sina nuvarande behof fylda och alla 
sina önskningar tillfredstälda, när hon nu stod under 
skyddet af en rik och ansedd tillbedjare, som hon var säker 
på att kunna hålla kvar i sina kärleks- och skönhetsbojor 
så länge hon själf önskade, då beslöt hon sig för att 
anstränga sig till det yttersta för att glömma det 
förgångnas både bittra och lustiga sidor och med medveten 
säkerhet njuta af den nya ställningens sötma.

Hon log ett nästan triumferande löje, när hon tänkte 
tillbaka på de sista veckornas resultat. Hur hade det icke 
gått i en handvändning att vid sinnlighetens och 
älskogslekens altare viga sig med en person, hvars namn hon för 
en månad tillbaka icke ens hade hört! Hur hastigt hade 
alla hennes materiella bekymmer för den närmasta 
framtiden blifvit lösta på ett sådant öfverraskande och 
glänsande sätt! Hon behöfde icke gå ut och bjuda ut sig på 
gatorna, med skrämd blick undvikande de jagande 
polismännens spår! Hon behöfde icke för att få bröd, kväll efter 
kväll kasta sig i armarna på utsväfvande karlar, som skulle 
behandla henne rått och hänsynslöst, som en kvinna utan 
namn och utan hem! Hon hade bara en enda, som 
dyrkade henne med en passionerad böjelse! Hon hade fått ett 
hem, som var inbjudande och varmt! Hon hade sin frihet 
och själfständighet, begränsade blott af den trohet, hon var 
skyldig att visa honom, hvars tillfälliga egendom hon var, 
och hvilken trohet hon icke alls kände någon frestelse att 
bryta.

Och allt detta hade hon vunnit genom sin kvinliga 
skönhets seger! Hur hade det gått med henne, om hon 
blifvit förförd och varit ful och otymplig. Hon hade måst 
kasta barnet på fattigvården och själf gifva sig ut att 
släpa fram ett eländigt piglif eller sälja sig för en 
spottstyfver på något af Österlånggatans snuskiga 
sjömanshotell. Det kom för henne ett dylikt infall, och då var hon 

nog hädisk och kallt reflekterande att sända en 
tacksamhetens tanke mot försynen, som varit nog huld att skänka 
henne dessa ögon, detta hår, denna mun och denna figur, 
hvilka hon så ofta med den behagsjuka kvinnans 
koketteri under kärleksdagarna hos Brun betraktat i den lilla 
dåliga byråspegeln i det Rosenbergska pensionatets 
kasernrum.

Men hvarför hade ej dessa kroppsliga företräden 
kunnat förskaffa henne en ställning som hustru vid en mans 
sida, som hon inför hela världen i tukt och ärbarhet fått 
älska med sin själs hela tillgifvenhet? Det hade nog gått 
så, om hon väntat några år. Hon skulle ha fått friare och 
kunnat älska någon af dem. Men hon hade icke kunnat 
vänta. Hjärtats muskler hade klappat, hjärnans fibrer och 
blodets pulsar hade brunnit, och drifven af våldsamt 
begär efter något okändt, något stort och ljuft hade hon i 
ett obevakadt ögonblick fallit, och så hade länk vid länk 
i ödets starka kedja smidits samman.

Nu var det tvifvelaktigt, att någonsin skulle för henne 
bäddas den äkta sängens hälgade hvilobädd. Bah, hon 
fick väl trösta sig däröfver. Hon var bestämdt inte gjord 
för äktenskapets lugna, stillastående samlif. Det syntes 
henne som en seglats i stiltje. Vår Herre hade bestämdt 
ämnat henne till hvad hon var. Hon passade utan tvifvel 
bättre att gå från den ene till den andre än att för hela lifvet 
länkas fast som laglig älskarinna vid en tyrannisk 
husbonde i ett hvardagligt enahanda. Hon var mera passande 
för ett omväxlande, yrande lif, där man lefde för stundens 
glädje och där hon kunde begagna sin kvinliga 
skönhetsmakt till ständigt nya, triumfbringande segrar öfver hjärtan 
och sinnen...

Hon gjorde ibland dylika reflektioner, hädiskt, 
trotsande. Och då lyste de stora ögonen med en demonisk 
glans.

Det var måhända ett sätt att dämpa samvetskvalen, 

hvilkas dystra susning i ensamma stunder uppfångades af 
hennes själs öra.

***

Det är en eftermiddag vid sjutiden.

Olga hade nu bebott sin lägenhet i omkring åtta 
dagar, sedan den blifvit ordentlig färdig.

Gardinerna äro nedrullade. I salen stå tre lampor 
brinnande, hvilkas mörka skärmar gifva en behaglig 
dämpning åt det starka ljuset; förmaket upplyses endast af fyra 
kulörta stearinljus i en näpen liten takkrona, och från 
sängkammaren kastas genom den på glänt öppnade dörren en 
strimma af det färgade ampelljusets matta skimmer.

I salen framför kakelugnen, i hvilkens eldstad glimma 
rasterna af en utbrunnen brasa, sitter den unga värdinnan, 
lätjefullt tillbakalutad i en bekväm gungstol med hufvudet 
bakåtböjdt mot den lilla fjäderdynan och ögonen med ett 
drömmande uttryck riktade mot taket.

Hennes smärta gestalt är svept i en peignoar af 
mörkgrönt ylle och de små fötterna instuckna i ett par 
plyschtofflor af samma färg. Hårets knutar äro upplösta, det 
yfviga svallet af ljusa lockar endast sammanhållet af ett 
provisoriskt tillknutet sidenband -- äfven det i mörkgrön 
kulör, ett bevis på bärarinnans instinktmessiga förstånd 
att låta hvarje detalj värka till det helas förmån.

Hon sitter och väntar på att den elektriska 
ringledningen skall med sitt irriterande ljud väcka henne upp ur 
hennes reflektioner. Hon hade på förmiddagen bekommit 
en biljätt från grefven, hvari han underrättade henne om, 
att de skulle tillbringa aftonen tillsammans däruppe hos 
henne. Hon hade nyss kommit hem från en promenad, 
och hon hade vid hemkomsten skyndat sig att aflägga den 
stela promenaddräkten samt klädt sig i den mörkgröna, 
lätta morgonrocken, hvilken hon visste passade henne så 
förträffligt och hvilken han tyckte så mycket om.

Hon sitter där och stöter spetsen af den ena toffeln 
mot mattan så att gungstolen gör ett par svaga 
gungningar, hvarefter den står stilla en lång stund. Så sätter hon 
den åter i en svag rörelse och så låter hon den åter stå 
stilla. Allt under det att tankarna flyga vida omkring.

Hon tänker dock mest på honom, grefven, hvilken hon 
väntar skall komma hvilket ögonblick som hälst. Hon 
tänker på, hur förälskad han är i henne, hur han nästan vore 
färdig att gifta sig med henne, om hon på allvar begärde 
det. Han, mannen med börd och rikedomar, gifta sig med 
henne, mätressen utan någon annan förmögenhet än den 
hon köper sig till på bekostnad af sin dygd och sitt 
sociala anseende! Nåja, värre messalliangser har man sett! Men 
han kunde vara lugn, hon skulle icke begära det, hon 
skulle vara nöjd äfven om hon icke fick hans namn och 
hans samhällsställning.

Hon sitter äfven och reflekterar öfver andra personer 
och förhållanden. Från modren och kandidat Höglund 
hade hon icke hört ett ord. Hur befann sig den 
sistnämde? Hon var starkt betänkt att skrifva till sin mor 
och helt öppet redogöra för sina nuvarande 
lefnadsomständigheter. Denna skulle icke komma och hämta henne, 
därpå var hon säker. Hvad skulle hon göra af sin 
dotter, då hon själf hade sjunkit ned i allt torftigare 
omständigheter? Det enda, hon skulle göra, då hon fick höra det 
af fadren bortskämda och favoritiserade barnets öde, var 
väl att skicka det sin förbannelse och att göra någon 
reflektion om, att det bråddes på sin far. Jag låter helt 
enkelt därför bli att skrifva något, tänkte Olga.

Hon låter äfven minnet af Brun passera förbi. Hon hade 
sett i tidningarna förberedande notisreklamer om att det 
fjorton dagar därefter skulle uppföras en pjes, hvari sångaren 
skulle uppträda. Till den tiden måste han alltså vara 
tillbaka i Stockholm. Det gjorde henne för rästen det samma. 
Han var död för henne. Det enda, hon önskade, var att 
en gång riktigt ordentligt få säga honom sanningen. 
Riktigt ordentligt med harmens stormande kraft få slunga ut, 
hur lågt han handlat, då han lämnat henne öfvergifven 

och vind för våg, efter att hafva bringat till mognad icke 
blott hennes kärlek till honom utan äfven hennes 
lidelsefulla men på samma barnsligt famlande tro pä lifvets lycka 
och härlighet.

Den elektriska klockan ringer. Hon hör 
tjänsteflickan gå och öppna.

Några ögonblick därefter slår någon två svaga, 
förtroliga knackningar på salsdörren.

Hon stiger hastigt upp för att gå och öppna. Innan 
hon hunnit till dörren, har den emellertid redan öppnats 
och den väntade, grefven, inträdt med en på samma gång 
vördnadsfull som intim bugning.

Hans ögon stråla af förtjusning, då han ser henne 
iklädd den mörkgröna peignoaren, hvilken framhäfde 
hennes kropps ungdomligt spänstiga linier så 
utomordentligt väl.

Han slår armen om hennes lif, och trycker en lätt 
kyss på den röda lilla munnen. Det är på intet sätt 
motbjudande för henne att känna trycket af hans läppar, men 
det är omöjligt för henne att återgälda det med någon 
värma. Han var för henne en fin och hygglig karl, men 
ingenting annat.

»Du mår bra i dag», säger han, i det han lägger 
handen på hennes hår, tvingar hennes hufvud i en svagt 
bakåtböjd ställning och låter sin blick med älskarens 
hänförelse hvila på hennes ansikte, hvilkets kinder af elden från 
kakelugnen färgats med en klädsam rodnad.

»Alldeles förträffligt», svarade hon med ett intagande 
småleende.

Därpå gör hon sig med mildt våld fri från honom och 
drager fram en af länstolarna till kakelugnen. Sedan hon 
flyttat gungstolen något åt sidan, slår hon sig ned i den 
med en vällustig rörelse.

»Sätt dig här, du ser ju riktigt frusen ut», säger hon 
med ett gladt och skämtsamt tonfall, i det hon gör en 
gest åt länstolen. »Eller kanske du hellre vill sitta i 
gungstolen. Då flyttar jag mig så gärna!»



Hon gör en knappt märkbar antydan att vilja stiga 
upp.

»Nej, nej, sitt stilla. Här sitter jag lika bra», svarar 
han och kastar sig ned i länstolen, intagande en bekväm 
ställning.

Så sitta de en lång stund alldeles tysta, njutande af 
hvilan och rummets värma, slöande till genom insupandet 
af rummets starkt parfymerade luft, stirrande med 
drömmande blickar i eldstadens kol, under hvilkets svarta yta 
det glimmar af rödt.

Det är som en familjeidyll, full af trefnad och frid. 
Ingen människa, som icke kände dem, skulle gissat annat 
än att det var ett äkta par, hvilka båda voro flegmatiskt 
temperament, som satt sig för att halfsofvande njuta hvila 
under smältandet af en nyss intagen stark middag.

Och detta är samma Olga, hvilken nyss satt sitt eget 
lefnadsförhållande, som hon målade ut med drastiska 
färger af lefnadslust och fästglädje, i absolut motsats till 
familjelifvets dygdiga, enformiga fridfullhet.

Så kan lifvets ironiska öde gyckla med människorna!

Men . . . hon anade nog något annat, när hon formade 
sin tanke. Hon anade, att dessa rum helt säkert skulle 
få bevittna scener af växlande karaktär. Hennes liberale 
herre skulle väl inte alltid vilja sitta så här i maklig 
tystnad framför falnade kol . . .

»Jag har en sak att föreslå dig!»

Det var grefven, som afbröt tystnaden med dessa ord.

Olga ryckte till, som om hon plötsligt blifvit väckt ur 
en god sömn. Hon lyfte hufvudet, och i det hon vände 
sig mot honom, lät hon endast undfalla sig ett utrop:

»Jaså!»

Men det lät inte likgiltigt, utan tämligen intresseradt 
och nyfiket.

»Jag har tänkt att vi skulle ställa till en liten 
invigningsfäst, när vi nu ändtligen fått din lilla våning alldeles 
färdig. Hvad säger du om det?»

Han lutade sig mot henne, lade handen med en öm 
åtbörd på hennes knä och såg upp i hennes ögon, då han 
väntade på svar.

»Du och jag?»

Hon uttalade orden med en nästan högtidlig tonvikt 
och med en skärpa, som skar genom luften. Det förstodo 
båda, hur mycket det låg i denna lilla fråga, med hvilken 
hon besvarade den andra frågan, som hon nyss framstält.

»Du och jag?» hade hon frågat. Bara du och jag? 
menade hon. Hvad skulle det bli för glädjefäst? Två 
personer, mellan hvilka icke ens fans ömsesidig kärlek? De 
måtte hemskaffa hur mycket fin mat, hur många fina 
viner, hur många butäljer porlande champanj som hälst, så 
skulle det ju bli trist att bara vara två.

De måste samla flera. Men hvilka? Det var den 
fråga, som brände i hennes själ och på hennes läppar.

Grefven hade visserligen vid det första 
sammanträffandet behandlat henne lite påfluget, som om hon varit en 
vanlig slinka, men han hade snart kommit till insikt om, 
att han misstagit sig. Hon hade visat honom, att hon 
både hade intelligens och fått uppfostran. Hon hade 
genom sitt uppträdande bevisat, att hon icke alls ägde någon 
andlig frändskap med dessa sinnlighetens prästinnor, som 
besiktigas under bevakning af poliskonstaplar. Hon hade 
lärt honom att respektera och akta hennes person och 
åsikter, fastän hon var en fallen kvinna. Men hvad hon var, 
det var hon, och hon kunde heller icke inrangeras i de 
samhälleligt hederliga kvinnornas klass.

Hvilka personer ville han bjuda upp till henne? Hvilka 
herrar, hvilka damer? Inte kunde han taga hit några 
salongsdamer ur de aktade familjer, bland hvilka han 
umgicks, och hon höll sig för god för att umgås med några 
tvetydiga damer af måhända betydligt sämre moralitet än 
hon själf.

Hvilka personer hade han tänkt sig? Åh, hvad hon 
var nyfiken att få veta det. Nu skulle hon få bekanta, 
som han ansåg passa för sin älskarinna. Nu skulle hon 
ändtligen införas i en annan umgängeskrets än 

pensionatets sippa, naiva flickslynor. Men hurudan var denna krets, 
med hvilken hon hoppades att ofta sammanträffa under de 
dagar, som nu kommo, beskaffad?

'Du och jag?' De förstodo båda, hur innehållsrik och 
menande den var, denna korta fråga.

Han svarade inte genast. Han drog undan sin hand 
från hennes knä, lutade sig åter bakåt mot länstolens 
ryggstöd, tog långsamt en cigarett ur bröstfickan, tände den och 
blåste ut ett rökmoln.

»Naturligtvis måste vi ha sällskap!»

Det var allt, hvad han sade.

»Hvarför behöfde du dröja så länge med att svara?» 
frågade Olga i butter ton.

Han svarade med ett kort men hjärtligt skratt.

»Jag tyckte att svaret var alldeles öfverflödigt», 
svarade han.

»Nå, hvilka tänker du anmoda komma hit?»

Hon sökte framställa frågan så likgiltigt och 
behärskadt som möjligt, men det hördes dock, att det jäste en 
brinnande nyfikenhet därunder.

»Det var just det, vi skulle tala om!»

»Jag har inga på förslag», inföll Olga ögonblickligt.

»Jag har nog åtskilliga att föreslå, men jag vill, att 
du skall godkänna dem», sade han, allvarligt och artigt.

»Den här frågan måste du afgöra själf. Vi ha ju inga 
gemensamma bekanta.»

»Nå, då skall jag ge beskrifning på några, så får du 
försöka att afgifva ett omdöme.»

Han steg upp, i det han sade detta, och började att 
spatsera rundt kring rummet, blossande på cigarretten.

»Jag börjar då med herrarna. Där finnas åtskilliga 
bland mina bekanta, som äro lifvade för en liten dylik . . . 
familjefäst. Till exempel löjtnant Burre, en förträfflig 
bassångare, en ständigt leende ung man, som sprider en smula 
solsken omkring sig, hvarhälst han uppträder. Vidare 
kommer jag att tänka på en notarie Askberg, af god 
familj, ytterst belefvad, till och med lite väl mycket korrekt 
Greven och Olga framför brasan. (Sid. 190.)
-- du vet, det 
kan ibland 
drifvas till en löjlig 
öfverdrift -- men 
en hygglig och 
präktig pojke. 
Och sedan . . . tja
. . . doktor 
Malborg, en läkare 
på modet, alla 
närvsjuka 
kvinnors förtjusning, 
en adonis med 
svarta 
mustascher . . . och . . . 
baron 
Vahlenstjerna, en 
aflägsen släkting 
till mig, en 
fästprisse och 
kurtisör, som gärna 
blir litet 
närgången, men som är 
kvick och 
spirituell . . . Hvad säger du om mina namn . . .?»

Han stannade bakom ryggen på gungstolen, fattade 
hennes hufvud med sina båda händer, böjde det bakåt 
och tryckte en lång kyss på hennes hvita panna.

»Och du tror att alla de där herrarne vilja komma 
hit, om du bjuder dem?» frågade hon.

»Det är jag säker på!»

»Tag dem då allesamman -- det blir ju inte för 
många.»

Nu inträdde åter en kort paus. Man närmade sig det 
ömtåliga ämnet.

»Och damerna?» frågade Olga entonigt. Hon ville 
göra slut på den pinsamma tystnaden.

»Du kan naturligtvis inte vara ensam bland en klunga 
herrar!»

»Naturligtvis inte . . . men inte kan jag skaffa 
kvinliga gäster . . .»

»Nog kan jag det; man du förstår kanske att damerna 
inte kunna bli af precis samma . . . kvalité . . . som 
herrarna . . .»

Det var bara det, hon ville ha fram.

Nu kunde hon le ett resigneradt leende. Hon var 
smickrad af de omvägar, han gjort. Hon hade nästan måst 
tvinga fram den där upplysningen, och det tillfredstälde 
henne ofantligt, att han därigenom visade, det han 
respekterade henne, fastän hon inte var något dygdemönster.

»Det förstår jag mycket väl», svarade hon, »men du 
kan väl alltid taga någon hänsyn . . .»

»Naturligtvis . . .», afbröt han henne på ett brådskande 
sätt.

»Vill du inte nämna några namn?» frågade hon med 
en ton, i hvilken hon fåfängt försökte att dölja den 
gäckande anstrykningen.

»Men du får ursäkta, att jag inte kan kalla dem vid 
annat än deras förnamn!»

»Jaså, det är sådana . . .»

»Det är ganska hyggliga damer för rästen, en fröken 
Beata, som står i cigarrbutik på ***gatan, en fröken 
Anna, som är uppasserska på schweitzeri, en fröken 
Juliette, som är modist, och så vidare . . . Ja, inte vill jag 
påstå, att någon af dem är någon ängel med hvita vingar, 
men jag ansvarar för att ingen skall uppföra sig det 
minsta oanständigt . . . ingen utaf dem saknar lefnadsvett 
åtminstone . . .»

»Låt dem komma!»

»Du förstår ju, att vi endast be dem som en följd af 
nödvändigheten . . . en fäst utan damer, hur skulle den taga 
sig ut . . . vill du inte vidare ha med dem att göra, så blir 
det din ensak . . .»

»Du är så hänsynsfull, att du gör mig nästan förlägen . . .»

»Dessutom kommer jag att tänka på en till, en, som 
jag känner sedan lång tid tillbaka, en kvinna, hvars rykte 
jag inte vill påstå är det allra bästa, men som har ett 
briljant framträdande och de utmärktaste sällskapstalanger 
-- -- särskildt spelar hon piano som en gudinna -- -- 
det är just därför jag skulle vilja hålla på henne -- -- 
hon har nyligen kommit hem från en längre vistelse 
utrikes -- -- hon heter Lissy -- --»

Det var som han stuckit en lång, skarp nål i bröstet 
på Olga. Hon kände, huru hjärtats muskelslag stannade, 
liksom tillsnörade af en osynlig tråd, och händerna skälfde 
af närvirritation, så att hon måste gripa fast med dem i 
gungstolens karmar.

Jaså, Lissy var återkommen efter sin vistelse utrikes! 
Aha, nu begrep hon, hvarför han dröjt så länge -- -- de 
hade öfverenskommit att göra sällskap upp till Sverge. 
Nu fick hon bevis på, hvarför han inte skrifvit -- -- han 
ville vara fri från henne, när han kom tillbaka, alldeles fri, 
för att kunna fylla sina skyldigheter mot Lissy. Åh, 
hvilken lumpenhet att kasta bort henne på detta sätt! Hon 
hade inte Lissys glänsande sällskapstalanger, inte Lissys 
världsvana. Hon kunde vara bra några månader, men af 
Lissys sällskap kunde man njuta under åratal. Och dock 
borde han insett hur illa han gjorde, när han genom sitt 
handlingssätt så dödligt sårade det unga hjärta, som skänkt 
honom sin vaknande kvinlighets varmaste och intensivaste 
känsloglöd.

Jaså, Lissy var återkommen! Tänk hvad de haft 
roligt tillsammans, Brun och hon, då han i humoristiska, 
raljerande ordalag -- som han kunde så bra -- berättat om 
den där vackra stockholmsflickan, som kom upp till 
honom och bjudit ut sig, och som fallit i hans armar redan vid 
andra besöket och som han skickat hem från Köpenhamn 
och som nu satt uppe i Stockholm och med klappande 
hjärta väntade på sin otrogne älskare . . . jo! . . . hon kunde 
nog föreställa sig, hur roligt de haft åt hvarje liten detalj 
-- -- hon kände, hur blodet kokade i ådrorna, som om 
det ville spränga dem.

Han hade alltså återkommit i sällskap med Lissy. 
Och nu fördes detta till henne af den andre, den, som 
köpt henne för lyx och guld! Han hade icke en aning 
om hvad som rörde sig i hennes hjärna, då han uttalade 
det sista kvinnonamnet.

Han gick lugnt och rökade sin cigarett, väntade på 
hennes svar. Det dröjde en minut, under det dessa 
tankar med blixtens hastighet jagade genom själen, och 
kroppen skälfde under intrycket af sinnesrörelsen.

Och nu låg det i hennes hand att afgöra om »vackra 
Lissy» och hon skulle sammanträffa -- den ena som gäst 
och den andra som värdinna.

Hvilken omätligt stark frestelse hon kände att få se 
den sköna damen! Men skulle hon kunna behärska sig? 
Skulle hon kunna uppträda artigt i sin roll som värdinna 
mot denna kvinna, som ryckt hennes älskare ifrån henne? 
Hon skulle försöka. Nyfikenheten var i detta ögonblick 
starkare än oviljan.

Hon ville dock icke bestämma sig genast.

»Lissy -- --», upprepade hon, »jag har bestämdt hört 
talas om henne förut. Kalla de henne inte för 'vackra 
Lissy'?»

»Jo, mycket riktigt -- --»

»Och hon kommer senast från Paris?»

»Jag tror det . . . Men hur känner du den saken?»

»Genom en ren slump. Jag kom händelsevis att lyssna 
till ett samtal en gång -- --»

Hon sade det så lugnt, som om det inte rörde henne 
det minsta. Hon förstod redan konsten att förställa sig.

»Känner du henne väl?» fortsatte hon, i det hon gaf 
honom en blick, som innehöll mycket, men mest vanlig 
kvinlig nyfikenhet.

»Helt flyktigt, det försäkrar jag», svarade han i en 
ton, som föreföll alldeles ärlig. »Dock tillräcklig för att 
hon skulle mottaga en inbjudning från mig. Hon vill 
gärna vara med om små fäster -- --. Men det värsta är, 
att om vi bedja henne komma med, så måste vi också 
bjuda en herre, med hvilken jag hört sägas, att hon 
underhåller en förbindelse för närvarande. Hon lär väl inte 
vilja komma annars -- --»

»Hvem kan det vara?» frågade Olga, mycket sakta, 
och oskyldigt som ett barn, under det att hjärtat 
klappade som om det ville spränga bröstkorgen.

»Det är den här sångaren Brun vid Vasateatern, som 
du väl hört omtalas -- --»

Om grefven gifvit akt på henne i detta ögonblick, 
skulle han ha sett, att hon blef krithvit i ansiktet.

»Ja, jag tror det», svarade hon lugnt; hon fick dock 
icke fram orden högre, än att det lät som en 
hviskning.

»Men den vill jag inte, att du skall bjuda hit. Jag 
har antipati för alla skådespelare.»

»Jaså!» sade han litet gäckande. Han drog åtskilliga 
reflektioner ur hennes yttrande, men han var naturligtvis 
nog gentleman att icke uttala dem.

»Du godkänner alltså alla utom honom?» frågade han. 
»Jag skall då försöka att få Lissy upp ensam.»

Det var just så, hon ville ha det.

»Ja, jag öfverlämnar den saken åt dig, och jag skall 
försöka att vara så treflig värdinna som möjligt.»

»Det tviflar jag inte på -- -- du skall få se att vi 
kunna få riktigt angenämt.»

»Men du önskar väl inte ofta ställa till sådana där 
små fäster?»

Det satt ännu kvar för mycket af den svärmiska 
kärleken och den bedragnas sorg i hennes själ för att hon 
skulle ha smak för kurtisens stora bachifäster.

»Lilla du», svarade han ömt, »det får du afgöra. Vill 
du att vi skola vara för oss själfva, så inte skall jag göra 
dina rum till en gästgifvargård, det kan du vara säker 
på -- --»



»Du är alltid så snäll», svarade hon uppriktigt, »jag 
kan inte vara nog tacksam.»

Hon räckte honom sina båda smala, bländhvita 
händer och han betäckte dem med den förtjuste älskarens 
kyssar.





FJORTONDE KAPITLET.



I dag skulle våningens invigningsfäst gå af stapeln.

Om några timmar skulle gästerna komma.

Olga hade stigit upp klockan sju på morgonen. Hon 
hade gått i feber hela dagen. Det var ju första gången 
hon skulle vara värdinna. Och herrarna åtminstone voro 
ju fint och belefvadt folk. Hon måste visa att hon kunde 
föra sig med takt och säkerhet, äfven om hon möttes 
af sådana där förtroliga blickar, med hvilka en fallen 
kvinna alltid mötes af en herre, som aldrig så litet 
»varit med».

Grefven hade bestält en kokerska, som kom tidigt på 
morgonen, samt en vaktmästare, som kom vid 
middagstiden. Hon hade alltså tre tjenare till sitt förfogande.

Till en början var hon lite smått förlägen. Hon såg 
både på kokerskan och betjenten, att de icke behandlade 
henne som »fru». Det fans ett visst något i deras min 
och sätt, som retade henne och gjorde henne tafatt. Men 
framåt kvällen, allt eftersom de blefvo litet mera »bekanta», 
återvann hon fullkomligt sin respektabla plats som 
våningens härskarinna.

Till en början skulle det drickas punsch och spelas 
kort. Först vid tolftiden skulle det ätas supé.

De tre rummen sågo riktigt inbjudande ut, med den 
fulländade belysningens varma, glada skimmer öfver den 
präktiga inredningen. Dryckesborden och spelborden hade 
vaktmästarn och hon ordnat på ett praktiskt och 
hemtrefligt sätt.

Hon väntade åtta gäster. Fyra herrar och fyra 
damer. Just de samma som grefven uppräknat. Han hade 
naturligtvis gjort upp de där namnen i förväg, fastän han, 
för att inte i någon riktning såra Olga, kommit fram med 
dem apropå.

Det var dock endast en enda, på hvilken Olga tänkte 
med någon spänning. Det var Lissy. Hon hade lofvat 
att komma ensam, hade grefven upplyst Olga om. Hon 
fick ju ändock en kavaljer bland de fyra herrarna.

Grefven kom tidigt, innan någon af gästerna anländt. 
Han berömde i entusiastiska ordalag Olgas arrangemanger. 
Han tyckte att allting var så utmärkt ordnadt.

»Jag borde gifta mig med dig!» sade han i ett anfall 
af glad uppsluppenhet.

Olga kände att hon rodnade starkt. Att bli grefvinna, 
hvilka fantasier! Hon log inom sig själf.

»Det törs du nog inte», svarade hon muntert.

Den förste, som kom, var grefvens släkting von 
Vahlenstjerna. Han slukade Olga med blickarna.

»Du har en förb--d tur! Det är den vackraste kvinna, 
jag sett», hviskade han till grefven, när Olga hälsat på 
honom och i något ärende gått ut i köket.

Och det måste medgifvas, att Olga i afton framstod 
till sin fördel mera än någonsin. Hon hade klädt sig i en 
ljusgrå klädning med svart pärlgarnityr, någonting på 
samma gång diskret och elegant. Hon hade valt den 
därför att den gick så högt kring halsen, och hon ville visa 
de där damerna af halfvärld, som skulle blifva hennes 
gäster i kväll, att hon höll på sin värdighet, fastän hon på 
det hela inte var bättre än de. Det mjuka sidenglänsande 
tyget smög sig med en utomordentlig smidighet kring 
bröst och midja och bildade djupa, präktiga veck i den 
långa kjolen, som ägde ett litet näpet släp.

Hennes stora ögon strålade som om deras närver 
varit ledningen for en elektrisk ström, och ansiktet hade en 
svagt ljusröd nyans, närvositetens kännetecken, som klädde 
det förträffligt. I dag gaf hon intrycket af behagens 
drottning, som skulle kunna upptaga skönhetstäflan med 
hvilken kvinna som hälst.

Ingen af de inbjudne hade sett henne förut. Hon 
hade hufvudsakligast hållit sig hemma dessa dagar, sedan 
hon fick sina rum färdiga. Man kände nog sedan 
gammalt att grefve von Reiers inte kastade sina blickar på 
hvad som hälst, men att han lyckats skaffa sig någonting 
så ungdomligt strålande och bedårande skönt, det hade man 
icke anat. Man blef värkligen öfverraskad. Det var icke 
blott figurens linier och ansiktets finhet, som slog dem, 
det var äfven den naturliga, fulländade grace, med hvilken 
hon uppträdde.

Nu voro de komna alla utom Lissy. Och det var just 
henne, Olga väntade ifrigast på. »Hon skall låtsa att vara 
förnäm, gudbevars», mumlade hon för sig själf.

Det hördes plötsligen en kort, ytterligt skarp ringning 
på den elektriska ringklockan -- en modernt närvös och 
hysterisk kvinnas ringning. Det gick en fläkt af spänd 
väntan öfver kretsen af de förut ankomne, som spridt sig 
i rummen och höllo på att småprata. Det syntes att den 
kvinna, som kom, ansågs för något mera än de, som 
redan kommit.

Dörren från tamburen öppnades af vaktmästaren. 
Fröken Lissy inträdde. Grefven gick henne till mötes och 
hälsade henne välkommen med en djup bugning.

»Fröken Lissy Bång -- fröken Löfborg . . . vår 
värdinna», presenterade han.

De båda kvinnorna räckte hvarandra händerna. 
Bägges voro lena som sammet. De trycktes så lätt, att de 
knappast kände den ömsesidiga beröringen.

Olga betraktade den kvinna, som stod framför henne.

Till de yttre voro de fullkomliga motsatser. Den ena 
var ljus med den nordiska skönhetstypen, den andre 
mörklagd, som om hon vore född under Italiens glödande sol. 
Olga lät sin blick glida öfver den svarthåriga damens 
gestalt. Hon var klädd efter sista modets yttersta 
konsekvenser. Klädningen hade godt om de finaste spetsar och 
i broschen och klockkedjan lyste några äkta juveler med 
sin trollska regnbågsglans.

»Välkommen!» måste Olga tvinga fram. Men det lät 
knappast hörbart.

Den andra såg på Olga med en utmanande skarp blick. 
Det låg någonting däri, som när gentlemannaryttarn med 
kännarblick betraktar en formskön kapplöpningshäst. En 
charmant liten flicka! ville hon säga. Olga fann sig ytterst 
obehagligt berörd af den där blicken.

Nu voro alla komna, som väntades.

Stämningen tog upp sig för hvarje minut.

Ännu hade man icke slagit sig ned vid spelborden. 
Man konverserade, medan man drack punsch och åt 
utländsk frukt.

Medelpunkten i sällskapet utgjordes af Lissy Bång. 
Olga fick snart en aning om hennes förmåga att kunna 
snärja männen. Hon hade aldrig sett en kvinna kokettera 
med en sådan minutiös beräkning. Hvarje rörelse med 
de små händerna eller fötterna, hvarje böjning på den 
hvita halsen, hvarje vändning på den smärta ormkroppen 
syntes tydligen med full afsikt och efter ett noggrannt 
studium afpassad för att söka framhäfva någon af det 
kvinligt behagfulla och retande. Men det gjordes med en 
sådan utomordentlig vana och ledighet, att det beräknade 
var ytterst svårt att genomskåda.

Olga såg det dock, fastän hon sammanträffade med 
henne för första gången. Hon såg det med den 
intelligenta och svartsjuka kvinnans genomträngande skarpblick.

Denna Lissy, som doftade af den finaste parfym, kunde 
omöjligen liknas vid något annat än en välluktande 
spindel. Den, som kände och gaf akt på henne, tyckte sig 
riktigt se det fina, silkesglänsande nätet af spindeltråd 
omkring henne. Det var i det, som männen fastnade likt 
flugor.

Och en sådan skulle Brun råka ut för i Paris! Det 
kunde man då kalla för ett öde, som var grymt.

Hennes närmare lefnadsförhållanden hade just ingen 
sig bekanta. Hennes namn var kändt i vida kretsar inom 
den svenska hufvudstaden, men af hennes växlande, 
stormiga öden kände man endast fragment.

Hon hade i flere år hållits af en högtstående diplomat, 
än hade hon gjort utländska resor med skådespelare och 
rika grosshandlare, än hade hon dykt upp som 
konsertspelerska, än hade hon varit egarinna till ett stort stenhus 
vid ***gatan och än hade hon befunnit sig i missär, så att 
hon måst pantsätta sina juveler.

När Brun kom till Paris, fick han höra af en 
stockholmare, som han sammanträffade med, att vackra Lissy 
slagit sig ned några månader i den stora staden och 
residerade i en praktfull våning vid en af de förnämsta 
boulevarderna.

På grund af gammal bekantskap -- Brun hade en 
längre tid i Stockholm utgjort hennes favoritiserade 
älskare -- sökte han upp henne, mottogs med uppsluppen 
hjärtlighet och -- fastnade åter i spindelväfven.

När han hörde att hon ämnade fara hem till 
Stockholm, och då hon syntes benägen för att ånyo under 
obestämd tid skänka honom sin rusande, bindande ynnest 
ansåg han det lämpligast att alldeles afbryta sin 
förbindelse med Olga. Han uraktlät därför att skrifva till denna 
och redan efter några glada parisiska fästdagar hade 
minnet af den lilla förförda stockholmsflickan alldeles 
bortdunstat hos den ytlige och flyktige kvinnojägaren.

Som sagdt, det var Lissy Bång som utgjorde 
medelpunkten. Hon hade slagit sig ned i soffan, med det ena 
benet på det andra intagande en bakåtlutad, bekväm 
ställning. Hon var den enda af damerna, som ännu tändt sin 

cigarett. Hon spetsade munnen och blåste ut den blå 
röken i fina, buktande ringlar.

Hon konverserade med en vårdslös liflighet, som var 
alldeles oefterhärmlig. För henne voro de öfriga damerna 
endast obetydliga nollor. Hon visade dem icke sitt 
förakt, men hon gaf dem indirekt en kännedom om sin 
öfverlägsenhet på ett dräpande fint sätt.

Det var för grefvens skull, hon kommit hit. För 
rästen var det hennes stora nöje att ibland få bevista 
sådana här små »familje»-tillställningar i hennes manliga 
bekantas privata glädjevåningar. Det var nästan ett 
studium för henne.

De öfriga damerna utgjorde visst icke några i sitt 
uppträdande simpla och i sin konversation bortkomna 
kurtisaner af lägre klasser. Det syntes att grefve Reiers 
kunde välja ut sitt umgänge, både det manliga och det 
kvinliga, med smak.

Fröken Beata -- herrarna kallade dem alltid vid 
deras förnamn med frökentiteln tillagd -- var en blond 
skönhet, som skulle varit riktigt vacker, om hon icke ägt en 
något för stor mun. Men det syntes om denna mun hade 
specielt blifvit skapad för att visa hennes hvitglänsande 
tänder. Hon var känd för att under flera år varit nära 
bekant med notarie Askberg, hvilken också med sin 
ceremoniella belefvenhet ständigt höll sig artigt uppvaktande 
i den ljusa cigarrfrökens närhet.

Fröken Anna, en liten knubbig brunett, hade 
visserligen intill de sista dagarna haft plats på schweizeri, men 
för närvarande var hon alldeles fri. Hon hade en 
uppöfvad vana att skicka ut skalkaktigt leende blickar; hon var 
i allmänhet mycket fåordig, skrattade sällan, men talade 
och log med sina grönsvarta kattögons ologiska barnalöje.

Hvad modisten, fröken Juliette, beträffar, så var det 
mest utmärkande draget i hennes framträdande det 
originella sätt, på hvilket hennes strupe sjöng sina skrattoner. 
Hon gjorde alltid furore med sitt högljudda, bullrande 
skratt, hvilket oaktadt dess fortissimo aldrig var 

obehagligt att höra. Det lät som när man rullar glaskulor i en 
tvärräfflad metallränna, för rästen hade hon en reslig, 
något magerlagd gestalt och porslinshvita händer, där ådrorna 
lyste blåa under huden.

Sällskapets samtliga medlemmar hade snart gjort sig 
alldeles hemmastadda. Stämningens friska glädtighet var 
i ständigt stigande.

Fröken Lissy berättade på sitt djärft spirituella sätt 
några pikanta erfarenheter och äfventyr från sin utländska 
resa. Olga gaf akt på, huru hon icke alls vårdade sig om 
att dölja några detaljer, som kunde ställa henne själf i 
någon frivol belysning, utan framkastade dem på ett 
nonchalant oförväget sätt.

Baron Vahlenstjerna accompanjerade henne med sin 
fria umgängeston i att locka fram just det tvetydiga i 
detaljerna, doktor Malborg vred sina svarta adonismustascher 
med den moderna vetenskapsmannens tankfulla 
öfverlägsenhet, löjtnant Burre satt och log med sitt hela ansikte 
och fröken Anna med sina ögon. Notarie Askberg böjde 
sig öfver fröken Beata och nästan strök sin kind mot 
hennes lingula lockar, och fröken Juliette skrattade oafbrutet 
med sina glaskulor.

Grefve Reiers var i ständig rörelse. Han gick från 
den ena till den andra, ur det ena rummet till det andra, 
uppmanade dem att fylla sina glas och tända sina 
cigarretter, öfverförtjust öfver den framgång han haft inför 
sällskapet med att förevisa sina nya, charmanta »väninna». 
Så fort Olga hunnit vänja sig vid de främmande och sätta 
sig in i deras umgängesnivå, fylde hon sina 
värdinneplikter på ett ytterst korrekt och själfsäkert sätt.

Vid tiotiden satte man sig till spelborden. Dörren till 
förmaket stängdes för att betjenten skulle få börja 
dukningen -- matbordet skulle dukas där -- och dörren till 
tamburen öppnades för att man skulle få ut röken.

De satte sig fyra och fyra vid tvänne bord, som stodo 
i hvar sin ända af salen.

Vid placeringen uppstod åtskilliga små slitningar, om 

hvilka som skulle spela tillsammans. Det jämkades 
emellertid snart ihop.

Vid det ena bordet sutto baron Vahlenstjerna, fröken 
Lissy, notarien och fröken Beata. Vid det andra doktorn, 
fröken Juliette, grefven och löjtnant Burre.

Fröken Anna förklarade bestämdt att hon aldrig 
spelade kort och Olga sade sig hälst vilja slippa. Hon skulle 
åtaga sig att fylla på punschglasen.

Grefven hade nu äfven låtit sätta fram ett par flaskor 
konjak, hvilkas originalflaskor förrådde dess utsökta 
kvalité. Fröken Lissy, som blifvit torr i halsen af 
cigarröken och den söta punschen, hälde genast en spets i sitt 
vichyglas och tömde det i några drag.

Kortspelet dämpade resonnemanget en smula. Man 
spelade icke värst högt, men högst intresseradt.

När betjenten öppnade förmaksdörrarna vid tolftiden 
och tillkännagaf, att bordet var serveradt, hade grefven 
och baron Vahlenstjerna förlorat ett tiotal kronor hvar, 
men de öfriga fått vinst. Lissy räknade efter och 
förklarade med en skämtsam from uppsyn, att hon vunnit 
omkring sju kronor, hvilka hon i morgon skulle skänka till 
de fattiga.

Man drog sig nu till förmaket, hvilkets dukade 
hufvudbord upplystes af ljusen i tvänne ståtliga 
silfverkandelabrar, som grefven tillfälligtvis låtit hitföra från sitt eget 
hem. På spelborden i salen lades bländhvita 
damastdukar. Till följd af det begränsade utrymmet måste man ha 
stående bord.

Vid matbordet sköt samspråket och skämtet framåt 
igen med ny fart. Man njöt af de utsöktaste delikata 
rätter och en hel uppsättning med första klassens viner, 
tillfredsställande hvars och ens olika smak. Champanjeglasen 
lämnades dock orörda ännu. De bilda alltid den 
gemensamma afslutningen, den lekamliga och andliga 
njutningens höjdpunkt.

Vinbutäljernas färgskiftande vätskor började snart att 
göra sin värkan. De piskade hjärnorna, ryckte i närverna 

och lössläpte tungorna. Den lefnadslustiga banalitet, som 
hitintills endast vid något flyktigt tillfälle stuckit fram en 
sekund i samkvämet, började nu att framträda med 
starkare fart.

Baronen hade gifvit fröken Anna en kyss på kinden, 
notarie Askberg hade glömt sina belefvade fasoner och 
tagit fröken Beata i knäet, och fröken Lissy hade med 
smörgåsen i hand härmat en af Paris berömda 
chansonettsångerskor och gjort några vågade cancansteg, så att den 
svarta silkesstrumpan synts till knäet och fröken Juliette 
legat baklänges af skratt medan hennes glaskulor rullat.

Olgas kinder glödde af fäststämning och hennes ögon 
brunno af vild lefnadsglädje. Hon kastade fram ekivåka 
kvickheter och skuffade löjtnant Burre skämtsamt i 
ryggen, så att han slog ut hela vinglaset öfver skjortvecket.

Det började blifva »fläkt» i det lilla sällskapet.

Grefven var öfverdådigt munter och uppspelt, men 
mäst förälskad i värdinnans vackra, upphettade ansikte. 
Han höll sig oafbrutet i hennes närhet, hviskade gång på 
gång de mäst passionerade komplimanger i hennes öra 
och frågade de andra i smyg, om han inte hade en 
afundsvärd ställning som Olgas beskyddare.

Den glada supén började nu lida mot sitt slut, 
klockan var nära tu och vaktmästaren hade fylt de kupiga 
champanjeglasen.

Baron Vahlenstjerna, som inbillade sig själf, att han 
var född till vältalare, hade fattat ett glas och sprungit 
upp på en stol för att säga några klingande fraser till den 
charmanta värdinnans ära.

»Mina herrar . . . förlåt . . . mina damer och herrar . . .»

Han kom inte längre förrän än han afbröts af en 
surrande ringning på dörrklockan i tamburen.

Hela sällskapet ryckte till som om det träffats af en 
elektrisk stöt. Sorlet tystnade ögonblickligen och baronen 
hoppade ned från stolen.

»Hvem f--n kan det vara!?» sade grefven häftigt.

». . . Så här dags . . .?» inföll Olga argt.

»Det spökar . . .», sade fröken Juliette och försökte 
skratta.

Fröken Lissy fann sig fortast. Hon knäppte till med 
fingrarna, under det att hennes uppsyn klarnade.

»Det är Brun . . .», sade hon hastigt.

»Skådespelarn . . . inte har han sluppit in så här dags. 
Porten är låst», sade grefven.

»Jag sade just till honom detsamma -- --. men han 
svor på, att han skulle få portvakten vaken -- -- han 
erbjöd sig att komma och hämta mig -- -- jag har visst 
glömt att omtala det -- --»

»Ja, det har Ni värkligen», svarade grefven förargad.

Hans och de öfriges blickar hade emellertid riktats på 
Olga, hvilken under dessa sekunder undergått en 
förvandling, som om hon berörts af en osynlig hand. När Lissy 
nämde namnet Brun, hade hon blifvit likblek, och hon 
hade fattat i en stol för att icke falla omkull. Det var 
tusende känslor och tankar som detta ord ögonblickligt 
samlat i en enda bränpunkt i hennes själs innersta. 
Champanjeglaset, som hon höll i hand, föll ned på golfvet och 
gick sönder.

»Hvad fattas dig?» frågade grefven, hvilken nu 
genast såg Olgas hemlighet om sin förre älskare afslöjad.

Hon stirrade på honom med en blick som från en 
vansinnig.

Lissy mönstrade henne med ett genomträngande 
ögonkast. Äfven hon anade med sin kvinliga instinkt, hur det 
hängde samman.

Vaktmästarn hade emellertid, medan detta skedde inne 
i supérummet, gått och öppnat.

Det var Brun, som stod därutanför. Det var han, som 
hade ringt.

Han kom direkt från ett supgille och var ganska 
betydligt drucken. Han hade väckt upp portvaktarn, gifvit 
denne en tvåkrona och sluppit in. Lissy, med hvilken 
han sammanträffat på eftermiddagen, hade talat om 
adressen på grefve von Reiers' nya älskarinna, dit hon var 
»Usling!» (Sid. 211.)

bjuden -- namnet visste hvarken hon eller han -- och 
han hade lofvat att komma och hämta henne.

I det druckna tillstånd, i hvilket han befann sig, trängde 
han, sedan han fört undan vaktmästaren under några ord 
att han var bekant med grefven, sig in och steg på utan att 
taga af sig ytterkläderna. Han gick rakt fram i 
korridoren till den öppna salsdörren, och då han fann salen tom, 
gick han vidare.

När han kom midt i dörren mellan salen och 
förmaket och såg de dukade, fästligt upplysta borden och de 
fylda glasen, fattades han af fästglädje, svängde den höga 
hatten, som han bar i hand, och ropade muntert:

»Go' morgon, mitt härskap!»

Allas blickar flyttades mot honom. Ingen svarade 
honom ett ord.

Ögonblicket därefter fick han syn på Olga.

Han blef lika blek som hon och ryggade tillbaka som 
för ett spöke.

Olga tog ett steg mot honom, sträckte sin ena arm 
framåt, som om hon haft en knif i den och velat stöta till.

»Usling!»

Det var det enda ord, hon hväste fram, under det att 
hennes ögon lågade som eldflammor och barmen våldsamt 
häfdes under hennes flåsande andedrag.

Grefven gick fram emellan dem.

»Gå, min herre!» sade han åt Brun, icke som en 
utvisning men som en artig befallning.

Denne vände sig om och gick, utan att säga ett ord, 
tillbaka samma väg, han kommit.

Hvad skulle han säga? Han kände lust att blifva 
brutal och säga: vet hut! Men på samma gång var det också 
som om han ville falla på knä framför henne och ödmjukt 
tigga om förlåtelse. Han kunde icke göra bägge delarna, 
därför gick han, utan att någon enda af de närvarande 
gjorde en min af att hindra honom. Han stannade dock 
i portgången för att invänta Lissy, hvilken han 
förmodade ej skulle dröja länge. Hans ankomst ock de därmed 

förknippade omständigheterna hade naturligtvis i ett nu 
afbrutit den pågående fästen.

När han försvunnit, sjönk Olga ned på en stol. Hela 
sällskapet stod handfallet. Grefven lutade sig öfver henne 
och bad henne vänligt att försöka vara lugn.

Hon såg upp mot sina gäster och sade med en svag, 
tillkämpadt lugn röst:

»Varen goda ursäkta mig . . . men det gifves tillfällen, 
då man glömmer sig själf . . . den där . . .»

Hon såg med en hastig blick mot dörren, genom 
hvilken Brun inkommit och genom hvilken han försvunnit.

». . . den där . . .»

Hon upprepade orden en gång till, men hon fick icke 
fram något mera.

Hon reste sig.

»Förlåt mig, men jag måste lägga mig . . . jag är för 
öfverretad . . . välkomna igen en annan gång . . .»

Hon hade menat ärligt med de sista orden, men hon 
kunde inte hindra, att de läto ironiska.

När hon slutat, gick hon, utan att se sig omkring, 
hastigt in i sängkammaren och slängde igen dörren.

Grefven skyndade efter henne.

Seende på hvarandra med menande blickar och 
samtalande i dämpad ton, gick hela sällskapet ut i korridoren 
för att få på sig ytterplaggen och ge sig af. Vaktmästarn 
stod i ett hörn och såg ut som fallen från skyarna. Lissy 
knyckte spotskt på nacken och mumlade någonting 
spydigt om sentimentala oskulder.

När grefven kom ut igen, hade alla fått ytterplaggen 
på sig.

»Ja, det var ett snöpligt slut, men jag är utan skuld», 
sade han.

»Hur står det till med henne?» frågade fröken Juliette 
deltagande.

»Åhjo, det blir nog bra i morgon», svarade grefven.

Tjänsteflickan följde dem ned med lampan.

I portgången stod Brun.

»Jo du är just en fin fågel, ställa till sådana här 
tragedier», utbrast Lissy.

»F--n kunde inte ana, att det var hon, som var 
värdinna», sade han.

»Stackars flicka!» inföll fröken Juliette.

I det samma körde en droska förbi. Det var en af 
»nattschäktarna», som köra i smyg utan nummer.

Brun anropade den. Lissy och han satte sig upp.

De öfriga gingo hem till fots.





FEMTONDE KAPITLET.



Tjänsteflickan hade knappt hunnit göra eld i kakelugnen 
i budoaren, i hvilkens ståtliga eksäng Olga låg och 
sof, förrän tamburklockan lät höra en kort, diskret 
surr.

Hon lämnade brasan och gick och öppnade.

Det var fröken Juliette.

Hon ville ovilkorligen tala med Olga. På 
tjänsteflickans upplysning, att Olga ännu icke vaknat, svarade hon, 
att hennes ärende var mycket angeläget och att hon 
skulle gå in i salen och vänta.

»Grefven är väl inte här?» frågade hon hviskande.

Tjänsteflickan släppte in henne, fastän motvilligt, och 
gick att afsluta tändandet af eldbrasan.

Fröken Juliette satte sig på en stol i salen och såg 
sig omkring. Där var ännu ingenting iordningsstäldt 
efter gårdagens fästlighet. På spelborden lågo de hvita 
dukarna och på dukarna stodo tallrikarna, med maträster 
och stelnade såser, och vinglasen, med lämnade vinskvättar.

Det syntes att man i går kväll plötsligt gått till sängs 
utan att det minsta ge sig tid eller bry sig om att ränsa 
våningen från det virrvarr och den vandalisering, som 
alltid följer dylika fästligheter i spåren.

Så fort gästerna aflägsnat sig, hade Olga afskedat 
vaktmästarn och kokerskan samt tillsagt sin tjänsteflicka 
att iordningställa bädden.

Äfven grefven hade genast gått sin väg, då han såg 
på Olga, hur innerligt hon önskade att få bli ensam. 
Och inom några minuter hade Olga varit försänkt i en 
tung sömn efter aftonens stora sinnesskakning.

Klockan var redan nio på morgonen, och ännu hade 
hon inte vaknat en enda gång.

Tjänsteflickan ville inte att den främmande skulle 
sitta där inne och spionera, hvarför hon ansåg det 
rådligast ett väcka Olga.

Hon gick intill sängen.

»Fröken!» ropade hon sakta.

Olga slog yrvaken upp ögonen.

»Det är någon, som sitter och väntar i salen och vill 
tala med fröken!»

»Tala vid mig? Hvem är det?» frågade Olga 
öfverraskad och en smula förargad.

»Det är ett af fruntimmerna, som voro här i går», 
svarade flickan med ett visst ringaktande tonfall, som om hon 
trodde att det där sällskapet icke ägde någon vidare 
sympati hos Olga.

Är det Lissy? Det var den fråga, som Olga först 
gjorde inom sig själf. Hvad i Herrens namn kunde hon 
vilja?

»Är det den svarta?» frågade hon häftigt. Hon fann 
i hastigheten ingen annan definition.

»Nej», svarade tjänsteflickan i samma stil, »det är den 
långa och magra . . . Hon, som skrattade . . .»

Olga kunde inte låta bli att dra på mun åt flickans 
förklaring. Aha, det var Juliette. Hvad ärende kunde hon 
ha, då hon kom igen så snart och så här tidigt?

»Gå och säg henne, att jag skall stiga upp nu, och 
att jag kommer genast», befalde Olga.

Tjänsteflickan återkom genast med en förfrågan från 
fröken Juliette, om hon inte kunde få stiga på i 
sängkammarn, så kunde Olga ligga, hur länge hon ville.

Olga funderade ett ögonblick. Ja, inte var hon just 
hågad för att stiga upp. Hon tyckte det var riktigt 
behagligt att ligga och dra sig. Det var då förstås ett 
påfluget förslag. De hade ju inte känt hvarandra längre än 
sedan i går. Men det fick hon ju finna sig i. Hon 
tillhörde en klass af kvinnor, mellan hvilka bekantskaper 
stiftas hastigt och lustigt. Här går det inte till så afmätt 
och ceremoniöst som ibland fint och dygdigt folk.

»Bed henne stiga hit in», sade hon åt flickan.

Inom några ögonblick öppnades dörren från förmaket 
och fröken Juliette inträdde.

Olga såg henne nu för första gången i ytterplaggen. 
Hon hade en liten sammetsbarett, med en stor, högt i 
vädret stående plym, på det starkt krusade håret. Olga 
förvånade sig öfver att hon redan hunnit göra stor toalett på 
morgonkvisten. Men hon var förfärligt blek och hålögd. 
Hon har nog inte sofvit en blund i natt, reflekterade Olga. 
I handen höll hon ett parasoll med dyrbart 
elfenbenskaft.

Fröken Juliette tog några stora steg direkt fram till 
sängen. Olga reste sig och räckte fram handen. Fröken 
Juliette tryckte den varmt och kraftigt.

»Förlåt, förlåt . . . hur står det till? . . . Efter gårdagens 
olyckliga händelse? . . . Tack så mycket för i går . . . 
fröken Löfborg måtte ha sofvit riktigt godt . . . ser ju riktigt 
frisk och kry ut . . . ursäkta, att jag stiger på så här 
närgånget . . . och så här tidigt . . . det är ju riktigt, som jag 
vore en poliskonstapel . . .»

Och så lät fröken Juliette några af sina glaskulor 
rulla i strupen.

»Poliskonstapel», sade hon. Olga rodnade. Hon 
förstod, att Juliette menade, att hon trängt sig på så häftigt 
-- men hon kom att tänka på, att hon hört, att 
sedlighetspolisen brukade tränga in till »flickorna» så här om 
morgnarna. Det var därför hon blef röd. Skulle också hon 
en gång bli jagad?

»För all del», svarade Olga, »det var ju roligt att få 
ett besök. Jag brukar alltid ligga till elfva om 
morgnarna.»

»Ja, det kan inte jag. Jag har min affär att sköta», 
sade fröken Juliette med en högst respektabel uppsyn, i 
det hon satte sig på en stol vid fönstret.

»Ja, det är sant, Ni har ju er affär», upprepade Olga 
litet försmädligt. Ni lär inte vara bättre än jag för det, 
tänkte hon.

»Jag är just på väg till den, och jag kunde inte på 
något sätt motstå frestelsen att gå upp till fröken och 
höra, hur det stod till. Jag tyckte att det var förfärligt 
tråkigt, att vårt lilla angenäma kalas skulle få en så 
otreflig afslutning.»

Olga förstod, att det var till en fjerdedel af kvinligt 
deltagande och till tre fjerdedelar af kvinlig nyfikenhet 
som hon kommit upp. Men hon skulle inte kunna locka 
mycket ur henne.

»Ja, det är alltid så», svarade Olga i resigneradt 
likgiltig ton, »ledsamheterna komma alltid, när man minst 
väntar dem.»

»Den här Brun, han är då ökänd för sina ohederliga 
kärleksäfventyr» -- fröken Juliette kastade fram 
upplysningen med en röst, som om hon själf varit rent förvånad 
öfver att hon vågade gifva den.

Olga svarade ingenting. Hon slöt endast med ett 
ogillande uttryck till ögonlocken, där hon låg med 
hufvudet mot det hvita, spetskantade örngottet.

Fröken Juliette måste alltså säga någonting mer, för 
att det inte skulle uppstå någon obehaglig paus.

»Det är nog fler än fröken Löfborg, som han handlat 
skurkaktigt emot.»

Olga slog upp ögonen och såg på henne med en 
egendomligt genomträngande blick.

Hvad ville hon egentligen? Var hon också en af hans 

offer? Och hade hon kommit för att på grund af 
likheten i deras öde söka Olgas förtroende och 
vänskap -- --?

Nåja, hon behöfde värkligen några kvinliga vänner. 
Men hon kände henne inte tillräckligt ännu för att kunna 
bedömma, om hon kunde ingå på något sådant 
förhållande.

Om hon utan några krumbukter skulle gå rakt på 
sak? Må ske!

»Har fröken Jul . . . ursäkta, har jag inte glömt 
bort...»

Hon hade bara hört »fröken Juliette» i går.

. . . »Svensson . . .»

»Har fröken Svensson också gjort sådana 
erfarenheter?»

Det lät, som om hon frågat, hurudant vädret var i 
dag. Det var omöjligt för henne att få fram något 
djupare intresse i sin fråga.

Fröken Juliette reste på sig och kramade hårdt om 
parasollskaftet.

»Jag skulle velat säga till honom det samma som Ni 
i går. Jag har kommit för att tacka eder. Jag tyckte, 
Ni var alldeles utmärkt.»

Det lät ungefär som när man berömmer en aktris för 
att hon spelat sin roll väl. Olga hade svårt att hålla sig 
för skratt.

»Kunna vi inte lämna det här ämnet till en annan 
gång. Jag är värkligen inte hågad . . .» svarade Olga 
besväradt.

»Ni får ursäkta, fröken Löfborg, men jag hade ett 
rent behof af att gå upp och meddela mig med er. Jag 
tyckte det fans alldeles någonting gemensamt i våra 
öden . . .»

Det blef en några sekunders paus. Olga lade sina 
båda armar under nacken och stirrade tankfullt mot 
taket. Det var som i ett ögonblick en rad af figurer 
blifvit tecknade på dess hvita yta.

Det var en skara glädjeflickor, som voro utstyrda med 
sammetsbaretter och höllo hvarandra i händerna. Och 
främst såg hon fröken Juliette, svängande sin eleganta 
parasoll.

Hvilka fantasier! Hon måste flytta ögonen från det 
hvita taket. Hon började ju se spöken på ljusa dagen.

»Jag skall icke uppehålla er längre», inföll fröken 
Juliette och räckte fram sin hand.

Olga fattade den hjärtligt.

»Ni är mycket välkommen, om Ni vill hälsa på mig 
ibland.»

»Tack, fröken Löfborg, jag skall komma tillbaka.»

Fröken Juliette gick sin väg, och Olga lade sin hvita 
arm öfver ögonen för att ånyo kunna insomna. Men det 
ville inte lyckas. Hon såg bara de där viftande fjädrarna 
på sammetsbaretterna, den ena vid den andra och alldeles 
likadana.

***

På förhållandet mellan Olga och grefven invärkade 
sammanträffandet mellan Brun och Olga ej det minsta.

Grefven hade fått veta, hvem som var far till barnet. 
Det var det hela. Skådespelaren eller någon annan -- 
det kunde ju vara likgiltigt. Hvad hade han att förebrå 
denne för? Brun hade lämnat Olga, då han blef trött på 
henne. Alldeles som han själf kom att göra en gång. 
Det var ju den vanliga vägen, när man engagerade 
älskarinnor.

Det var visserligen den förste älskaren, som borde 
sköta om barnet, som skulle komma, men det blef Olgas 
ensak. Han hade lofvat att ge henne, hvad hon önskade 
till alla sina utgifter, och det löftet tänkte han hålla, 
oafsedt hvad hon använde pängarna till. Ville hon 
bekosta barnets vård och uppfostran, utan att kräfva något af 
fadren, så måtte hon gärna det.

Det enda, han kunde få med Brun att göra, var, ifall 
han sporde, att denne ute bland sina herrbekantskaper 
skulle på något sätt skryta öfver och skrodera om, att 
det var han, som förfört grefve von Reiers' nuvarande 
mäträss. Ifall han fick känna stänket af något sådant, skulle 
han nog skaffa sig medel att tukta den öfvermodige 
kurtisören, men han förmodade att skådespelaren var så pass, 
om inte finkänslig så åtminstone erfaren i kärleksaffärer, 
att något dylikt ej skulle inträffa.

När grefven dagen efteråt besökte Olga, hade hon på 
ett så trovärdigt sätt sagt honom, att det var harmen 
öfver Bruns beteende och icke någon efterklang af hennes 
kärleksdyrkan, som åstadkommit hennes sinnesrörelse vid 
det oförberedda sammanträffandet, att han trodde henne 
fullkomligt och försäkrade, att han icke hyste några 
svartsjuka griller.

Inom sig själf kände Olga en icke så liten 
tillfredställelse öfver det skedda. Hon hade, utan att söka 
tillfället, fått visa Brun, medan hon ännu ägde intrycket 
färskt af deras samvaro, glansen af sin nya lilla härlighet, 
och hon hade i fleras närvaro fått slunga honom i 
ansiktet ett ord, som till fullo kännetecknade hans 
handlingssätt.

Det var två resultat, öfver hvilka hon kände en glädje, 
besläktad med den, som segerherren känner efter ett slag, 
som han vunnit.

Efter detta var han för henne en fullkomligt 
likgiltig person. Det intryck, han hade gifvit, då han så där 
slokade af utan att säga ett ord, hade åtminstone på henne 
värkat som feghet och ömklighet. Glorian hade fallit bort 
ifrån hans panna, han var för henne icke längre idealet 
af den manliga skönheten och den manliga passionen, han 
var rätt och slätt en vanlig fjärilskurtisör.

När han inträdde, halfrusig och påflugen, i förmaket, 
där Olga i stundens fästglädje varit icke blott värdinna, 
utan äfven härskarinna, med sin skönhets och sin 
ungdoms makt, hade den trollring brutits, med hvilken han 
fängslat hennes känslor och fantasi både under hennes 

kärlek och hennes hat. Han hade flyttats ned till nivån 
af andra »karlar», han hade blifvit en hvardagsfigur.

Under dessa minuter, när Olga och han stått midt 
emot hvarandra, under det att den nyss så brusande 
fästglädjen plötsligt klippts af som den klingande tonen när 
en violsträng brister, hade hjältekappan fallit från hans 
axlar och endast personens trivialitet och hans 
handlingars simpelhet tecknat sig för hennes öga mot 
bakgrunden af hennes nuvarande ställnings glans.

Från detta ögonblick hade Olga blifvit fullkomligt 
frigjord från inflytandet af det oskrymtade, barnsligt 
lefnadsyra svärmeri, som tvingade henne att med förbundna 
ögon och svällande hjärta kasta sig i armarna på honom, 
som genom slumpens tillskyndelse stälts främst bland 
dem alla inför hennes sökande blick.

Och på det sättet hade hon blifvit fri.

Men denna frihet kostade henne också de sista 
rästerna af den själens oskuld och drömmande naivitet, som 
trots allt ändock funnits kvar under det utsväfningarnas 
och lidernas raseri, som piskat henne framåt från den dag, 
då hon i Bruns förstuga fångades af hans svarta ögon och 
eleganta roflystnad.

Hetären var fri. Okunnighetens bojor hade fallit till 
marken och medvetenhetens kalla kraft kunde spänna 
musklerna i kampen för tillvarons yttersta mål.

Och därmed både förlorade och vann hennes andliga 
människa. Men förlusten var dock större än vinsten.

Denna barnafromma hängifvenhet åt kärlekens, låt 
vara den sinliga kärlekens, gudsbeläte hade hitintills legat 
och glänst som en ädelsten i hennes handlingars 
orenlighet. Men nu fans den där icke längre och därmed hade 
gått förlorat det försonande draget i den befläckade 
älskarinnans lif.

Hon hade trädt in i ett nytt skede af sin kvinlighets 
och sin mänskliga historias utveckling.

Hon hade längtat, älskat, njutit, lidit och hatat. Det 
var det förgångnas stora konturer.



Hon skulle fortfarande komma att längta, älska, njuta, 
lida och hata. Men hon skulle göra det på ett annat sätt 
och med andra motiv.

Hon var under dessa närmaste dagar ungefär i samma 
sinnesstämning som omedelbart efter fadrens själfmord. 
Dock med den skilnaden, att »det hårda draget» var 
mångdubbelt starkare än då.

***

Den närmaste tiden förflöt för Olga på ett 
öfvervägande angenämt sätt. För hvarje vecka snyggade hon 
allt mera opp den lilla våningen, och på grund däraf blef 
hon äfven allt mera fästad vid detta »hem».

Grefvens beundran för henne bibehöll sig fortfarande 
vid samma värmegrad. Nu kunde hon också använda 
större medel att hålla den kvar, nu, då minnet af den 
andra så totalt förbleknat.

Den där första fästaftonen hade efterlämnat djupa 
spår hos Olga. Den utgjorde icke blott vändpunkten i 
hennes förhållande till Brun, hon hade äfven mottagit ett 
utomordentligt starkt inflytande af vackra Lissys 
uppträdande. Denna listiga, beräknande kokett hade lämnat 
kvar några trådar af sitt spindelnät, och med dem till hjälp 
sökte nu Olga att spinna ihop ett nät omkring sin egen 
kropp. Hon hade genom den svarthåriga kurtisanen fått en 
erfarenhet som ledning för, hur man fångar männen, och 
hon ville begagna denna erfarenhet för att betrygga sin 
egen ställning och vinna sina egna triumfer. Då hon i 
sin natur ägde en god medhjälpare att ernå det resultat, 
hon önskade, så gjorde hon snart förvånansvärda framsteg 
i koketteriets färggnistrande konst.

Naturligtvis var det först och främst grefven, som 
bländades af detta behagets fyrverkeri. Han var ju för 
närvarande hennes enda intima umgänge. Och hon fick 
en makt öfver honom, som icke kände några gränser. Han 
var färdig att begå hvilken dumhet som hälst för hennes 
skull. Men hon ämnade visst inte begära några stora offer. 
Därtill voro hennes känslor för honom fortfarande alltför 
ytliga.

Det gick icke en dag, då hon icke hade besök af sin 
älskare. Han kom oftast framåt sextiden på aftnarna. Och 
då brukade de spela något sällskapsspel och äta supé 
tillsammans uppe hos Olga.

Dock hände det icke så sällan, att de gjorde sällskap 
ut till restaurationer och nöjestämpel. Nu mera drog sig 
grefven icke det minsta för att visa sig ute i hennes 
sällskap, hvilket han nog hade gjort -- fastän nästan 
omärkligt -- under den första tiden af deras bekantskap. De 
brukade äta middag på Grand Hotell, Rydberg och 
Operakällaren, och man såg dem ofta om kvällarna i Berns 
eller på någon af Djurgårdens varietéer. De sutto då 
nästan utan undantag för sig själfva vid ett litet bord. 
Någon gång kunde det hända att några gemensamma bekanta 
herrar, såsom löjtnant Burre och baron Vahlenstjerna, då 
de händelsevis upptäcktes, med Olgas tillåtelse inbjödos 
af grefven att slå sig ned vid deras bord.

En sådan inbjudan besvarades heller aldrig nekande, 
ty de uppehöllo sig i Olgas närhet med samma njutning 
som hundarne om sommarn ligga och gassa sig i solskenet. 
Hon hade redan spunnit några trådar färdiga i 
spindelnätet. Och hennes välde öfver männen behöfde icke 
förstärkas allt för mycket med behagsjukans konstgrepp. 
Den låg redan i den sällsynta fägring, som försynen 
skänkt henne, och hvilken ännu bibehållit samma 
förtrollande karaktär, trots det att hafvandeskapets utveckling 
började att så småningom trycka sin vanställande prägel 
på hennes ansikte.

Olgas önskan, att »fästerna» i hennes rum ej skulle 
bli för mångtaliga, hade af grefven noga respekterats, men 
Olga hade själf på senare tiden ändrat mening i den 
frågan. Hon hade fått smak för de små gemytliga 
fästligheterna och hon hade icke varit den siste att hjälpa till, då 
det gälde att gifva dem den bachantiska uppsluppenhetens 

stämning. Hade icke den spirande sjukdomen lagt hinder 
i vägen, hade Olga troligen till sist drifvit det så långt, 
att grefven satt sig däremot.

Gästerna på dessa tillställningar voro i allmänhet de 
samma som på den första, utom Lissy, hvilken ej låtit 
höra af sig. Olga hade emellertid sport, att hon installerat 
sig i Stockholm på ett sätt, som tycktes tillkännagifva att 
hon ämnade stanna där en längre tid.

»Lycka till!» tänkte Olga, »men till mig lär hon inte 
komma mera. Och inte tror jag hällre, jag tog emot 
henne, om hon kom.»

Brun hade hon mött flera gånger. Så fort hon fick se 
honom, vände hon ansiktet tvärt åt motsatt håll. Hon 
ville icke ens bevärdiga honom med en blick eller en 
hälsning. Hon hade dock sett vid något tillfälle, att han 
blef förlägen, då han mötte henne. Hon hade sneglat på 
sned och sett att han spände sina svarta ögon med ett 
nästan ödmjukt, bedjande uttryck på hennes ansikte.

Hvad kunde det betyda? Ja, det intressade henne inte 
det minsta.

Wilmer hade hon också mött några gånger, särskildt 
en gång i Kungsträdgården på kvällen, då hon, iklädd en 
ljusblå plyschkappa med elegant, svart pälsgarnering, var i 
sällskap med grefven och höll denne förtroligt under 
armen.

Den unge studenten hade blifvit blossande röd i 
ansiktet och betraktat henne som man ser på ett underdjur, 
men icke hälsat.

Olga förstod väl anledningen till hans gapande 
uppsyn. Han hade icke hört något af henne sedan hon stod 
i järnvägskupén. Då var hon i sällskap med operettsångaren 
-- nu kom hon och höll en annan nobel herre under armen.

Jojo! så där kan det gå ibland.

Hon hade gifvit honom helt obemärkt en liten 
hånande nick. Han hade märkt den och hans ögon hade 
sprutat eld. Det var ilska öfver hennes hån och begär 
efter att få äga henne, som låg i hans blick.



Han hade stått där på ett ställe som fastnaglad och 
låtit blicken följa henne.

När han såg den smidigt tjusande figuren, höljd i den 
eleganta kappan, hvilken hon uppbar med ett 
oefterhärmligt behag under sin mjuka, elastiska gång, och han tänkte 
på att han ändock var den förste, som fört henne ut i 
det stora lifvet, den förste, som kysst henne och som 
öppnat för henne förlåten till det dunkla, som hennes lidelsefulla 
natur åtrått, då kände han en lust efter att våldsamt gå 
och skuffa undan den andre, ställa sig bredvid henne och 
säga: »du skall ej bry dig om de andra, om de också 
kläda dig i siden, ty det är mig, du tillhör; jag är ung och 
lifskraftig, men de andra äro utlefvade libertiner, det är 
med mig, du skall kunna lefva . . .»

Olga lade märke till, att han följde efter henne; och 
när hon i sällskap med grefven gick upp i huset, där hon 
bodde, såg hon honom stå på trottoaren midt öfver gatan 
och sända henne en bedjande lång blick.

»Stackars gosse!» sade hon för sig själf, i det hon log.

Det var inte utan att hon kände litet medömkan med 
honom.





SEXTONDE KAPITLET.



En morgon fick Olga ett litet bref i visitkortsformat, 
hvilkets utanskrift var skrifven med en stil, som 
ögonblickligen framtvingade den högsta öfverraskning och 
den största förvåning i hennes ansikte.

Stilen var Bruns.

Hon slet upp kuvertet, på samma gång likgiltigt och 
brådskande. Brefskrifvaren var henne likgiltig, men hon 
kände en brinnande nyfikenhet att få veta, hvad som dref 
honom att skrifva. Hon tyckte att det bevisade en så 
pass oförskämd djärfhet, att hon knappt hade tilltrott 
honom densamma.

Skrifvelsen var affattad på papper med en ljusröd 
färgton och doftade starkt af hans favoritparfym.

Det var ju en riktig kärleksbiljett.

Olga gjorde en föraktlig grimas. Hvilken påflugen 
sälle, tänkte hon.

Brefvet var af följande lydelse:

»Olga!

Du har rättighet att förakta mig. Du har rättighet 
att sparka mig, som man sparkar en otrogen hund. Du 
har rättighet att vara så ond på mig som en kvinna kan 
vara på en man. Men du kan väl ändå tillåta mig att 
säga, att jag ångrar mig. Jag ångrar mig djupt och 
uppriktigt. Det var ödet, som senast förde mig till dig, så att du 
fick ett tillfälle att döma mig. Och du dömde mig rätt. 
Jag har varit en usling mot dig. Men om du älskat mig, så 
skall du också respektera, att jag på mina knän ber dig 
om förlåtelse. -- När du stod där med armen utsträckt,
under det ditt bröst häfdes och dina ögon flammade, då 
kände jag hvilken blind stackare jag varit som i ett obevakadt 
ögonblick kunnat öfvergifva en kvinna sådan som du, på 
samma gång jag insåg, hur ohederligt, hur lumpet, jag 
handlat mot dig. Kan du förlåta mig? Vill du åter skänka 
mig din fulla och hela kärlek så som du gjorde den där 
gången, då jag fångade den lilla fågeln i min förstuga. 
Jag skall öfvergifva hela världen för dig. Jag begär af 
dig, att du skall låta mig träda i grefve von Reiers' ställe. 
Du älskar honom inte, det vet jag, han har köpt dig med 
sitt guld och sin lyx. Jag svär, att du ingenting i den 
vägen skall förlora på bytet. Du skall få hvarje önskan, 
hvarje nyck tillfredstäld, om jag också skall gå och stjäla 
pänningar för din skull. Men du skall få något mer, 
hvilket du aldrig kan få i grefvens armar. Du skall få ett 
utbyte af känslor. En sådan kärlek, som jag nu förstår, 
att du hyste för mig, går inte bort i ett ögonblick. Och 
i dess namn bönfaller jag om, att du icke visar bort mig. 
Du får förakta mig, du får spotta mig i ansiktet, om du 
vill, jag är icke värd något bättre, men du får icke lämna 
mig åt tystnadens likgiltighet. Om du kände mig, skulle 
du icke döma mig så strängt, soln du kanhända gör. Jag 
är en känslomänniska, en flyktig natur. Det ligger i 
blodet, jag rår icke för det. Och jag blef öfverrumplad i 
Paris. Jag visste inte, hvad jag gjorde. Pariserluften steg 
mig åt hufvudet. Och hon förbländade mig med sitt 
satans koketteri, den där kvinnan, i hvars garn jag 
fastnade. Men nu förstår jag, hvad jag förlorat. Jag älskar 
dig så, som jag aldrig älskat någon kvinna af alla dessa, 

med hvilka jag haft förbindelse. Jag erkänner det, de ha 
varit många. Men det har oftast inte varit mitt fel. De 
ha kommit och utbjudit sig. Jag tog dig för en af de 
vanliga. Och jag har behandlat dig som en sådan. Men 
du inser nog att detta bref bevisar, att du nu för mig är 
något mer. Från den där kvällen, då jag så oförmodadt 
sammanstötte med dig, har det vuxit fram någonting stort 
och rent i min själ. Jag älskar, älskar dig. Du måste lyssna 
på mig. Skrif till mig eller bevilja mig ett möte. Jag är, 
vid Gud, beredd till hvad som hälst, om du icke uppfyller 
min önskan.

Edvard.»

De fyra sidorna på det lilla skära brefpapperet voro 
fullskrifna med tät stil. Det var en glödande 
kärleksförklaring, som klingade sann och omedelbar. Hur Olga än 
sökte att behärska sig, och att ställa sig kallt hånande 
mot hvarje tanke i Bruns bekännelse, så kunde hon dock 
icke hindra, att händerna skälfde, då hon slutat, af en 
känslornas frossbrytning.

Hans ord hade varit väl beräknade. Till och med i 
den ställning, hon nu stod gent emot honom, hade hon 
erfarit ett starkt intryck af dem.

Men detta varade endast en sekund. Ögonblicket 
därpå hade hvarje känslosjuk samhörighet mellan henne 
själf och brefvets innehåll absolut försvunnit. Det var 
endast en liten fläkt af det förgångna, som dragit förbi, 
snabbare än en blinkning. Omedelbart därpå var hennes 
själ fyld af en hänsynslös vrede och ett obarmhertigt 
begär att få tortera och plåga den, hvilken på detta sätt, 
efter sina föregående handlingar, djärfts att komma åter 
med undanflykter och önskningar.

Hon kramade häftigt ihop brefvet. Hon gjorde det 
med förtrytelsens styrka, så att det hopskrynklades till en 
liten boll. Hon lät den falla ned på brysselmattan och 
sparkade till den med spetsen af sin eleganta
sammetstoffel, så att den for tvärs öfver golfvet. Och medan hon 

på det sättet visade sitt förakt för ett dödt ting, fans det 
en glimt af tillfredsstäldt hat i hennes öga.

Ah, hvad hon nu tyckte att han bar sig ynkligt och 
löjligt åt. Komma tillbaka ödmjukt krypande på alla fyra 
som en hund, som gjort något illa och fått stryk.

Men på samma gång innerst hysande denna aldrig 
förminskade själf tillit och egenkärlek, som ständigt 
karaktäriserat honom.

Han trodde naturligtvis att hon stod färdig att taga 
emot honom med klappande hjärta och öppna armar, bara
han gaf en liten signal om sin återkomst. Hon gaf till 
ett riktigt flatskratt. Hvad de äro löjliga, de här 
uppblåsta kurtisörerna . . .!

Jaså, Edvard Brun hade åter låtit höra af sig! Det 
kom värkligen för henne som en absolut oväntad händelse. 
Men hon förstod nu, hvad han menat med den där långa, 
tiggande blicken, som hon lagt märke till, när hon en 
gång mötte honom på gatan. Han behöfde ånyo 
omväxling, den kurtisante munsjören, och därför ville han 
undantränga grefven. Hon förstod nog, hur pikant och lockande 
det skulle vara. Att utan vidare besvär uttränga grefve 
von Reiers, den rike och belefvade eleganten . . . jo, det 
skulle vara någonting att skryta med. Hon förstod, att 
hon i sin nuvarande ställning hade värkat mer retande på 
Brun än någonsin.

Men nu hade han verkligen bränt sina kol förgäfves . . . 
Hon kände endast vrede öfver hans beteende . . . Det var 
då en fräckhet utan like att skrifva dylika 
kärleksförklaringar till någon, som man nyss så skamligt bedragit... 
Hon stampade otåligt med foten mot golfvet och sparkade 
än en gång till den lilla hopskrynklade papperskulan, så 
att den for högt i vädret . . . Jo, hon kände värkligen lust 
att -- som han skref -- spotta honom i ansiktet. Kom 
han en gång till och besvärade henne med sina slingrande 
förklaringar, så skulle hon sannerligen bokstafligen göra det.

Hon började att spatsera fram och tillbaka i rummet, 
medan hon funderade på något raffineradt sätt att besvara 
hans nya, oblyga planer med henne. Hon ville begagna 
hvarje omständighet, nu och fortfarande -- så ofta deras 
vägar skulle stöta samman -- att hämnas.

Då kom det plötsligt för henne, att hon skulle lämna 
grefve Reiers brefvet. Och ju mer hon tänkte därpå, ju 
präktigare föreföll denna tanke henne. Det vore ett 
ypperligt sätt att taga hämnd. Hon skulle tussa de bägge 
männen ihop. Hon skulle låta dem stångas som tvänne 
elgtjurar och så skulle hon sitta på afstånd och 
småskratta.

Det skulle, vid Gud, bli ett riktigt finfint nöje . . .

Hon tog upp det hopkramade papperet, slätade ut det 
och kastade det på bordet.

När grefven ett par timmar därefter kom opp till 
henne, pekade hon med en nonchalant gest på det 
fullskrifna, skära pappersarket och sade i spefull ton:

»Jag har fått ett kärleksbref från den store sångaren 
Brun . . .»

»Jaså!»

»Du kan ju läsa det, om det roar dig.»

Han tog brefvet från bordet och läste flyktigt 
igenom det.

Till en början drog han på munnen. Men när han 
slutat det, var han mycket allvarlig.

»Hvilken fräck kanalje!» sade han.

»Tycker du?» inföll Olga med ett leende.

»Nå hvad skall du svara honom?» frågade grefven.

»Hvad anser du?» skämtade hon.

»Säg honom, att du med blödande hjärta måste afstå 
från uppfyllandet af hans charmanta anbud», fortsatte han 
skämtet.

»Skulle inte du vilja vara god och återlämna brefvet 
till honom ifrån mig -- --?» frågade hon i allvarlig ton.

Han såg på henne. Han förstod med sin, genom 
umgänget med så många intriganta och beräknande kvinnor, 
skärpta instinkt, att hon hade för afsikt att föra de båda 
männen tillsammans som uppretade rivaler. Hvad 
egentliga anledningen kunde vara till hennes uträkning 
härutinnan, förstod han ej. Han var icke mycket villig att på 
det sättet låna sig till värktyg åt henne. Men han insåg 
tydligt, att det skulle se ut som feghet, som om han 
fruktade för skådespelarn, om han sade nej.

»Gärna, om du så önskar», svarade han artigt, 
alldeles som det varit en lätt och behaglig sak för honom.

Hon förstod hans spel. Hon förstod hur gärna han 
ville slippa ifrån det där uppdraget, men hur hans manliga 
stolthet tvingade honom att mottaga det och se förnöjd ut. 
Hon måste lägga makt på sig för att inte utbrista i ett 
gapskratt, så muntert tyckte hon det vara.

Åh, hvad hon kände en sugande lust efter att på 
detta sätt kunna leka med herrarna, leka med dem som 
den roflystna katten leker med de fångade råttorna, leka 
med som hon tyckte att Lissy gjorde -- -- Lissy, ja -- 
-- hon skulle bli hennes förebild -- -- ack, hvad hon 
önskade att hon haft hennes spindelnät omkring sig -- --

»Tack!» svarade hon på grefvens löfte, böjde sig ned 
och gaf honom en passionerad kyss. Hon lade märke till, 
huru hans ögon lyste af njutning, när hennes mjuka 
läppar sögo sig fast vid hans. Hon hade honom fullständigt 
i sitt våld.

***

Var innehållet i det bref, som Brun sändt Olga, en 
enda medveten, skinande lögn, endast dikterad af en 
sinnlighetens nyck att locka den unga skönheten tillbaka i 
sina armar? Eller låg det någon sanning i den fladdrande 
kurtisörens påstående, att han gripits af en lidelse för 
Olga, som var starkare och djupare än någon annan, som 
förut behärskadt honom?

Hvad skulle Olga ha tänkt och hur skulle hon hafva 
handlat, om hon varit medveten om, att det låg en 
allvarlig och uppriktig sanning i detta hans påstående?

»Komedianten» hade fastnat så som aldrig tillförne.

Under hela den tid, han varit skild från Olga, hade 
hvarje ledig stund utfylts af umgänget med Lissy. I 
Paris hade han förgätit Olga, där hade hon varit glömd, där 
hade namnet af henne, oaktadt det ännu var så nytt, ej 
ägt kraft att tränga sig fram i Lissys parfymerade rum 
eller vid det romantiska skenet från hennes kulörta 
amplar. Men från det ögonblick som skådespelaren återvände 
till Stockholms mera enformiga förhållanden, hade Olgas 
bild med obetvinglig styrka trängt sig fram i förgrunden. 
Han såg den korta men så minnesrika samvaron med henne 
i förklaradt ljus och det började att upplåga inom honom 
en lidelsefull och värklig kärlek till det vackra, 
intelligenta barnet.

När han så den där aftonen plötsligt stått ansikte mot 
ansikte med henne och hon hade förefallit honom så 
öfverjordiskt skön i sin flammande vrede och med sin stolta 
hållning, hade han beslutat sig för att använda hela sin 
makt och hvarje tänkbart medel för att återvinna henne.

Han var fullt medveten om, hur dödligt förälskad han
var i henne -- det var någonting gripande mäktigt i denna 
kärlek, som han aldrig förut känt. Han kände inom sig, 
hur enastående stark och ljuf denna nya känsla var, som 
nu band honom vid henne, som han nyss kastat bort.

De hade bytt roller.

Underliga, nyckfulla öde, hur kastar du människorna 
som lekbollar hit och dit på dina väldiga böljeryggar! 
Underliga, nyckfulla kärlek, hur du jagar själarna som 
vilda djur från den ena stämningen till den andra, hur du 
skiftar ställningarna och omblandar färgerna.

Ja, de hade bytt roller.

Först var det hon, som kommit till honom, törstande 
efter lycka och njutning och då hade han tagit emot henne 
som man mottager en dyrbar present, hvilken kan 
förskaffa en fröjd och ögonfägnad så länge den har nyhetens 
behag -- nu var det hon, som stälde sig kall, afvisande 
och hånande, tagande hämnd på sin kränkta kvinlighets 
lidanden.

Lifvets och känslornas växlande skickelse!

Trodde Brun själf på framgången af sina nya planer?

Han var öfvertygad om att Olga ej kunde motstå 
honom. Han skickade af sitt bref med ett tillfredstäldt 
småleende på läpparna. Det var hans första bomb mot den 
nya fästningen, som han skulle eröfra.

Nu skulle han se effekten af den, innan han företog 
några vidare mått och steg. Han skulle våga allt för att 
vinna det mål, som nu starkare än något föregående af 
liknande natur lagt beslag på honom.

Hur långt ämnade han då gå, ifall han skulle möta 
motstånd och kallsinnighet?

Han reflekterar öfver detta, där han sitter i sitt 
arbetsrum, iklädd en elegant nattrock af ljusgrått ylle med 
silfverstickning, och låter blicken följa de djupblå 
ringlarna från sin äkta havannacigarr.

Han framkallar hennes bild i fantasien. Han ser henne 
så tydligt framför sig som om hon stod där lifslefvande.

Det var besynnerligt, tycker han, att han kunnat 
öfvergifva en varelse, så ung, så finmejslad, så läcker i sin 
oskuldsyra passion... hvar hade han haft sina ögon, då 
han kunde glömma henne för den utstuderade och 
utlefvade koketten Lissy Bång...

Men han hade vunnit henne för lätt, det var skälet . . . 
det är just motståndet, som retar och drager och binder . . .

Och om hon nu vände honom ryggen, om hon betalade 
igen hans flyktighet med köld och förakt -- -- då visste 
han icke hvad han gjorde längre -- -- då skulle det där 
lockande motståndet komma och stegra den sårade 
fåfängans raseri med hans lidelses vilda brand -- -- och hvad 
han då var mäktig till, det visste han icke själf -- -- 
han skulle gifta sig med henne, om hon fordrade det -- 
ja han skulle kunna begå ett brott, om hon tvingade 
honom därtill -- --

Han låter åtskilliga bilder från deras samlif passera 
förbi. Han mins den där gången, då hon satt afklädd i 
hans knä och drack champanj, och då den där främmande 
karlspersonen trängde in som en tjuf. Det var en lustig, 
romantisk situation, tyckte han för sig själf. Det hade 
just varit någonting i stil med hvad han önskade. Sådana 
små äfventyr, de voro just i hans smak.

Hur hade han kunnat kasta bort den hängifna lilla 
varelsen. Ju mer han nu tänkte på det, ju mera 
förvånansvärdt tyckte han, att han handlat, och ju dummare 
tyckte han, att han varit.

Han försöker att tänka på andra kvinnor; kvinnor 
som han beundrat, fångat och älskat. Han försöker att 
ställa upp dem bredvid Olgas bild för att se, om inte 
någon af dessa i detta ögonblick skulle kunna värka lika 
tjusande på hans fantasi.

Omöjligt! De förefalla honom alla så inskränkta, fadda 
och råa, medan Olga höjer sig öfver dem alla med det 
kvinliga behagets gloria kring pannan. Hur bedårande 
hade hon icke varit i sin ömhet, hur imponerande skön i 
sin vrede . . .

Han satt här och jagade upp sin fantasi i en slags 
idealisk riktning. Han, den kallt beräknande 
kvinnojägaren, hade ju på några veckor blifvit förvandlad till en 
svärmare, en riktig månskenssvärmare.

Han var mest förvånad öfver det själf, men han hade 
nog förut varit medveten om, att den tidpunkten någon 
gång skulle inträffa, då han blef ordentligt fast för en 
individ ur detta kvinnosläkte, som han hittills lekt med så 
brutalt och hårdhändt . . .

Han blef väckt ur sina drömmar af en ringning, af 
hvilken några dämpade ljud trängde genom dörrarna in i 
rummet.

Det stod någon därute i farstun, som ville in. Det 
bekymrade honom dock föga; det var ju fru Qvist, som 
fick sköta om dörrarna.

Det var en half minuts uppehåll. Därpå hördes ånyo 
en ringning, längre och skarpare än den förra.

Han rynkade pannan. Det irriterade honom att höra 
dörrklockans ringningar, när han satt i sådana här behagliga 
reflektioner. Det kunde inte falla honom in att gå och öppna. 
Det var väl en tiggare eller försäljare, det där slags 
folket ha aldrig någon försyn för husfreden. Eller kanske 
en kamrat från teatern -- -- nåja, det måtte vara hvem 
som hälst, de fingo vara goda och vänta till fru Qvist 
kom tillbaka. Han tänkte visst inte göra sig det omaket 
att gå och öppna tamburdörren som en betjent.

Då ljöd plötsligt en tredje ringning, ännu längre och 
skarpare.

Han ryckte till i vredesmod.

»Hvad i h--e kan det vara för en envis idiot»,
mumlade han häftigt.

Klirrrrrr . . . det var den fjärde ringningen.

Han sprang upp ur gungstolen, slängde upp dörrarna 
och rusade ut i tamburen med en uppsyn som om han 
voro beredd att slå den i ansiktet, som stod där utanför 
och tryckte på knappen.

Han drog upp patentlåset och sparkade till dörren, 
så att den flög upp med en väldig fart.

Det var en underlig figur, som stod därutanför, det 
var en riktig teaterfigur, en sådan där fördetting, som 
luktar en smula af mänskoföraktande original och som 
brukar uppträda i luggslitna, urblekta kläder och bereda de 
öfre raderna ett ogement nöje med sin i ögonen fallande 
ruskighet.

Skådespelarn trodde genast att det var en 
allmosesupplikant -- kanhända någon gammal skolkamrat eller 
aktör, som kommit på dekadans och ville söka hjälp. 
Brun var icke känd för att vara någon snålvarg, när det 
gälde att hjälpa gamla bekanta, men nu var han förargad 
och därför icke alls hågad att ta emot någon med 
vänlighet.

»Hvad f--n vill Ni -- -- skäms Ni inte för att stå på 
det här sättet och väsnas -- -- gå er väg», sade han i 
brutal ton och grep i handtaget för att draga dörren i lås.

Men den andre lät inte afvisa sig på detta sätt. Han 
stack ett gammalt urblekt grönblå paraply, som han bar i 
handen, fram mellan dörrarna och hindrade alltså 
skådespelaren att stänga dem.

Men han sade icke ett enda ord.

När Brun märkte att han hindrades att låsa dörren, 
blef han först på det högsta uppbrakt, så uppbrakt, att 
han var nära att begå en våldshandling mot den ruskiga 
besökanden för att bli honom kvitt. Men sekunden efter 
kom en tanke, som tvingade honom till ett ögonblicks 
nyfiket begrundande. Denna tanke var: »Hvar har jag sett 
det där ansiktet förut?»

Nyss hade han betraktat den ihärdige ringaren så 
vårdslöst, att han knappt hade sett, hurudan han såg ut i 
ansiktet. Men när han nu, tvingad af det mellanstuckna 
paraplyet, ånyo öppnade dörren och kastade blicken på 
personen framför sig, så insåg han klart och tydligt att 
det ej var första gången, han såg dessa drag. Men att 
de förändrats under tiden, det hade också klart för sig. 
Det var icke samma uttryck, det var endast samma yttre 
linier.

»Hvad vill Ni? . . . Hvem är Ni?» sade han med en 
röst, som lät något välvilligare än nyss.

Den mystiska figuren såg på Brun med en underlig 
blick och gaf till ett kort, skärande skratt. Det lät nästan 
som skrattet från en vansinnig.

»Känner du inte igen mig?» sade han med ett visst 
elakt, ironiskt tonfall.

Nu gick det ett ljus upp för aktören. Det var ju den 
där, som trängt sig in i sängkammaren den där 
händelserika eftermiddagen; det var den där, som Olga kallat för 
»Oskar» . . . aha, nu hade han det klart för sig, men hvad 
i Herrans namn, tänkte Brun, har det gått åt honom 
sedan dess. Då såg han ju fin och distinguerad ut, som 
en Bruns jämlike, som en vredgad gentleman; men nu stod 
han framför honom som en afkomling, en uteliggare, i 
fläckiga, oordnade kläder, bucklig hatt och till det 
yttersta ovårdadt skägg och hår. Då uttryckte han sig väl 
och korrekt och hade till en viss grad imponerat med sitt, 
visserligen påflugna men af en nobel och bestämd hållning 
uppburna uppträdande; nu sade han »du» och skrattade 
hest och pinsamt som en galning.

»Han var naturligtvis galen -- -- han hade tydligen 
af någon orsak blifvit rubbad till förståndet», reflekterade 
Brun för sig själf, »och måste behandlas som sådan -- 
-- -- men hur skall jag bära mig åt för att få honom 
att gå.»

Det syntes tydligen på hela hans sätt och uppträdande, 
att han inte ämnade släppa Brun så lätt och att han 
äfven hade något specielt ärende.

»Säg mig, hvad Ni vill! Jag har icke tid att stå här», 
sade skådespelarn i en mycket allvarlig och bestämd ton. 
Han förstod, att det hvarken var lämpligt att taga honom 
från den löjliga eller från den hotfulla sidan.

Kandidat Höglund -- ty det var han -- trängde sig 
med hastig rörelse in i tamburen.

Skådespelaren stod där handfallen. Det var omöjligt 
för honom att i ett ögonblick få klart för sig hvad karlen 
ville och hur han skulle behandla honom. Det var ju 
obehagligt att kasta ut honom, och icke heller var det vidare 
behagligt att släppa in en galning och blifva ensam med 
honom i hela våningen.

Han måste försöka att på något sätt föra ut honom 
igen.

Han tog honom i armen.

»Hvart skall Ni ta vägen? Här finnes ingen, som Ni 
söker», framkastade han. Han sade det utan någon 
speciell mening, blott för att ha någonting att säga.

»Jo, hon är här», svarade kandidaten, med stark 
tonvikt på 'hon'.

Nu förstod skådespelarn, hvad han ville. Liksom förra 
gången sökte han Olga. I sin virrighet hade han gått 
och fått för sig, att hon fortfarande befann sig där som 
han sista gången funnit henne.

»Här fins ingen mer än jag. Nu får Ni vara god och 
gå er väg.»



I det han sade detta försökte han med ett raskt tag 
skuffa kandidaten genom dörren ut i tamburen.

Men denne satte sig till ett bestämdt motstånd.

»Du ljuger», skrek han och lyfte paraplyet hotfullt 
emot skådespelarn.

Den sistnämde började finna situationen allt mera 
kuslig. Han hade telefonen i sängkammaren och han 
funderade ett ögonblick, om han skulle kunna med något 
knep få den andre bort så länge, att han kunde hinna 
telefonera efter en poliskonstapel. Det ansåg han vara det 
enda sättet att få bort den sinnessjuke stackarn, hvilken 
han alldeles glömt sedan de sist råkades, men som nu 
gjorde sig åter påmind på ett sådant obehagligt sätt.

Han höll fortfarande sin hand i galningens arm. Han 
sköt honom hårdt mot den öppna dörren. Men 
kandidaten hade tagit motspjärn och kunde inte rubbas en tum.

»Hon fins här inte», sade Brun skarpt och långsamt.

»Låt mig se efter då!» svarade kandidaten i 
utmanande ton och såg på Brun med ett misstroget ögonkast.

Skådespelarn fick nu en idé. Han skulle med ett 
slag göra sig fri från den besynnerliga människan, hvilken 
annars utan tvifvel komme att ofta göra hemgång hos 
honom på det här sättet.

Han skulle låta honom genomsöka alla rummen och 
då han icke fann någon, omtala Olgas nuvarande adress. 
På det sättet skulle den sinnessvage ställa sina steg åt 
ett annat håll, när han sökte efter Olga, och på det 
sättet skulle han också genom sin tillskyndelse i någon mån 
kunna störa den idylliska friden i det lilla utsmyckade 
näste, som grefve von Reiers inrättat åt sin vackra 
lekfågel.

Det var ingen dum tanke! tänkte han. Det var den 
svartsjukes roflystna begär efter att, om också aldrig så 
litet, bereda något obehag åt föremålet för sin kärlek och 
den af henne gynnade älskaren,

Han släppte sitt tag i kandidatens arm.

»Var så god!» sade han artigt och öppnade dörren 
inåt rummet.

Med ett par långa steg gick kandidaten in. Utan att 
bevärdiga skådespelaren, som följde efter honom hack i 
häl, en blick eller ett ord, fortsatte han, bärande det gamla 
grönblå paraplyet i hand liksom krigaren bär sitt svärd 
vid ett anfall, med långsamma afmätta steg genom 
rummen. I hvarje särskildt rum såg han sig med granskande 
blickar omkring, liksom han väntat att upptäcka någon 
undanskymd vrå eller något gömsle, där hon, som han 
sökte, skulle kunna dölja sig.

När han kom till det innersta rummet, sängkammaren, 
och äfven där låtit sina blickar irra förgäfves omkring, 
vände han om med en hastig rörelse och gick tillbaka 
samma väg, han kommit, fortfarande följd af 
skådespelaren.

Denne hade just på läpparna det där meddelandet om 
Olgas adress, som han ämnat göra, då han afbröts på ett 
helt annat än välkommet sätt. Kandidaten fattade honom 
nämligen med ett våldsamt tag i bröstet och hväste, 
medan ögonen upplystes af vansinnets hemska, obehärskade 
vredesutbrott:

»Hvar har du henne, kvinnotjuf?»

Anfallet kom så oförberedt, att han ej hann 
besluta sig för att göra motstånd. Han kände sig som 
förlamad under den galnes rasande nappatag och ilskna 
ögonkast.

Innan han förmådde göra motstånd, hade kandidaten 
kastat omkull honom på golfvet.

Nu återfick han eftertanken, nu insåg han tillräckligt 
klart, hvilken fara han löpte. Det var ett ytterst 
obehagligt ögonblick.

Skådespelarn blef likblek af skrämsel. Han försökte 
med ett kraftigt slag att slå undan den andras händer, 
men det lyckades honom icke, de höllo fast som järnklor 
i den eleganta nattrocken. Han försökte att kasta sig opp 
på knä, men detta lyckades lika litet. Kandidaten tryckte 
honom med en fruktansvärd kraft mot golfvet. Hvad tänkte 
denne taga sig till? Hur långt ämnade han utkräfva sin 
hämnd?

Brun insåg, att han endast hade två saker att välja 
på -- antingen att skrika högt på hjälp eller också att 
försöka blidka den tokiges hämndbegär med några 
lämpliga ord. Han valde det senare, ty han förmodade med 
rätta, att hans motståndare skulle bli ännu vildare, ifall 
han lät höra några nödrop.

»Om Ni släpper mig, skall jag säga er, hvar hon är», 
sade skådespelarn med inställsam, ödmjuk röst.

»Hon är hos dig, du gömmer henne för mig», svarade 
kandidaten med af vrede förstäld röst.

»Nej, hon har öfvergifvit mig, jag svär det. Hon 
bor . . .»                                       

Och han nämde adressen.

Kandidaten såg på honom med en blick full af 
misstro.                                                            

»Om jag ljuger, kan Ni komma hit och utkräfva 
hämnd . . . Hon är älskarinna till en grefve . . .!»

Den galne släppte nu sitt tag, och i samma sekund 
var skådespelarn på fötter igen. Nu visste han, hvad han 
hade att vänta, nu skulle han icke kunna öfverrumplas.

Men han behöfde icke vara rädd vidare. Hans ord 
hade gjort värkan. De hade tydligen uttalats i en ton, 
som med sin dramatiskt tillspetsade uppriktighet trängt 
till botten af den sinnesrubbades dunkla medvetande.

När kandidaten således kände öfvertygelse om, att 
Olga icke längre stod att träffa på den plats, där han nu 
befann sig, tycktes han förlora allt intresse för både 
skådespelarn och hans våning.

Han kastade en skygg blick på den, som han nyss 
öfverfallit, trädde sin paraply, som han tagit upp från 
golfvet, under armen och gick mot utgången, under det 
han hördes mumla några osammanhängande meningar.

Brun stod alldeles stilla och endast betraktade den 
beklagansvärde, utan att säga ett ord vidare.
Det var en underlig figur. (Sid 235)


När han hörde tamburdörren slås igen, gick han dit 
ut och såg efter, att den var ordentligt låst.

Därpå gick han in i sitt arbetsrum, tände åter sin 
cigarr och satte sig i gungstolen, fortsättande sina 
funderingar, som nyss på ett sådant hemskt och oväntadt sätt 
afbrutits.

»Det var, min själ, också en gengångare -- -- nu går 
han nog till grefven -- -- lycka till! -- --», sade han 
för sig själf, under det att hans tunna läppar krusades af 
ett visst skadegladt leende.





SJUTTONDE KAPITLET.



Kandidat Höglund -- eller »tokige doktorn», som han 
i sin nya skepnad benämdes af den upsaliensiska 
folkhumorn -- hade nu för omkring fjorton dagar 
sedan flyttat sina bopålar från universitetsstaden till 
hufvudstaden. Under den tid, som gått sedan vi sist träffade 
honom i Upsala, hade han allt mer sjunkit ned i den 
förståndsrubbning, som likt ett åskslag drabbade honom, när 
han upptäckte Olgas skamfulla förbindelse med aktören 
Brun. Af den forne elegante och lefnadsglade
»medicinaren» återfans det snart ingenting, hvarken till det yttre 
eller inre. Till och med hans namn började glömmas 
bort. Han framlefde ett färglöst, andetomt och glädjefattigt 
lif. Ingenting kunde uppväcka hans intresse och ingen 
var det heller, som tog notis om honom. Det var som 
han plötsligt flyttats utanför mänskligheten.

Han gick sin väg stilla och lugnt framåt, ofredande 
ingen och ej heller af någon ofredad. Hans 
förståndsrubbning var af det dystra, mänskoskygga slaget. Därför var 
den också alldeles ofarlig, och därför lämnades han helt 
och hållet åt sig själf. Hans ärfda förmögenhet kom dock 
naturligtvis under förmyndare, och det var några gamla 
bekanta i Upsala, som togo hand om hans tillgångar och 
utbetalade, hvad han månatligen behöfde.

Efter det han dag efter dag under flera månader 
endast sysselsatt sig med att taga sina långa, enformiga 
promenader på Upsala gator och i dess omgifningar, ständigt 
visande sig med ett i hög grad missvårdadt yttre och med 
den gamla grönblå paraplyen under armen, föll det honom 
en dag plötsligen in, att han skulle flytta till Stockholm. 
Det kom på honom en oemotståndlig, brinnande längtan 
att återse den stad, dit han så många gånger under de 
senaste åren med varm håg och klappande hjärta rest för 
att helsa på henne, som han utvalt till sin brud, då hon 
ej var mer än åtta år -- till den stora stad, som fångat 
henne i sin strömhvirfvel och höll på att draga ned henne 
i djupet.

Han reste dit. I fjorton dagar lefde han samma 
trista, lugna lif som i Upsala.

En dag kom han emellertid händelsevis att gå förbi 
porten i det hus, där Brun bodde. Äfven i sitt 
sinnesrubbade tillstånd, erinrade han sig mycket väl, när han 
senast hade sett detta hus och denna port. Han lydde en 
lika stark som i hans galenskap följdriktig impuls, då han 
steg dit upp och ringde på i skådespelarns våning.

Det var Olga, han sökte. Brun var i hans fantasi den 
store djefvulen, som förstört hans lifs lycka, 
kvinnoröfvaren, som för sitt nöjes skull snärjde de kvinnor, som 
kommo i hans väg. Och i hans föreställning måste Olga 
fortfarande finnas däruppe -- hvar skulle hon annars vara? 
Dit in ville han gå och än en gång försöka rycka henne 
ur den ledes klor.

Han träffade icke Olga, endast Brun. Och hur 
sammanträffandet aflöpte, ha vi sett af det föregående -- --

Hur det kommit att gå, ifall icke hans idé att söka 
Olga hos hennes förförare kommit så plötsligt och af en 
händelse, är svårt att säga. Då hade han troligtvis i sin 

ilska tagit något vapen med sig och utkräft en svårare 
hämnd än hvad nu blef fallet.

Det var en för Brun lycklig tanke, att han beslöt sig 
för att afslöja Olgas nya ställning. Nu skulle han nog få 
vara i fred, »Tokige doktorn» hade fått sina blickar 
riktade mot ett annat håll. Nu hade manien att få fatt i 
Olga ätit fast sig i hans abnorma hjärna, nu skulle nog 
både hon och hennes greflige vän få höra af den 
förskjutne älskaren, som blifvit sinnesrubbad af olycklig kärlek.

***

En dag strax därpå bekom Brun ett brefkonvolut, som 
gjorde honom allt annat än angenämt stämd.

Det innehöll två bref. Ett med skärt papper -- det 
var, han såg det ögonblickligen, hans eget; det, som han 
sändt Olga, och hvilket han nu fick tillbaka.

Det andra var hvitt och ägde en greflig krona i 
vänstra hörnet. Det innehöll endast dessa rader:

»Fröken Löfborg har bedt mig, anhålla hos er, 
att Ni hädanefter behagade använda edra parfymerade 
kärleksbiljetter till mera lönande företag än att besvära 
henne med dylika.

Gustaf von Reiers.»

Grefven hade fullgjort sitt uppdrag. Han hade 
återgifvit den glödande kärleksförklaringen till dess författare. 
Visserligen icke personligen, som Olga sökt att locka 
honom till, men dock på ett sätt, som han hoppades skulle 
göra lika stor effekt.

Med likbleka kinder, dämoniskt lysande ögon och af 
vrede skälfvande händer satt operettsångaren en lång stund 
och stirrade på den grefliga skrifvelsen.

Riktigt i feberspänning hade han nu ett par dagar 
gått och väntat på underrättelse från Olga. Han hade i 
sin egenkärlek inbillat sig, att hon gick i själskval, att 
hon så gärna ville återkomma till honom, men att hennes 
kvinliga stolthet att börja med uppstälde vissa hinder. Han 
blef till sist så säker på, att han skulle vinna spelet -- 
och i allra värsta fall väntade han att få ett långt bref, 
visserligen nekande, men dock fullt af varma 
bekännelser, motarbetad rörelse och en återklang af gamla, ljufva 
minnen. Han hade väntat att få se ett »nej», som kunde 
tolkas som ett »ja» -- och hvilket han med några små nya 
ansträngningar snart kunde öfvervinna. Och så kom hans 
eget bref tillbaka, åtföljdt af dessa hånande rader från 
hennes förnäme älskare.

Detta var alltså hennes svar!

Han kastade brefvet med en föraktlig rörelse på 
bordet och började gå fram och tillbaka med närvösa steg.

Hvilken kvinna var det, som han tanklöst och 
lättsinnigt skjutit ifrån sig! Det var icke en af det vanliga 
slaget, en af dessa, hvilka älska som barn, och som en 
vacker och djärf karl kan behandla, hur det honom lyster; 
och sådana hade de varit alla, som han hittills råkat, alla 
utom en -- Lissy Bång. Det var därför han glömt alla 
andra, när han råkat inom kretsen af hennes trollring.

Här hade han nu träffat på en annan af samma slag 
som Lissy; en af dessa, som icke kunna älska en man 
mer än en gång, men som förvandlas från kvinnor till 
furier, när denna deras enda och första stora passion af den 
ena eller andra orsaken faller i spillror.

Olga hade älskat honom, hänsynslöst, blindt, 
stormande passioneradt. I minnets belysning såg han nu, 
huru den unga flickan, drifven af en obetvinglig naturkraft, 
hängt sig fast vid honom, hennes manliga ideal, för att 
få tillfredsställa sina känslors brännande törst.

Men han hade behandlat henne som en af alla de 
andra -- och hon hade blifvit en Lissy. Hennes stora 
kärlekspassion var slut, han hade släckt den. Och lika stark 
som hon varit i älskogspassionen, lika stark var hon nu 
i sitt hat och sin hämndlystnad.

Hon var en redan en Lissy! Men en, som skulle 
öfverglänsa sin förebild, det insåg han tydligt. Hon var 

mycket skönare, hennes ansiktsform var bra mycket mera 
bedårande, hennes kropps linier långt smidigare och mera 
tjusande, hon skulle kunna gå långt, om hon ville vandra 
samma väg som den ryktbara kurtisanen Lissy Bång.

Och denna kvinna, som han en gång så helt och 
hållet haft i sina händer och med oslitliga band kunnat binda 
vid sin sida, hade han nu kastat bort. Hela denna 
rikedom af ungdom, skönhet, känsla och passion hade han 
förlorat. Det kunde gräma honom till döds.

Nu var det för sent. Hon hade blifvit furie. Kärleken 
var för henne endast beräkning, listigt köpslageri. Men 
hatet, hämnden, föraktet för det manliga könet, det var 
hennes lifsmusik!

Låg icke beviset framför honom på bordet. Vittnade 
inte hennes sätt att besvara hans skrifvelse tillräckligt, 
att hans reflektioner voro riktiga. Hvilken annan kvinna 
skulle hafva tagit denna raffinerade hämnd! Det fans icke 
en kvinna på tusen, det var hans bestämda öfvertygelse, 
som icke skulle ha mjuknat opp inför de tankar, han så 
bedjande och känslofullt lagt fram i sitt bref, om denna 
kvinna för endast några månader sedan till följd af det 
uppriktigaste tycke varit hans älskarinna.

Han hade icke haft den aflägsnaste tanke på, att det 
skulle gifvas någon möjlighet, det hon kunde besluta sig 
för att öfverlämna hans bref i sin nye tillbedjares händer. 
Han såg i andanom, huru hennes lilla vackra mun krusats 
af ett listigt och hånfullt leende, då hon öfverräckt det 
fullskrifna papperet till grefven med en skämtsam 
anmärkning. Och han såg hur den noble älskaren mottagit 
det spefullt och öfverlägset, och huru han med en viss 
triumferande skadeglädje lofvat att öfversända det i sitt namn 
till den stackars olycklige, kärlekskranke brefskrifvaren . . .

Det är jag det, tänkte Brun.

»Jag går här allt bra stukad och löjlig», mumlade 
han halfhögt.

Hon hade tagit revansche, den vackra lilla satungen!

Men vänta . . . han hade dock en trumf på hand, han 
hade den tokige kandidaten, hvilken kommit upp och 
velat strypa honom, men hvilken han skickat på ett annat 
spår.

Medan skådespelarn nu gick fram och tillbaka och 
sökte få en afledare för den närvositet och det kokande 
raseri, som grefvens bref uppväckt hos honom, mognade 
en plan alltmera i hans tankegång. Han såg ännu endast 
några lösa, osammanhängande konturer af den, men han 
skulle nog ha fintlighet och uppfinningsförmåga att 
genomföra den så långt och konsekvent, han ansåg 
behöfligt.

Nu voro de fiender -- han och hon. Han skulle möta 
förakt med förakt, hämnd med hämnd!

Han hade icke annat val, fastän han kände, hur 
gränslöst han älskade henne, hur han skulle velat bringa henne 
hvilket offer som hälst, om hon mottagit den hand, han 
räckt till försoning.

Men nu hade han fullt tydligt genomskådat hennes 
förändring, nu var hon icke densamma som förr, nu skulle 
hon aldrig gå in på att ånyo tillhöra honom, hvarken som 
älskarinna eller som hustru, nu kunde det icke bli annat 
än kamp dem emellan.

Och i denna strid mellan honom å den ena sidan 
samt Olga och grefven å den andra hade han nu 
anknytningspunkt för en anfallsplan.

Han skulle begagna den virrige med paraplyn som 
sitt verktyg. Han skulle försöka få fatt på honom och 
bearbeta honom. Han skulle hetsa honom på dem som 
man hetsar jagthunden på ett byte. Han skulle visa, att 
han kunde hindra dem en smula från att njuta af sin 
lyxförgylda kärlek och af sin njutningsrika tillfredställelse 
att ha kunnat skämta med en bortvisad älskares 
kärleksförklaringar . . .

Det inträdde ett visst sinneslugn, när han hade denna 
tanke klar för sig. Nu gälde det att handla kallt och 
beräknande. Edvard Brun var inte den, som lät kväsa sig 
af en kvinna, vore hon också en af det mindre vanliga slaget.

Bakom den firade skådespelarens yttre elegans och 
världsvana, fans det i hans väsen en grofhuggen 
brutalitet, hvilken han nog oftast förmådde dölja, men hvilken 
ibland tvingade sig fram. Den var dels medfödd och dels 
framkallad af den själfmedvetenhet, som framgångarna 
både på scenens och kurtisens område alstrat. De utaf 
hans älskarinnor, som han varit tillsammans med en längre 
tid, hade ofta fått se, huru denna brutalitet förvandlat 
honom till en människa utan den minsta takt, grannlagenhet 
eller hänsyn. Den hade brutit sig fram i sinnliga 
utsväfningar af det råaste och skamlösaste slag såväl som i 
blodtörstigt förföljande af den, som icke böjt sig för hans 
härskarvilja. Olga hade, under den tid de varit 
tillsammans, icke en enda gång fått se något utbrott hos honom 
af denna vilddjursnatur, men om hon i detta ögonblick 
kunnat se det infernaliska drag, som låg öfver hans mun, 
och den lågande förtrytelse, som lyste ur hans ögon, skulle 
hon genomfarits af en hemsk rysning. Hvad var denna 
man mäktig till, då hans oerhörda fåfänga och egenkära 
stolthet blifvit sårad i sitt allra innersta . . .?

Stackars Olga!

Hon hade således icke mindre än tre olika personer, 
som jagade sig och som lade ut planer att störta den 
jämförelse lugna och lyckliga ställning, som hon för 
närvarande åtnjöt under den förmögne grefvens beskydd. 
Wilmer höll på att tänka sig tokig, hur han skulle kunna 
komma upp till henne, den sinnessjuke kandidat Höglund 
slog sina lovar kring huset, där hon bodde, och den 
hänsynslöse operettsångaren hade svurit, att hon skulle få 
ångra det sätt, hvarpå hon behandlat hans bref.

Hon njöt lugnt af sin präktiga tillvaro -- endast 
kännande en liten ängslan öfver den kris, hon för hvarje dag 
närmade sig -- och hade egentligen icke en tanke på, att 
några personer därute i den stora jäktande staden 
sysselsatte sig så ifrigt med henne och hennes förhållande till 
grefve von Reiers . . .

***

En afton vid åttatiden stannade en elegant landå 
framför trappuppgången till Olgas bostad. I den samma sutto 
grefven och Olga. De hade tagit en promenad i vagn 
utåt Djurgården i det vackra kvällsvädret. Grefven 
brukade nästan hvarje dag ställa sitt ekipage med ett par 
eldiga grå hästar till Olgas förfogande. Ibland åkte han 
själf med och ibland for hans vackra älskarinna ensam.

Grefven gjorde visst ingen hemlighet af sin 
förbindelse; hela den societet, där han umgicks, talade därom.

Han kände nästan en liten triumf att visa Olga för 
världen. När hon satt vid hans sida i den sidenklädda 
vagnen, iklädd de klädsammaste och modernaste 
klädningar och bärande hattar af dyrbaraste och finaste slag, såg 
hon med sitt bleka ansikte, sina stora ögon och sitt 
präktiga hår ut som en dam med det allra »ädlaste» och 
»blåaste» blod i sina ådror. Herrarnas blickar följde henne 
med den mest odelade beundran och kvinnorna hviskade 
nyfiket sinsemellan, hvad det kunde vara för en förnäm 
dam, som for förbi -- --

När vagnen stannat, hoppade grefven först ur och 
räckte Olga sin hand för att stödja henne vid urstigningen.

Just som hon satte foten på marken, trädde en 
torftigt klädd person med ett i hög grad ruskigt yttre fram 
till henne. När vagnen åkte fram, hade han stått i 
kvällsdunklet lutad mot husväggen.

Efter ha mönstrat Olga med en skarp blick ur sina 
stickande ögon, tog han hastigt ett par steg framåt och 
fattade henne med brutalt grepp i armen.

Öfverfallet kom så oväntadt, att Olga kände det 
ungefär som om blixten slagit ned för hennes fötter. Hon 
gaf till ett högt utrop af rädsla och förvåning och sökte 
häftigt rycka sig loss, men de seniga fingrarna släppte ej 
sitt tag.

»Det är en galning . . . hjälp mig!»

Grefven hade redan fattat karlen i kragen. Med ett 
kraftigt ryck hade han sökt att draga undan honom, men 
den öfverfallande höll Olga så fast, att äfven hon följde med.

»Finns ingen polis här?» frågade grefven.

En liten folksamling, som med nyfikna blickar 
skådade på det besynnerliga uppträdet, hade redan samlat 
sig omkring dem.

Emellertid hade äfven kusken hoppat ned från 
kuskbocken och med hans tillhjälp hade man lyckats skilja 
Olga och den mystiske personen åt.

I samma ögonblick han släppte taget i hennes arm 
hade han ropat med en hes, skärande stämma:

»Känner du inte igen mig . . . sköka!»

Det hördes rundt omkring. I de närståendes ögon 
lästes en oerhörd spänning. Hvem var hon? Hvem var 
han? Var han en galning? Kände han henne?

Olga blef röd som blod i ansiktet. Det hesa tilltalet 
lät som ett domarerop från molnen. Det var sant, hon 
var en sköka i all den prakt och nobless, i hvilken hon 
nu visade sig.

Fastän rösten var så ful och oigenkänlig hörde hon 
dock uti den en återklang af gamla minnen. Hon hade 
hört denna röst förr så många, många gånger -- -- Men 
nej, det var omöjligt -- -- Hon måste ha hört fel -- -- 
Hvem var han, denne okände i sina sluskiga kläder, hvars 
skrofliga stämma erinrade henne om någon, som hon en 
gång varit nära förenad med i vänskap och förtroende.

När hon såg dessa nyfiket späjande åskådare omkring 
sig, greps hon af en förfärlig förlägenhet, och hon måste 
göra den oerhördaste makt på sig för att inte 
ögonblickligen springa upp för trappan och försvinna. Men hon 
måste ha reda på, om det kunde ligga någon sanning i 
den besynnerliga tanke, som hon känt uppstiga inom sig.

Hon fattade grefven i armen, liksom för att begära hjälp 
och skydd, och steg alldeles inpå denne man, hvilken hon 
nyss ansträngt sig till det yttersta för att undslippa.

»Hvad tänker du göra -- -- känner du honom?» 
hviskade grefven och såg på henne med en forskande blick, 
-- -- »för Guds skull gå upp, det här uppträdet väcker ju 
skandal -- --»
»Genast», svarade Olga i en lugn och bestämd ton, 
»men jag måste se, hvem det är.»

Den okände manspersonen hade emellertid, då han 
såg folket samlas omkring sig och märkte att hans 
handlingssätt väckte allt större uppseende, synbarligen blifvit 
betänkt på att så obemärkt som möjligt draga sig tillbaka. 
Hans nyss visade raseri hade plötsligt efterträdts af en 
förvirrad skamsenhet. Han stod redan färdig att smyga 
sig in mellan de omkringstående, då han såg att Olga med 
ett af det allvarligaste intresse prägladt ansikte gick 
honom inpå lifvet.

Då reste han på sig och såg på henne med en blick 
-- -- en egendomlig, innehållsrik blick -- -- en blick, 
som på samma gång innehöll kärlek och hat, både förakt 
och förlåtelse -- -- en blick, som på samma gång kom 
från en klok och en galning.

Olga ryggade tillbaka för detta ögonkast, hvilket med 
hela sin kollossala styrka träffade henne i hennes själs 
innersta, som om någon höjt en dolkklinga mot hennes 
bröst.

Hon kände ögonblickligen igen denne, som stod 
framför henne. Kandidat Höglund -- -- klädd som en tiggare 
-- -- smutsig och ruskig -- -- med den sinnesrubbades 
uttryck i ansikte och ögon.

Hvad hade händt honom, sedan de sist råkades? 
Hvarför såg han ut på detta sätt? Hvarför hade han blifvit 
tokig? Var det af sorg öfver henne? Hvarför hade han inte 
kommit förr? Hvad ville han henne nu?

Det var tusende frågor, som snabbare än tanken 
under ett par sekunder jagade igenom hennes hjärna.

Och i samma ögonblick trängde sig också något 
annat på henne -- -- veka minnen från det förflutna. Det 
var denne ruskige figur, som hon från sin tidigaste 
barndom varit tillsammans med som en den bäste kamrat och 
vän; det var han, som berättat anekdoter och sagor för 
henne i föräldrahemmet; det var han, som fört henne till 

Stockholm och kostat på henne flera års uppehåll i 
pensionatet.

Det var all denna förvåning och all denna veka 
erinran af det förflutna, som hans ansikte och hans blick 
framkallade hos henne. Allt detta samlade sig på en enda 
punkt -- -- hon tyckte att det var som om hjärtroten 
berörts af ett glödgadt järn -- -- i denna stund var hon 
icke den glada, utsväfvande mätressen, icke den stolta, 
koketta kurtisanen, hon var en svag kvinna, som föll för 
de starka känslornas sinnesskakning.

»Oskar, är det du?!» utropade hon förfärad och tryckte 
båda händerna mot bröstet, innanför hvilket tankarnas 
glödjärn brände -- --

Det svartnade för hennes ögon, benen gåfvo vika, hon 
föll ihop som en trasa -- --

Grefven mottog henne afsvimnad i sina armar. Han 
befalde kusken att hjälpa sig och de båda buro henne så 
fort de kunde uppför trapporna till hennes rum.

»Tokige doktorn» hade icke sagt ett ord. Han 
stirrade framför sig på ett oroligt, sökande sätt. Så fort 
han såg Olga bäras in i huset, slank han in i folkhopen, 
som nu började växa med oerhörd fart, och trängde sig 
fram, slukad af nyfikna ögon; snart var han försvunnen från 
skådeplatsen.

En polis hade nu kommit tillstädes och frågat, hvad 
som stod på. Några af de först ditkomna hade då med 
många utsmyckningar och diverse pikanta antydningar 
upplyst honom om hvad som passerat. Då nu emellertid 
dramats offentliga del var slut och ridån hade gått ned på 
den scen, konstapeln hade att öfvervaka: gatan, så hade 
han ingenting annat att göra än att uppmana folkhopen 
att skingra sig. Han gjorde också detta med en viktig 
min och med det resultat, att snart endast några 
professionella gatdrifvare stodo vid husväggen och med 
sensationslystna anleten kikade uppåt fönstren.

Kusken hade också kommit ned, satt sig på 

kuskbocken, gifvit de ystra fålarna en klatsch och låtit den 
eleganta landån rulla därifrån.

Det hvilade en viss mystisk min i hans skägglösa 
ansikte. Han hade varit med om mycket under den tid, 
han suttit på kuskbocken; han hade varit med om många 
intressanta händelser, under de år han kört för sin 
greflige husbonde, men maken till äfventyr hade han icke 
upplefvat, tyckte han.

***

När grefve von Reiers dagen därpå vid frukostbordet 
i sitt ungkarlshem skulle flyktigt, som han brukade, 
genomögna dagens tidningar, fann han i en af hufvudstadens 
mest lästa en liten artikel strax efter 
stockholmsnotis-afdelningen, som drog hans uppmärksamhet till sig. Den 
hade försetts med en särskildt pikant titel. Artikeln hade 
följande utseende:

Ett drama på Regeringsgatan.

Utanför ett hus å nämda gata tilldrog sig i går afton en särdeles 
dramatisk händelse, som redan hunnit åtskilligt tala om sig på våra 
kaféer och i mera väl underrättade sällskapskretsar.

Vid sjutiden stannade ett elegant ekipage utanför husets port. 
På vagnens sidenklädda dynor sutto grefve *** och fröken ***. Han 
tillhör vår hufvudstads högsta societet. Hon tillhör den klass af unga 
och sköna kvinnor, som kredensa glädjebägarna åt våra rikaste 
eleganter.

Den vackra fröken, klädd i dyrbar dräkt efter sista modet, hade 
knappt satt sin lilla välformade fot på vagnens trappsteg, för att stiga 
ur, förr än en tarfligt klädd mansperson springer fram och fattar henne 
i armen, kallande henne för »sköka».

Genom grefvens och kuskens förenade ansträngningar lyckades 
man snart frigöra henne från det obehagliga öfverfallet, men -- just 
då började den mest spännande delen af dramat. Den unga, strålande 
damen igenkänner den ruskige vagabonden, hans framträdande hade 
sannolikt väckt något minne hos henne, hon blir blossande röd och 
svimmar af, under det hon ger till ett utrop »är det du?» eller något 
dylikt.

Den afsvimmade kvinnan bars upp i huset af sin noble kavaljer 
och hans kusk, och den ruskige vagabonden, hvilken gaf intryck af att 
vara något sinnesrubbad, försvann i folkhopen, som naturligtvis 
genast samlat sig.

Det är också icke alltid man bjuds på en liten gatscen af så 
utomordentligt pikant och sensationell karaktär.

Af hänsyn till att händelsen ju hufvudsakligast faller inom 
privatlifvets fridlysta område, äfven om den utspelades på en öppen gata, 
vilja vi ej utsmycka vårt referat med några längre detaljer eller 
romantiska reflektioner, hvilket annars kunde vara rätt intressant, utan 
inskränka oss att berätta dessa nakna och korta fakta.

Grefven kunde icke underlåta att genomläsa artikeln 
två gånger.

Till en början drog han på mun åt den. Den var ju 
en riktig »leckerbissen» för den nyhets- och 
sensationshungriga tidningspubliken. Men ögonblicket därpå kände 
han det obehagligt att på detta sätt få figurera. Hans 
namn var visserligen icke antydt med en bokstaf, men 
det skulle nog komma ut, och då skulle han ju kunna bli 
föremål för uppmärksamhet och gyckel.

Nåja, det kunde inte hjälpas. Det som har skett, kan 
inte ändras, tänkte han. Men nog var det försmädligt, att 
det skulle komma in i tidningarna.

»De förb--de tidningsmurflarna», mumlade han, »de 
skola då också fiska opp allting.»

Han tände sin ljusa förmiddagscigarr och började att 
spatsera efter den lilla splendina frukosten.

Han tänkte på det, som hade skett igår. Han hade 
skickat sin betjent för att höra efter, huru Olga mådde, 
och han gick just och väntade på, att denne skulle 
återkomma med underrättelser. Han hade inte velat gå dit 
själf för att inte störa henne.

När han lämnade henne i går afton, hade hon legat 
blek och matt på sängen och bedt med ögonen att få 
blifva ensam med sina tankar och sin smärta.

Ja, att hon kände en djup och uppriktig smärta det, 
hade han tydligt sett.

Han hade icke velat fråga henne om någonting i det 
Han fattade henne med ett brutalt grepp i armen. (Sid. 251)

tillstånd, i hvilket hon befunnit sig. Och för rästen gjorde 
det honom ju det samma, hvem han var, denna mystiska 
människa, som förmått att skrämma upp henne till sådan 
grad.

Men skulle han vara uppriktig, så måste han medgifva, 
att han hyste ett starkt begär efter att få veta, hvad det 
egentligen var för en och på hvad sätt Olga och han 
sammanträffat förr i världen. Icke för att han var svartsjuk, 
ty en dylik passagerare kunde ju aldrig uppträda som 
rival -- det var endast en den mest intresserade 
nyfikenhet.

Det var en besynnerlig kvinna, tänkte han, hans sköna 
älskarinna. Så ung och redan så många romantiska 
minnen och händelser från det förflutna -- --

Betjänten återkom och underrättade grefven om, att 
tjänsteflickan sagt honom, att fröken låg svårt sjuk i 
feber.

Orolig befalde grefven fram sin vagn och reste direkt 
till det där huset vid Regeringsgatan, utanför hvilket hans 
ståtliga ekipage så ofta brukade stanna.





ADERTONDE KAPITLET.



Olga låg till sängs i flera dagar. Hon hade svår 
hufvudvärk och feber. Grefven hade skickat dit en af 
hufvudstadens skickligaste läkare. Själf gick han upp 
till henne för hvarje dag och satt under flera timmar vid 
sjuksängen, matande henne med konfekt och jollrande med 
henne, som om hon varit ett litet barn.

Hon tog också emot hans artighet och ynnestbevis 
med en bortskämd barnunges själfviska pretentioner. Hon 
riktigt tyranniserade honom med sina önskningar, nycker 
och påhitt. Men han var ständigt lika vänlig och lika 
tillmötesgående.

Han var också allt fortfarande lika förälskad i henne. 
Han såg så strålande glad ut, när hon gaf honom det 
minsta bevis på någon sympati eller något själfvilligt 
närmande. Det kunde hända ibland, när hon låg i sängen 
och grefven satt vid hennes sida, att det föll henne in att 
helt omotiveradt stryka med sin hvita, sammetsmjuka hand 
öfver hans. Och då fick hon en värklig förnimmelse af 
huru hela hans väsende genombäfvades af en sinnenas 
fröjd öfver att hon frivilligt gaf honom något af den 
kärlighet, som han köpt sig till med den prakt och 
bekvämlighet, af hvilken hon var omgifven.

Under dessa sjukdomsdagar, då hon hvarje natt fick 
ligga ensam i den monumentala eksängen, som bildade 
medelpunkten i den grefliga älskarinnans våning, var 
deras samlif lika idylliskt och rörande som mellan tvänne 
blyga förlofvade. Från grefvens sida var det omedelbart 
och uppriktigt, men från Olgas sida var denna skära 
ömhet endast spel och falskhet.

Den sinnesskakning, hon erfarit på trottoaren vid 
sammanträffandet med kandidat Höglund, hade hufvudsakligast 
haft en rent fysisk inverkan på henne. Åtminstone hade 
den icke åstadkommit någon förändring på den sida af 
hennes sinnelag, som ägde släktskap med det kvinligt 
dämoniska. Hon kände fortfarande inom sig den växa och 
växa, denna rofgiriga lust att med tillhjälp af sina behag 
och med det raffinerade lättsinnets alla medel skaffa sig 
herravälde öfver männen och ett stegradt glädjelif.

Under den sista veckan, innan hon blef liggande i 
någon slags lindrig närvfeber, hade hon tydligt märkt, att 
hon var trött på sin älskare. Hon hade börjat längta 
efter ombyte. Men hon måste hålla ut till barnet var födt. 
Hon visste, att hon skulle få lugn och skydd i sin 
nuvarande bostad. Det var därför hon stannade kvar och icke 
därför, att hon kände sig det minsta tillfredstäld.

Men som en ersättning för denna bristande 
tillfredsställelse ville hon mätta sin kvinliga fåfänga med grefvens 
smicker, artigheter och presenter. Det var af denna 
orsak, som hon koketterade inför honom med sina ömma 
smekningar och sin jungfruliga älskvärdhet. Och hon 
kunde göra det med en sådan utsökt konst, att till och 
med den stora Lissy skulle ha erkänt hennes färdighet. 
Men det var alltsammans idel förställning.

Hon log inom sig själf öfver alla de dyrbara bevis på 
grefvens beundran för henne, som hon kunde locka fram. 
Och hon njöt af dem. Det var egentligen hennes enda 
förströelse medan hon låg stilla.



Hvarje dag skickade han upp en stor bukett med 
rosor, än gula, än hvita, än mörkröda. Hennes 
sängkammare liknade nästan en firad primadonnas mottagningsrum, 
så fyld blef den med torkade rosbuketter. Han sjöng små 
visstumpar, accompanjerande sig själf på hennes piano, och 
läste upp långa poem för att fördrifva tiden åt henne.

Hon låg där och log så sött och smekte honom med 
varma blickar ur de härliga mörkblå ögonen. Hon band 
honom vid sin person, hon tvingade honom att tillbedja 
sig som en gudinna.

Men under allt detta låg hon och spann på sådana 
tanketrådar i sin hjärna, att om den förälskade grefve von 
Reiers kunnat få kännedom om dem, skulle han ha velat 
piska blodig hennes vackra kropp och sparka henne 
nedför trapporna som om hon varit en näsvis tiggerska.

Det var just det där behofvet af omväxling, som fört 
hennes tankar på Wilmer, denne »studentspoling», som hon 
uttryckt sig, hvilken hon hitintills, under de sista 
månadernas växelrika lif, knappt egnat en hågkomst, då han 
icke trängt sig i närheten af henne.

Men nu hade hon fått en fix idé, att hon ville träffa 
honom och vara tillsammans med honom. Hon visste inte 
hur det kom sig, men hon riktigt längtade efter honom.

Det var många begär, som knöto sig samman. För 
det första var han ung och eldig, så som aldrig någon 
kan vara som gått öfver trettitalet, tyckte hon. Och nu ville 
hon hafva ungdom. Nobless, champanj, lyx, smicker, elegans, 
vällefnad -- allt det här hade hon fått, det var ju 
hvardagligt för henne. Hon önskade visst behålla det kvar, 
men det var inte nog. Hon trängtade efter något friskt 
och ungt; något mänskligt, som doftade af vår; något 
som ryckte henne inpå lifvet med ungdomens naiva 
tapperhet och blinda mod. Hon kände icke någon annan än 
Julius Wilmer, som var yngre än de andra, och därför 
kom hennes fantasi att leka sig fast vid honom.

Härtill kom också det utslag af hennes fåfänga, att 
hon ville visa honom, hur bra hon hade det stält. Hon 
ville skryta litet med sin präktiga ställning, skapad med 
makten af hennes kvinliga skönhet, inför någon, som sett 
henne innan hon blef, hvad hon nu var. Någon blyghet 
fans icke hos henne öfver hennes nuvarande lif, den 
känslan hade blekts ut.

Och därtill kom också ett tredje. Detta kunde hon 
nog icke i sina reflektioner gifva en fast, bestämd 
tankeform åt, men det fans ändock på botten af hennes nuvarande 
själsstämning. Hon kände behof af något hemligt, något 
mystiskt i sitt en smula enformiga lif. Och denna 
ingrediens i sin tillvaro skulle hon få genom att skaffa sig en 
hemlig älskare vid sidan af den »officielle». Hur många 
pikanta, närvspännande moment skulle det inte kunna ge 
uppslag till att umgås med någon, som man måste gömma 
ibland och släppa in och släppa ut i smyg . . . Hon gjorde 
icke sådana direkta reflektioner, men det låg ändock 
någonting dylikt i sväfvande form på djupet.

Det var på en förbindelse med Wilmer, hennes 
kamrat från maskeraden, som hon låg och tänkte, medan hon 
till det yttre intresserad lyssnade till grefvens sång och 
deklamation. Det var dylika sinnliga, cyniska tankar, som 
kom hennes kinder att purpra sig af de lättfärdigaste 
önskningar, medan hennes läppar och ögon logo ett 
oskuldsfullt, intagande leende. Hon kunde spela komedi.

Hon visste att det inte skulle bli så svårt att ge 
Wilmer en vink om, att hon tog emot. Han spionerade nog 
på henne, den unge fyren. Hon skulle säkert få ett 
passande tillfälle, då hon blef frisk och kom upp -- -- --

Grefven hade åtskilliga gånger frågat henne om 
äfventyret på gatan. Hon hade sagt sanningen rent ut. Och 
grefven hade uttryckt ett artigt beklagande af det 
olyckliga öde, som drabbat hennes vän från barndomen, på 
samma gång han försökt lägga till ett skämtsamt 
salongssmicker, om att kandidaten naturligtvis blifvit tokig af 
olycklig kärlek, och att han nog inte blef den ende, som 
Olga kom att göra olycklig med sin skönhet och 
tjusningskraft.

Det på samma gång hemska och veka intryck, som 
Olga erfarit vid igenkännandet af den omskapade kandidat 
Höglund, hade icke suttit länge kvar. Om också det lagt 
henne på sjukbädden, hade det dock icke förändrat 
hennes lifsåskådnings och själsstämnings sista facer. Hon 
resignerade kallt. Inte hade hon kunnat hjälpa, att han 
tagit det så hårdt; herre gud, det var han själf, som -- hon 
hade insett det sedan -- byggt sina planer med henne från 
första stund. Men han hade väl ingenting haft att fordra. 
Inte kunde hon förändra sina känslor och skänka bort 
sitt lif i betalning för några års föda och husrum i 
Stockholm. Han fick stå sitt kast, hon tvådde sina händer. 
Men det var då dumt att låta det gå så djupt till sinnes. 
Aldrig hade hon kunnat ana förut, att den i hennes 
föräldrahem så lefnadsfriske kandidaten var en sådan där 
blödig natur . . .

Hon önskade bara af hela sin själ, att han ville hålla 
sig undan, så att hon slapp att möta honom igen. Inte 
för att han mera skulle skrämma henne som sist, men det 
vore ju ändock obehagligt.

***

Den unge Wilmer, hvilken både på grund af sin 
faders vilja och af egen håg bestämt sig för att blifva 
landtbrukare och i sinom tid öfvertaga fadrens stora egendom 
i närheten af hufvudstaden, gick för närvarande i 
Stockholm och slog dank.

Han hade förmått utvärka, att han skulle få ha ledigt 
ett år, då han lyckats taga en god studentexamen, 
hvarefter han skulle företaga en längre utrikes resa, innan han 
började att genomgå landtbruksinstitutet.

Han skulle egentligen bo hemma, men den planen 
förmådde han så småningom göra om intet. Han hade sitt 
rum kvar från studietiden och den mesta tiden tillbrakte 
han i Stockholm.

Det säger sig själft, att det lif, han under denna 
ledighetsperiod kom att föra, ej var vidare exemplariskt 
och nyttigt för honom. Att gå som nybakad student, med 
lefnadslust och ungdomsmod i hvarje blodsdroppe, och 
själf få helt och hållet bestämma öfver sin tid, utan 
någon regelbunden sysselsättning eller några öfvervakande 
ögon, måste ovilkorligen leda till många frestelser och 
många skadliga tidsfördrif. Synnerligast då den unge 
studenten var af den njutningslystna och varmblodiga natur 
som Julius Wilmer.

Det var ett temligen vildt lif, han förde, den unge 
mannen. Hans »tur hos flickorna» hade naturligtvis ännu 
mera ökats sedan han fått sin hvita mössa, hvilken jemte 
krigareuniformen är något, som det kvinliga könet är 
svagast för; och så godt som hela sin tid tillbringade han på 
varietéer, guldkrogar, schweitzerier och bordeller. Hans 
kärleksäfventyr voro legio. Han kurtiserade med 
storartad framgång butiksfröknar, syflickor och till och med 
tjänstepigor. Han hade riktigt satt sig för att »lefva om» 
under detta år, då han kände frihetens ljufva sötma efter 
de många skolårens tvång, och han gjorde det med 
besked.

Hur länge hans kropp skulle stå ut med det lif, han 
förde, var en fråga, som icke mycket sysselsatte honom, 
men så mycket ifrigare funderade han på, huru han skulle 
kunna skaffa sig pängar till alla sina nöjen och 
förströelser.

Af fadren erhöll han månatligen ett visst belopp, 
något öfver hundra kronor, men detta räckte naturligtvis 
icke långt nu mera, när han endast på en supé en afton, 
tillsammans med några »glada» gossar och »glada» flickor, 
kunde förstöra en trettio kronor och mera.

Till en början hade han öfvat det systemet att gå till 
fadrens många förmögna bekanta i hufvudstaden och 
hos dem helt ogeneradt begära ett litet handlån på 
några dagar. »Han väntade pängar hemifrån, men de hade 
blifvit fördröjda af någon orsak, som han inte kunde 
förstå.» Till en början tyckte han att det var retfullt, men snart 

blef han van vid det. På det sättet hade han i småposter 
af ett tiotal olika personer lånat upp en femhundra kronor, 
hvilka han naturligtvis för närvarande icke såg någon 
utsikt att kunna återbetala den minsta bråkdel utaf. Dessa 
källor voro ju därför snart utsinade, ty ett försök att hos 
samme person få låna för andra gången, utan att hafva 
återbetalt det förut erhållna, skulle naturligtvis misslyckas, 
äfven om han skulle göra ett fräckt försök.

Han måste därför se sig om efter andra utvägar. Han 
hade också redan pantsatt åtskilliga af sina 
tillhörigheter. Hans klocka och en del af hans kläder hade redan 
vandrat till »stampen».

Till fadren vågade han ej skrifva efter någon 
tillökning i månads-»reket». Denne hade icke en aning om 
sonens utsväfvande lefnadssätt, men om han präjades på 
mera pängar, skulle han kanske draga misstankar och 
på ett afgörande sätt hemkalla sonen.

Men Julius Wilmer kunde icke resa från Stockholm. 
Han var bunden fast vid dess intensivaste nöjeslif med 
händer och fötter. Han kunde icke lämna sina unga 
fästkamrater eller sina förälskade »väninnor».

Han kunde icke lämna Stockholm med mindre än han 
skulle med till hälften våld blifva körd därifrån.

Och till detta fans det äfven något annat än det nämda, 
söm bidrog. Någonting, som höll honom kvar mer än allt 
det andra tillsammans.

Det dvaldes i detta sköna men farliga Stockholm en 
ung kvinna, som under dessa sista månader, då han 
endast kunnat följa henne med tanken på afstånd, då han 
endast vid ett par särskilda tillfällen kunnat uppfånga en 
skymt af henne, ändock sysselsatte hans tankar mer än 
någon annan, ändock väckt hos honom en brinnande, 
oemotståndlig längtan.

Det var hon, som han vid fjorton års ålder som 
pensionssnärta fört in i maskeradens glittrande stoj och 
flirtation; det var hon, som mött honom med förakt, när han 
upptäckt hennes hemliga älskog; det var hon, som han 

sett i järnvägskupén tillsammans med operettsångaren och 
i Kungsträdgården tillsammans med den, han sedermera 
fått veta hette grefve von Reiers; det var den sköna och 
lättsinniga Olga Löfborg.

Han hade följt henne och på det sättet fått veta, hvar 
hon residerade. Och efter den stunden drogos hans vägar 
oafbrutet mot det hus, i hvilket han sett henne försvinna. 
Han hade vid ett par tillfällen gått upp i huset. I andra 
våningen hade han funnit hennes visitkort på en dörr.

I hvilken eländig ställning han befann sig, tyckte 
han. Att stå så nära henne och dock icke våga ringa på.

Det var omöjligt, han vågade sig icke på det. Hur 
skulle han uppföra sig? Hvad skulle han säga? Hvad skulle 
han svara henne, om hon med denna dämoniskt retfulla ton, 
som han visste, att hon ibland kunde få fram, frågade 
honom, hvad han ville?

Han hade nog sett vid det där mötet att hon 
fortfarande föraktade honom för att han af sin svartsjuka låtit 
förleda sig att »skvallra» på henne. Han ångrade icke 
det, men han tyckte det var förargligt, då hon därför så 
helt och hållet vände honom ryggen.

Det var en erbarmlig situation, tyckte han! Han hade 
ju ändå större rättighet än någon annan, ty han hade känt 
henne för lång tid tillbaka, och nu stod han här i hennes 
farstu och skämdes som en utsparkad hund, utan att töras 
ge ett ljud ifrån sig.

Han kände efter i sin västficka. Där låg en 
hopskrynklad femma. Det var allt hvad han ägde, och det 
skulle dröja i fjorton dagar innan han fick några pängar 
hemifrån.

Och så med dessa lefnadslustiga begär i kroppen!

Han måste gå och dränka harmen öfver att han inte 
kunde komma in till denna kvinna, som var skönare än 
alla de andra och som han borde ha närmare till än alla 
de andra. Han måste söka upp någon af sina många 
kvinliga bekantskaper. De voro visserligen mycket 
tillmötesgående mot honom, men de kostade ändå pengar.



Fem usla kronor! Ett hotellrum och två halfvor punsch 
-- och så voro de slut. Sedan måste han i morgon ut 
på vigg igen.

Det var ett futtigt lif, han lefde! Det såg ut, som om 
han antingen måste fara hem och slå sig ned midt på 
bondlandet, åtskilliga mil från Stockholm, på en 
landtegendom, där det var trist och tyst som i en graf, eller 
att gå och dränka sig i Norrström. Hvilket utaf det var 
likgiltigt, det kunde vara ungefär det samma.

O Gud, hvad det retade honom, att denna dörr 
framför honom var stängd. Han skulle velat spränga upp den 
med dynamit. Han måste in, för att åtminstone få se, huru 
hon vräkte sig i all denna lyx och bekvämlighet, som 
hennes rike älskare kostat på henne.

Men hvad skulle han kunna bjuda henne, ifall han 
lyckades träffa henne. Hon var naturligtvis bortskämd, hon 
ville vältra sig i öfverflöd. Hon hade haft präktiga 
tillbedjare. Och han skulle inte kunna bjuda henne på en 
ordentlig fästsupé en gång, en sådan där, som kostar 
tjugofem kronor kuvertet, med första klassens champanj 
-- -- -- det var bäst att han gick sin väg med sin sista 
tillskrynklade femma i västfickan -- -- här hade han inte 
att göra -- --

Hvad skulle han ha tänkt och gjort, om han vetat att 
därinne låg föremålet för hans tankar sjuk i sin stora 
eksäng och lade ut planer på, huru hon lämpligast skulle 
kunna underrätta honom om, att han var välkommen -- --?

***

En afton vid niotiden, några dagar sedan Olga blifvit 
frisk och stigit upp från sjukbädden, stod en ung man i 
studentmössa utanför hennes tamburdörr och ringde på.

Det var Wilmer.

Han hade på morgonen fått en biljätt, som försatt 
honom i ett sådant tillstånd, att han en lång stund måste 
fundera på, antingen han var sofvande eller vaken.

Den var undertecknad »Olga» -- han kände så väl igen 
hennes stil -- och innehöll en vänlig förfrågan, om han 
inte ville titta upp ett slag och se, hur hon hade det nu 
för tiden. Under namnet hade hon skrifvit dit sin 
fullständiga adress, alldeles som om hon inte kom ihåg att 
han hade stått på motsatta trottoaren och sett på, när 
grefven och hon gingo upp.

Det var Juliette, som tagit reda på att Wilmer 
fortfarande bodde på samma ställe som under sin studietid. 
Olga och modisten hade på sista tiden blifvit mycket 
goda vänner. Hon brukade ofta komma upp och dricka 
kaffe och sitta och prata. Hon var den enda, för hvilken 
Olga fattat något egentligt intresse och med hvilken hon 
kände sig hågad att öfva något vidare umgänge.

Olga hade vid ett tillfälle under det hon låg sjuk och 
Juliette kommit på besök helt flyktigt framkastat, att hon 
skulle önska träffa en person med det och det namnet. 
Juliette hade genast erbjudit sig att stå till tjänst med att 
efterhöra enligt den gamla adress, som Olga uppgaf, och 
då fått veta, att Wilmer fortfarande bodde kvar.

Olga hade vid denna upplysning nästan fått färg på 
kinderna af glädje.

Och så ville det så lyckligt till, att grefven strax 
efteråt kom och meddelade henne, att han måste en af 
dagarne resa nedåt södra Sverige i familjeangelägenheter. 
En kusin till honom hade dött i Malmö och han hade 
åtskilliga intressen att bevaka i sterbhuset.

Hon hade tagit på sig en mycken sorgsen min. Men 
inom sig kände hon en jublande tillfredsställelse öfver sin tur. 
Nu skulle hon få vara fri och ovaktad några dagar.

»Snälla du», hade hon sagt och lagt armarna 
smekande om hans hals, »du stannar väl icke länge borta?»

Han hade kysst henne tröstande och lofvat att köpa 
en öfverraskande present åt henne i Köpenhamn, som han 
också ämnade besöka.

»Men hör du, Gustaf, du bryr dig väl inte om 
flickorna i Köpenhamn. -- -- Det är farligt att släppa dig 
så långt», hade hon sagt med en skälmsk blick, halft 
på skämt och halft på allvar, som det tycktes.

»Hur kan du tro något sådant! Inte har du några 
skäl att vara svartsjuk», hade han sagt i munter ton.

»Men när du blir ensam då?» -- --, hade han tillagt 
och tagit hennes ansikte mellan sina händer och sett henne 
i ögonen.

Och hon hade sett på honom igen så oskyldigt och 
förtroendeingifvande, att han blifvit helt förvissad om, att hon 
var ärlig mot honom.

Så fort han gått, hade hon skrifvit en liten biljätt till 
Wilmer, bestämt dagen och timman, när han fick komma, 
och skickat tjänsteflickan till posten med den. Mot denna 
hade hon under den sista tiden varit så vänlig och liberal, 
att hon trodde sig fullkomligt kunna lita på hennes 
tystlåtenhet om hvad hon företog sig i grefvens frånvaro -- --

Nu stod Wilmer därutanför i farstun och väntade att 
blifva insläppt, medan tinningarna bultade och blodet 
brann i hans ådror af spänning öfver hvad hon kunde 
vilja honom.

Tjänsteflickan kom och öppnade.

Han såg på hennes min, att han var väntad.

»Är fröken hemma?» frågade han med låg och 
skälfvande röst.

»Var så god och stig på -- fröken är i salen», 
svarade flickan gladt och neg artigt, medan hon kastade en 
forskande blick på den unge, ståtlige studenten.

Han kastade af sig öfverrocken.

Flickan gick före och visade vägen. När hon 
öppnade dörren till salen, strömmade ett starkt ljussken ut i 
tamburen.

Det elegant inredda rummet var upplyst på ett 
briljant sätt. Alla ljusen i takkronan voro tända och tre 
stycken starkt lysande lampor kastade ett präktigt sken 
genom sina stora, kulörta skärmar.

Olga hade på ett listigt sätt beräknat att 

ögonblickligen blända honom med den största effekt af ljus, trefnad 
och komfort, hon kunde framskaffa.

Midt i detta starka, färgade ljushaf, som lät rummets 
brokiga, men artistiskt ordnade lyx framträda i sin högsta 
glans, stod Olga själf, sträckande händerna mot honom och 
uttalade ett halfhögt välkommen.

Det flög förbi hans tanke en erinran om sagorna ur 
»Tusen och en natt». En så härlig företeelse tyckte han, 
att hon var, så skön föreföll hon honom och så praktfull 
tyckte han, att den var, denna strålande ram, som omslöt 
henne.

Hon stod där som en gudinna. Hon hade afsiktligt 
klädt sig i sin elegantaste kostym, en gulbrun 
sammetsklädning -- den där favoritfärgen, som klädde henne så 
väl. Hon var en smula dekolleterad och på den 
bländhvita halsen fans icke en oskön linie. I håret hade hon 
två gula rosor af den finaste form och färg.

Det guldskimrande hårets lockar värkade som en 
madonnagloria och de stora ögonen skimrade af lifslust och 
triumf.

Han bländades . . .

Han vågade knappt stiga på, men på samma gång 
kände han en svindlande lust att springa in och sluta 
henne i sina armar och jublande ropa: »Du är min! Detta 
har du gjort för min skull! Du har aldrig älskat någon 
annan än mig -- --»

Han stod stilla en minut i dörröppningen.

»Stig på! -- --», sade hon med ett skälmskt leende.

Han sprang fram några steg på den mjuka mattan, 
som svälde under hans fötter, kastade sig ned på knä 
framför henne, omslöt hennes kropp med sina armar och 
lade hufvudet mot det mjuka sammetstyget.

Han visste icke hvad han gjorde -- --

Hon reste honom upp med ett mildt våld och kysste 
honom som en syster på kinden.

Då slog han armen om hennes hals och kysste henne 
våldsamt upprepade gånger.

Hon stod stilla och lät honom hållas.

»Tack för sist», sade hon. »Hur mår du nuförtiden?» 
frågade hon sedan.

»Du stygga, elaka -- --!» svarade han och hotade 
henne med fingret.

»Seså, nu glömma vi det som har varit», sade hon 
gladt, »hur tycker du jag har det?»

»Du bor ju som en prinsessa.»

Han såg sig omkring, beundrande.

»Vet du om, hvem som bekostat det här?» frågade 
hon i obesvärad ton.

»En grefve -- -- --»

Hon kunde inte hindra att hon rodnade.

»Ja, så går det, ser du.»

Nu skrattade hon högljudt.

»Det är annat än när du var på pensionen», sade han.

»Jag har haft muntert sedan dess, må du tro.»

Han såg en glimt af hetärens råa fröjd i hennes 
ansikte, när hon sade detta.

»Men mig sprang du ifrån» . . . framkastade han ånyo 
förebrående.

»Ja, ser du, jag tyckte du var en sådan pojke . . .»

»Men nu tycker du, jag är man?», sade han 
humoristiskt och sträckte på sig.

»Nu är du sådan jag vill ha dig?», sade hon och 
prässade sina läppar mot hans.

»När kör du bort mig?» frågade han och såg på henne 
med en blick, hvars glöd nästan förskräckte henne.

»Det får vi tala om sedan. -- -- Du kan vara lugn, 
så länge jag låter dig stanna -- -- kom nu, skall du få 
se mina andra rum.»

Hon steg upp och tog honom under armen.

Nu först märkte han att hon var i grossess. Han blef 
röd i synen som en förlägen skolpojke. Men hon låtsade 
icke märka det.

När de kommo in i sängkammarn, föll hon plötsligt in:

»Mins du den där natten, jag låg på hotellet?»
Han kastade sig på knä. (Sid. 271.)


Och så skrattade de hjärtligt åt det gamla minnet.

»Om jag hade råd, skulle jag ge dig en sådan här 
våning», sade han.

»Nu är du dum», svarade hon med den där cynismen, 
som kom åt henne ibland, »du kan få mig för mycket 
billigare.»

Och så skrattade hon som en dämon.

»Hvad du har förändrats, se'n jag sist såg dig», sade 
han och grep henne hårdt om lifvet.

»Nej vänta», hviskade hon, »nu skola vi äta först.»

»Och grefven?» frågade han ängsligt.

»Han har rest till Skåne.»

Därpå ringde hon på flickan att bära in téet.





NITTONDE KAPITLET.



Så hade då Wilmer ändtligen nått sitt mål.

Och han hade nått det i långt högre grad än han 
någonsin kunnat ana. Han förstod icke hvarifrån den 
kommit, denna flammande lidelse, som Olga uppenbarligen 
hyste för honom. Han hade icke begärt annat än att hon 
skulle kasta åt honom några små smulor, och hon 
tycktes gifva honom allt.

Hade hon under dessa år gått och i all 
hemlighetsfullhet gömt på sina känslor? Hade det värkligen varit 
ett maskeradt spel, detta förakt, hon visat honom. Hade 
hon kunnat vara så hungrig på det guld och det höga 
lefnadssätt, som hennes båda utvalda tillbedjare slösat på 
henne, att hon för dettas skull dödat hvarje atom af sitt 
innersta, värkliga tycke -- för att det sedan en gång 
plötsligen skulle gripa henne med hela sin intensiva kraft.

Så reflekterade han och frågade sig själf.

Men han måste slutligen besvara dessa frågor nekande. 
Ju längre han nu umgicks med henne, ju mera fick han 
klart för sig, att hennes sinnliga hänförelse ej ägde något 
sammanhang med slagen från hennes hjärta, detta hjärta, 
hvilkets veka känslor allaredan tycktes vara förbrända på 
hennes ödes offerbål.

Han förstod, att hon begagnade honom som en nätt 
liten leksak, som man för någon tid favoriserar till det 
yttersta, men en vacker dag kastar bort utom någon 
saknad. Han förstod, att hon lockat honom till sig blott af 
ett nyckfullt begär efter att kunna med ett hemligt och 
ömt kärleksäfventyr reta upp sina närver, som höllo på 
att förslappas i det något cirklade umgänget med hennes 
förnäme beskyddare.

Men hvad gjorde det honom. Han behandlade henne 
som om hon varit dödligt förälskad i honom. Han 
uppträdde fordrande och djärft. Han tvingade henne att våga 
det yttersta för att ge honom bevis på dessa varma 
känslor, som hon ville inbilla honom att hon ägde. Han lät 
ständigt förstå, att för honom var grefven en obetydlig 
bisak, hvars plånbok hon obehindradt kunde få länsa, men 
som hon för rästen skulle försöka att hålla på afstånd så 
mycket det var möjligt.

Och hon fann sig med en nästan naiv förtjusning i 
detta hans sätt att gå tillväga. Det var just så, hon hade 
önskat det. Hon hade behöft detta nya uppslag i sin 
tillvaro för att icke i ett trist ögonblick rymma ifrån 
alltsammans.

Hvilka dagar af spänning och uppfinningsförmåga blef 
det icke, när grefven kom hem från sin Skåne-resa! Det 
gälde att icke låta honom få den minsta aning om, hvad 
som tilldrog sig hos Olga, när han var frånvarande; ty 
hon insåg, att han skulle bli vild af svartsjuka, om han i 
minsta grad anade, att han ej fick ensam rå om henne, 
henne, som han måhända kostat på mer än någon af sina 
föregående.

Hennes möten med Wilmer måste ske midt på 
dagen. Dock hände det nu oftare än förr att grefven var 
borta under kvällarna och nätterna. Hon måste anstränga 
sig till det yttersta för att med alla möjliga knep locka 
ur honom en uppgift om, när han ej var att vänta, men 

obesväradt och ointresseradt, så att han ingenting 
misstänkte.

Oftast brukade Wilmer komma till henne om 
morgnarna vid tiotiden, när grefven lämnat henne för att taga 
sin vanliga morgonridt. Hon låg kvar och inväntade 
honom. Han lade sig på platsen bredvid henne, där det 
ännu var varmt efter den förre. Och så kunde de ligga i 
långa stunder och skratta och gyckla öfver honom, som 
de bedrogo och hvilken nyss hade legat på hennes 
mjällhvita arm. Hon talade om, huru ömt hon bedt honom 
stanna kvar, fastän hon hållit på att bli utom sig af otålighet 
öfver hans påhängsenhet att ligga där så länge.

Den, som under denna tid utgjorde hennes trogna 
lifvakt, var tjänsteflickan, i hvilken hon funnit en särdeles 
vaksam och förståndig hjälparinna. Wilmer och hon hade 
öfverenskommit om ett tecken utanpå tamburdörren, en 
liten fyrkantig hvit lapp, som placerades på en obemärkt 
plats. Fans lappen där, var grefven gången, och Wilmer 
kunde ogeneradt ringa på; syntes icke lappen till, fick 
han vänta så länge. Det var pigan, som samvetsgrant 
skötte signaleringen.

I sin otålighet brukade han ofta få gå förgäfves. Det 
hände ibland om morgnarna, att lappen inte fans där förrän 
fjärde eller femte gången, som han var uppe i farstun. 
När han då ändtligen slapp in, kunde han visa en i hög 
grad misslynt min och till hälften småträta på Olga för 
att hon inte kunde ställa om, att han ej behöfde gå och 
vänta hela förmiddagarna. Och hon bad honom så 
ödmjukt om förlåtelse, sade någonting om »den där 
odräglige karlen, som envisades att ligga kvar om morgnarna 
-- det kunde väl vara nog, att hon fick ha honom hela 
nätterna» och sökte med de ömmaste smekningar få bort 
hans misslynthet.

Ett par gånger hade han mött grefven, när denne gick 
ner, i trappan. Han kunde ju vara säker på, att den 
afskedade älskaren icke kände den väntade, men han hade 

inte kunnat hjälpa, att han rodnat starkt. Han hade sjukt 
samvete.

Wilmer var värkligt svartsjuk på sin förmögne rival. 
Han hatade honom därför att det var han, som gaf Olga 
detta, hvilket han önskade att hon skulle ha honom själf 
att tacka för. Han ville haft honom fullständigt bort, om 
detta icke varit alldeles omöjligt. Men stötte de samman 
som medvetna motståndare någon gång, då skulle han 
kunna mörda honom i sitt raseri.

Ty han dyrkade Olga nu lika mycket som förr, ja 
kanske ännu mera. Hon var hans absoluta, ljusomstrålade 
ideal af all kvinlig skönhet och af alla kvinliga passioners 
dårande behag. Han hade öfvergifvit alla de andra. 
Deras ansikten hade fördunklats inför Olgas fina, bleka profil, 
deras koketteri förbleknat inför hennes raffinerade 
älskogsspel. Hon ägde hans tanke hvarje minut, hon hade 
eröfrat hela hans väsen. Om nätterna låg han ensam hemma 
hos sig och drömde om henne, om dagarna firade han 
kärleksfäster i hennes våning.

De hade förutsett alla eventualiteter.

Det fans emellan köket och tamburen en stor 
garderob, där Olga förvarade det viktigaste af sina toaletter. 
Där hade de på golfvet lagt filtar och kuddar. Det var 
öfverenskommet att Wilmer skulle taga sin tillflykt dit, 
ifall de skulle blifva öfverraskade af grefven eller någon 
annan, som de fruktade. En gång hade han också fått 
ligga där inne i öfver två timmar. Det var en gång då 
grefven alldeles oförberedt kommit upp ett slag på 
middagen.

Juliette hade Olga vigt in i hemligheten. Hon hade 
bara skrattat med glaskulorna och sagt några rättvisans 
ord, om hur bra hon tyckte det var, »när vi kunde lura 
männerna, de, som eljes alltid bruka lura oss.» Hon brann 
af otålighet att blifva presenterad för den unge studenten. 
Olga hade lofvat att ställa om så de sammanträffade ibland.

Detta hade också flera gånger skett. När Olga och 
Wilmer ätit frukost vid ett-tiden -- hon bjöd honom nästan 

regelbundet på frukost -- brukade Juliette komma upp. 
Hon hade en särskild lång ringning, så att de innevarande 
icke behöfde blifva ängsliga för hvem det var. Olga tog 
fram vin och så kunde de sitta i timtal och språka och 
skämta.

På Wilmer hade hans förbindelse med Olga i en viss 
riktning ej haft något dåligt inflytande. Han hade nästan 
fullständigt dragit sig ifrån sitt förra utelif. Olga upptog 
så hela hans själslif, att han icke behöfde någon annan 
eller något annat. Hans ekonomi hade därför börjat att 
repareras en smula. Han behöfde aldrig kosta på Olga 
någonting, hon hade sagt det bestämdt, ty hon förstod, att 
han var i trångmål. Här var det hon, som gaf, 
fullständigt och frivilligt. Hon hade till och med erbjudit sig att 
låna honom en mindre summa en gång. Han hade 
bestämdt nekat att taga emot den, men hon hade i 
öfversvallande välvilja tvingat honom därtill. Först hade han 
tyckt, att det var försmädligt, men när han nästa gång 
behöfde mynt, gick han länge och funderade på, om icke 
han skulle kunna be henne, att hon hjälpte honom en 
gång till.

***

Det var med en oerhörd tillfredsställelse, som Brun 
hade läst den uppseendeväckande tidningsartikeln »Ett 
drama på Regeringsgatan». Det riktigt sjöd af glädje inom 
honom, och hans läppar drogo sig till ett triumferande 
leende. Det var just på den vägen, han skulle hämnas den 
smälek, de tillfogat honom, dessa bägge. Det gick till 
och med bättre än han beräknat.

När han samma dag kom på teatern, hade man 
allmänt talat om den sensationella händelsen och undrat om 
den värkligen var sann eller blott en tidningsanka.

»Jag har hört det berättas af en, som åsåg 
uppträdet», hade han svarat med en öfvertygande min.

Han visste ju så väl, att det måste ha tillgått just på 
det sättet, så att en dylik liten osanning kunde han nog 
utan några samvetsskruppler göra sig skyldig till.

»Har du?» hade man frågat och skockat sig omkring 
honom för att få höra några detaljer, som inte stod i 
tidningen. Och han hade småskrattande diktat upp en hel del 
småsaker ur sin fantasi.

»Sa' han 'sköka' åt henne?»

»Jojomen, det hade hörts långt på gatan, han hade 
skrikit riktigt hårdt», hade han svarat.

»Nå vet du, hvilka det var?» hade man frågat vidare.

»Naturligtvis», hade han svarat med en öfverlägsen 
min öfver att han var så väl underrättad, »det var en 
grefve von Reiers och hans vackra älskarinna . . .»

Det var just det, han ville ha ut. De skulle sättas 
på det smygande skvallrets och skandalens skampåle. Det 
skulle bli hans väl beräknade hämnd.

Och han lyckades därmed. Namnen flögo snart öfver 
hufvudstaden och öfverallt gjordes de till föremål för 
gyckel och spydigheter.

Det var Brun, som hade haft trådarna i sin hand.

Han hade betalt en detektivpolis för att denne skulle 
taga reda på, hvart den tokige kandidaten höll hus. 
Detektiven hade också lyckats att få reda på hans adress. 
Han hade hyrt sig ett litet enskildt möbleradt rum långt 
ute på Söder.

En dag hade skådespelarn tagit en droska och rest 
ut till honom. Han hade haft nog tur att träffa honom 
hemma.

Till en början hade kandidaten visat sig absolut 
afvisande. Han hade bara gått och mumlat argsinnigt för 
sig själf och alltför tydligt visat, att han inte ville inlåta 
sig i några som hälst resonnemanger.

Men skådespelarn hade förstått att taga honom från 
den lämpliga sidan. Han hade utan att låta sig störa 
oafbrutet pratat hit och dit, tills han slutligen fann några 
ord, som ryckte den tokiges uppmärksamhet till sig. Det 
gälde, att man borde söka rädda Olga från hennes 
förnedrade ställning.

»En utaf oss borde taga och gifta sig med henne», 
hade han sagt i en mycket allvarlig ton.

Och då hade kandidaten sett på honom med en 
genomborrande blick.

När han så fick hans uppmärksamhet, hade han 
hetsat upp honom allt vidare.

»Gå till henne», hade han sagt, »ställ er nedanför 
trappan och passa på henne en gång, när hon skall gå ut 
eller in. Spring fram . . . grip henne i armen och skrik 
henne i örat, så hon hör det: 'Mig måste du följa med, 
ty det är jag, som vill dig väl’ . . . eller något dylikt. Gör 
det», hade han sagt med ett allvarligt deltagande tonfall 
och med hela den dramatiska klang, hans röst var mäktig, och 
som droppvis drypit sig in som smält vax i dårens 
föreställning, »och Ni skall fylla en stor och vacker 
mission . . .»

Den andre hade inte svarat ett ord. Han hade 
endast stått och betraktat den talande en lång, lång stund. 
Och han tycktes ha fattat ett energiskt beslut, som med 
lugn styrka återspeglade sig i hans annars så oroliga ögon.

När Brun kommit ned på gatan, hade hela hans 
ansikte strålat af en djefvulsk skadeglädje. Han var nöjd 
med sig själf. Hans dramatiska uppträdande hade till och 
med betvingat en dåre. Han hade vunnit en slags 
scenisk triumf af främsta slag. Det var kanske den 
duktigaste roll han spelat någon gång. Han var öfvertygad om 
att han vunnit sitt mål. Den sluskige tokern skulle 
antasta Olga -- -- han var säker därpå. Han hade gett 
honom en impuls, som skulle tvinga sig fram till 
handling.

Vi ha också sett, att hans förmodan var riktig. 
Hetsad af Bruns besök, hade den stackars kandidaten 
bevakat gatan omkring Olgas hus i flera dagar, och när hon 
en dag kom åkande i sitt fina sällskap, hade han ryckt 
fram och angripit henne -- -- --

Brun hade endast räknat ut, som i det föregående är 
sagdt, att genom sin plan ställa till en privat skandal och 
störa Olgas »lugnt -- han hade icke kunnat förmoda 
eller vågat hoppas, att det skulle komma i tidningarna.

Men när det gjort detta, när en smart notisjägare af 
en slump varit i närheten och genast burit fram det till 
en känd notistidning, då hade hans seger blifvit långt 
fullständigare, och då fick han ögonblickligen fast i den 
tanken att låta tungornas giftiga makt föra den intressanta 
händelsen vidare. Och hufvudsakligast från hans teaters 
kulisser flög därför grefve von Reiers' och Olgas namn ut 
till kaféerna, promenaderna och sladdrets mångtaliga 
sällskapskretsar.

Olga hade icke mycket ondt af det, hon vistades 
nästan ständigt inne, men Juliette bar fram till henne 
underrättelsen om, huru man sysselsatte sig ute i staden 
med hvad som skett utanför hennes bostad.

Hon ryckte på axlarna åt det.

»Låt dem skvallra», sade hon, »det rör inte mig.»

Och strax därpå kom hennes nya förbindelse med 
Wilmer och undanträngde med sina pikanta sidor alla andra 
tankar.

Obehagligare berörd utaf det var grefven. Han hörde 
hviskningarna rundt omkring sig och förstod, hur 
skvallret ansträngde sig för att göra honom -- den till 
samhällsställningen mest framskjutne -- till hjälte i en 
skandalhistoria, hvars dyningar skulle kunna gå öfver hans 
namn och familj. Förargligheten af att på det sättet 
blifva offentligen omtalad var det också, som hufvudsakligast 
bidragit till att han gjort sin sydliga resa, fastän han 
inför Olga framstält en biomständighet som den egentliga 
och enda orsaken. Han hoppades att dämpa pratet, om 
han försvann under någon tid.

Aldrig ett ögonblick drog han någon misstanke, att 
den vridne kandidaten hade någon pådrifvare i sitt 
oförsynta, skandalösa uppträdande mot Olga. Han var 
öfvertygad om, att denne handlat af fullkomligt eget initiativ 
för att efter sin rubbade hjärnas plan taga hämnd på den 
kvinna, som genom sitt handlingssätt gifvit nådestöten åt 
hans förstånd och lifsglädje. Han kände ju till hans 
historia, Olga hade redogjort för den.

Han drog emellertid den slutsatsen, att den 
obehaglige karlen ej skulle nöja sig med det skedda utan 
återkomma vid lämpligt tillfälle. Han hade frågat Olga, hvad 
hon trodde därom och äfven hon hade haft samma mening. 
Men hon hade ryst vid tanken på att åter blifva angripen 
af denna trashank, som en gång varit hennes bäste vän.

Grefven hade emellertid fattat beslutet, att vid sin 
hemkomst underrätta polismakten -- han var personligen 
bekant med polisens ledande män -- om så pass många 
detaljer af saken, som voro nödvändiga, samt ombedja, att 
de på Regeringsgatan vid Olgas hus patrullerande 
konstaplarna fingo ha ett vaksamt öga på trakten och söka på 
lämpligt sätt och i god tid undanskaffa den där 
vagabonden -- han beskref hans utseende, det hade inbränt sig 
äfven i grefvens minne -- ifall han händelsevis skulle 
uppenbara sig ännu en gång. Grefve von Reiers hade med 
sin förmögenhet tillräcklig pondus för att en dylik 
begäran skulle till fullo respekteras.

Till Olga nämde han ingenting om detta, han var så 
hänsynsfull, att han ej ville underrätta henne om, att han 
stälde hennes barndomsvän under en polisuppsikt, hvilken 
utan tvifvel skulle leda dithän, om han ännu en gång lät 
höra af sig som sist, att han blef inspärrad på ett 
hospital eller en försörjningsinrättning. Men när han kom hem 
från sin resa satte han tanken i värkställighet och 
bemöttes också med en bifallande aktning, hvarefter han ansåg 
sig ha tämligen väl skyddat Olga för ett nytt öfverfall.

***

Poliskonstaplarna, som patrullerade på 
Regeringsgatan måtte emellertid haft en tämligen svag vilja att 
upptäcka »tokige doktorn» med paraplyet, ty åtta dagar hade 
icke förflutit förrän han infann sig på sin vanliga plats 
utanför Olgas port.

Han stod där icke länge, men det gick dock ingen 
dag därefter, då han icke strök förbi och kikade uppåt 
fönstren.

Hvad ville han?

Han ville ånyo träffa henne, han ville ånyo säga henne, 
hvad hon var för en, och fordra att hon skulle följa med 
honom bort från detta skökonäste, där hon dvaldes.

Vi sågo, att han vid slutet af den händelse, som 
tidningen benämde »dramat på Regeringsgatan», fattades af 
en förlamande reaktion efter sitt nyss förut så vilda 
framryckande. När folkhopen samlats och han sett Olgas 
vanmakt, hade han plötsligt fått en känsla af feghet och 
rädsla, som han omöjligen kunde motstå, och därför sökt att 
obemärkt komma undan. I en veckas tid hade denna 
skygga feghet varat, men sedan hade han repat mod. Han 
hade återtagit sina vanliga promenader och åter börjat 
rufva öfver Olga och hennes förhållanden.

När han en dag kom hem och öppnade dörren, föll 
ett visitkort ned på golfvet, hvilket suttit instuckit i 
dörrspringan.

Han kastade en blick på det med en sorglös 
likgiltighet. Då han läst första raden fattades han emellertid af 
en viss nyfikenhet.

Det var skådespelarns visitkort. På dess baksida stod 
följande, skrifvet med blyerts:

»Glöm inte, att Ni till hvad pris som hälst måste 
rycka den unga kvinnan ur den samvetslöse grefvens klor! 
Glöm inte er plikt! Ni har en mission att fylla! Ansträng 
er till det yttersta. Ni var ej hemma, då jag sökte er, 
men vi träffas en annan gång.»

På det sättet gycklade den sluge aktören med den 
sinnesrubbade kandidaten.

Men den sistnämde tog det ej som gyckel. Det var 
ett starkt värkande gift, som dröps i hans själ. Det satte 
hans sinnes vågor i svallning, det göt olja på den 

hämndens och förtrytelsens eld, som ånyo började flamma upp 
inom honom. Det eggade och sporrade honom att ånyo 
söka få träffa henne, att få slunga några dömande ord i 
ansiktet på henne och som en skräckinjagande vålnad träda 
emellan henne och hennes köpare.

En sådan värkan hade också Brun beräknat. Han skulle 
nog veta att fullfölja sina hämndplaner. Den tokige hade 
just kommit lagom för att blifva hans värktyg.

Som sagdt, kandidaten började ånyo uppehålla sig i 
närheten af Olgas bostad.

Men det tycktes vara omöjligt för honom att få syn 
på henne. Icke en enda gång hade han sett henne gå ut 
eller in, fastän flera dagar förflutit.

Då beslöt han sig en förmiddag att uppsöka den 
syndiga fågeln med de vackra fjädrarna i dess eget bo. Hans 
vanliga skygghet hade hitintills hindrat honom härifrån, 
han hade haft en betvingande rädsla för att lämna gatans 
fria område, men hans längtan efter att få träffa Olga blef 
till sist så helt dominerande, att det undanträngde alla 
andra känslor och själsstämningar.

Med smygande steg och lurande blickar gick han 
uppför trappan från gatan. Han kastade en misstrogen blick 
tillbaka, alldeles som om han väntat, att någon skulle 
komma och våldsamt draga honom dit ut igen.

Därpå började han ånyo stiga framåt. Han såg ut 
som en tjuf, som var på språng efter byte.

När han kom upp i första våningen gick han från 
dörr till dörr. Där fans icke det namn, han sökte.

I det samma kom en af hyresgästerna och gick 
nedför trappan. Kandidaten kröp hastigt in i ett hörn. Han 
tycktes vilja dölja sig. Den andre betraktade honom med 
misstänksamma blickar.

Så fort han blef ensam igen, smög han sig uppåt. I 
andra våningen såg han på ett visitkort: Olga Löfborg. 
Det stod där i guldbokstäfver på ett blankt litet kort.

Det var alltså här, den greflige röfvaren höll henne 
fången.



Den likgiltighet för yttre ting, som annars vanligtvis 
gaf det slöa uttrycket åt hans ansikte, var i ett ögonblick 
försvunnet. Hvarje muskel i hans ansikte förvreds i otämdt 
raseri. »Ni har en mission att fylla! Ansträng er till det 
yttersta» -- det var skådespelarns ord, de ringde i hans 
öron som stormklockors ljud och piskade hans hjärna.

Utan att ett ögonblick besinna sig lade han tummen 
till den elektriska knappen och tryckte till med en fart 
och en styrka, som om han ville spränga 
ringledningen -- --

Wilmer hade kommit för en timma sedan. Olga hade 
då redan varit uppstigen och gått omkring och ordnat i 
rummen, iklädd sin eleganta morgonrock.

De hade genast slagit sig ned vid frukostbordet, som 
stod iordningdukadt, väntande på Olgas unge 
gratiskurtisör.

»Har han varit hos dig i natt?» hade Wilmer frågat.

»Ja, naturligtvis! Han tråkar ut mig med sin 
efterhängsamhet», hade Olga svarat med en gäspning.

Wilmer satte just skeden med obesvärad 
glupskhet i en läcker skinkomelett, som Olga räckte honom, då 
den förfärliga ringningen ljöd som ett åskslag genom 
våningen. Olga blef så förskräckt, att hon släppte fatet, 
som föll pladask på duken, och Wilmer flög upp från 
stolen, tagande ett par steg mot köket, där den räddande 
garderoben var belägen.

»Hvem f--n kan det vara», sade han argt och 
missnöjdt öfver att bli afbruten i sin behagliga sysselsättning, 
»det är väl aldrig grefven, som behagar skrämma folk på 
det här sättet.»

Olga hade blifvit mycket blek. Hon svarade 
ingenting, hon funderade några ögonblick. Hon sökte att finna 
någon utgångspunkt för ett antagande, hvem det kunde 
vara, som på detta lika ovanliga som ogrannlaga sätt 
signalerade sin ankomst.

Som en ingifvelse såg hon kandidatens 
skräckinjagande drag framför sig i fantasien. Det var naturligtvis 
galningen, som ånyo trängde sig på henne. Hvilken 
annan kunde det vara, som uppträdde på detta brutala sätt.

»Var stilla, jag anar hvem det är... det är inte 
grefven», kastade hon hastigt fram åt Wilmer och skyndade 
ut i köket för att förbjuda tjänsteflickan att gå och öppna.

Men hon kom för sent. Hon hörde redan 
tamburdörren öppnas och ögonblicket därefter hörde hon ett störande 
oväsen ute i tamburen. Det var pigan, som ville hindra 
den sluskige mannen att stiga på, hvilket denne under 
orediga ord, lågande blickar och häftiga åtbörder fordrade 
att få göra.

Olga stod i val och kval, huruvida hon skulle gå ut 
eller ej. Hon kunde inte låta oväsendet, som blifvit allt 
högljuddare, fortfara, men hon drog sig oerhördt för att 
ånyo stöta samman med den besynnerlige mannen.

»Jag skall in . . . jag skall tala med den lastfulla 
varelsen», hörde hon en hes, genomträngande röst.

Hon kände en rysning genomfara sig. Var det 
himlen själf, som straffande sände denne olycklige man?

Hon började att frysa, så att tänderna skallrade.

»Hvad är Ni för en galning . . . skäms Ni inte . . . gå 
genast er väg, annars skall Ni få med polisen att göra . . .» 
hörde hon tjänsteflickan ropa.

Det lät som om de brottats därute. Hon kunde 
omöjligen låta det få fortfara.

Wilmer kom efter henne. Han såg pä henne med en 
frågande blick som om han begärt en befallning från henne, 
antingen han skulle gömma sig eller gå ut och hjälpa till 
i korridoren.

Olga förstod hans tysta fråga.

»Var du stilla», sade hon, »jag går ut själf. Jag anar 
hvem det är, som ställer till det här spektaklet.»

Hon öppnade dörren. Det var en syn, hon såg, som 
under andra förhållanden skulle värkat utomordentligt 
komisk, men som nu för henne tedde sig allt annat än 
roande.

Den manhaftiga tjänsteflickan hade fattat kandidaten 
i kragen och sköt honom af alla krafter bakåt. Fastän 
han ej var klok, tycktes han dock anse det under sin 
värdighet att på något sätt gå anfallsvis till väga mot sin 
kjortelbeklädda motståndarinna. Han inskränkte sig till 
att endast parera hennes anfall.

Utanför dörren hade hon emellertid ej fått honom. 
Han hade fattat ett riktigt krampaktigt tag i dörrposten, 
och där han stod, var han omöjlig att rubba.

När pigan hörde dörren gå, vände hon hufvudet mot 
densamma. Då hon såg, att det var Olga, som kom ut, 
släppte hon genast sitt handfasta grepp i kragen och 
skrek med gäll stämma, pustande af ansträngningen:

»Det är en karl, som är tokig . . . Han säger, att han 
skall in och slå fröken . . .»

Olga ryckte till. Slå henne? Var det på det sättet, 
som den stackars kandidaten ville hämnas på henne? Var 
han så hätsk i sin förnuftslösa vrede, att han med 
våldshandlingar ville gå henne inpå lifvet?

Hon tog ett steg framåt.

Hon sade inte ett ord, hon stod stilla och endast 
betraktade honom skarpt. Det såg ut, som om hon velat 
betvinga hans våldsamhet med skärpan från de stora 
ögonen, liksom djurtämjerskan tvingar tigern till lydnad med 
styrkan af sin blick. Hon var så blek som om hvarje 
blodsdroppe flytt från hennes ansikte.

Äfven kandidaten hade tagit ett par steg mot henne, 
men när han mötte hennes blick stannade han -- som ett 
tämdt vilddjur.

Så stodo de en lång stund midt emot hvarandra, 
seende hvarandra i ögonen.

Tjänstepigan hade dragit sig bakom Olga och 
betraktade den för henne oförklarliga situationen med en 
gränslös förvåning.

Olga insåg, att hon måste säga någonting. Med hvad?

Och skulle hon, som förr, säga du åt denna trasiga 
gestalt med sitt rufsiga skägg och sina smutsiga 
anletsdrag?

»Gå!»

Det var allt, hvad hon förmådde framstamma. 
Hennes blick blef bedjande, då hon uttalade detta enda ord, 
och det låg också mera en bön än en befallning i 
hennes ton.

Men på kandidaten värkade det som ett piskslag. 
Det bröt i sekunden den förlamning, som Olgas ögon 
försatt honom uti, och dref åter den hämndgiriga och 
hatfulla vilddjursnaturen fram i hans viljekraft.

Han lyfte sitt gamla paraply, som han alltjämt hållit 
i handen, högt i luften och kastade det med våldsam fart 
framför hennes fötter.

»Nej, du onda kvinna, jag går inte härifrån . . . förrän 
du följer med», skrek han, under det att ögonen glödde 
af raseri.

När paraplyet med en stark smäll slog mot golfvet, 
hade Olga blifvit förfärligt rädd och gifvit till ett högt rop 
af skrämsel. Vid hans hotfulla ord stegrades hennes rädsla 
ännu mera, och hon kände hela sitt mod och sin 
behärskning totalt försvinna.

Hon vände sig hastigt om, stötte undan pigan och 
flyktade inåt rummen som en af jägaren förföljd fågel.

Stora tårar fylde hennes ögon, hon kunde icke hindra, 
att de tvingade sig fram mot hennes vilja. Hon skulle 
kunna ha varit stark inför hvilken annan person och i 
hvilken annan ställning som hälst, men när hon såg denne 
rasande man med sitt simpla yttre och erinrade sig i 
barndomsminnenas romantiska belysning hvad han förut varit 
och hvad de varit för hvarandra, så öfvergaf 
sinnesnärvaron henne och hon kände en vemodig, kväfvande 
känsla gripa som en hand af järn omkring hjärtat.

När kandidaten såg, att hon äfven denna gång blef 
rädd för honom och när han hörde henne där inifrån 
uppgifva några starka snyftningar, tycktes det utöfva samma 
inflytande på honom som när rofdjuret luktar blod. Han 
blef icke blödig och feg som nere på gatan, då han såg 
en mängd nyfikna blickar omkring sig. Han började känna 
en hänsynslös åtrå efter att trampa ned i stoftet denna kvinna, 
som snyftade därinne. Han började känna ett roflystet, 
vildt begär efter att få se henne bada i tårar och 
kvidande bedja honom, den förorättade hämnaren, om 
förskoning.

Han rusade in efter henne med gnisslande tänder och 
fradga mellan de bleka läpparna. 

Den förskrämda tjänsteflickan sökte att fatta honom 
i armen.

»Hvad tänker Ni göra, människa?» ropade hon. 

Men han slängde handlöst undan henne med en styrka, 
som vreden nu stegrat till en omänsklig grad, och stod 
snart intill Olga med knutna händer, färdig att slå till.

Olga såg på honom med en blick, som var stel af 
förskräckelse. Hon vände hufvudet än åt det ena hållet 
och än åt det andra liksom för att upptäcka någon 
tillflyktsort ur sin gräsliga klämma.

I det samma visade sig Wilmer i dörren. Han hade 
förut hållit sig undan i en vrå och endast varit en tyst 
åskådare till uppträdet. Men när han såg den af honom 
okände, rasande mannen färdig att låta sina knutna 
händer falla ned på den kvinna, hvilken nu var hans 
hängifna älskarinna, dref honom både hans heder och hans 
känsla att söka beskydda henne.

När Olga fick syn på honom, föreföll det, som om 
hon i sin starka sinnesrörelse för några ögonblick glömt 
bort, att han fans hos henne, men att hon nu tog det som 
en skickelse af försynen och kände en varm glädje öfver, 
att han kom som en räddare.

»Julius . . . hjälp mig . . .»

Det lät som ett nödrop från en, som håller på att 
drunkna.

Den unge mannen kände sitt hjärta vibrera af glädje 
och manlig stolthet, när han hörde den vackra flickan 
med ögonen våta af tårar och med darrande röst anropa 
honom om hjälp.

Innan kandidaten ens hann att vända sig mot sin nye 
motståndare, hade Wilmer sprungit fram och slagit sina 
armar om kandidatens. Han beräknade att på det sättet 
binda hans motståndskraft och draga honom bakåt från 
Olgas granskap.

Men den unge studenten hade i sin hjältemodiga 
ifver troligen icke beräknat, att han hade att göra med en 
dåre, som i sitt vilda raseri utvecklade en långt större 
styrka än en vanlig människa.

Med ett enda ryck hade kandidaten befriat sig från 
den anfallande och vändt sig med ansiktet mot denne.

I den blick, med hvilken han mätte Wilmer, låg i 
första ögonblicket mera förvåning än vrede. Den 
stridslystne studenten kunde därför icke genast få en 
uppfattning af sinnesbeskaffenheten hos den, som han angripit. 
Han förstod icke, att det var en man, som i sin virrighet, 
i sin lifsförtviflan och i sitt till en förfärande grad 
uppdrifna raseri mera liknade ett blodtörstigt vilddjur än en 
människa.

Och på grund af denna sin okunnighet samt för att 
visa Olga, att han ägde mod, gick han ännu en gång 
kandidaten in på lifvet och sökte ånyo fatta honom i 
armarna för att vräka ut honom.

Olga hade lagt båda händerna på en stolskarm och 
inväntade med skälfvande oro, hur den ojämna striden 
skulle utfalla. Hon tänkte ett ögonblick att ropa på 
pigan att gå efter polis, men hon insåg att det blef en 
förfärlig skandal.

När kandidaten betraktat Wilmer några sekunder, 
hväste han, medan ansiktet förvreds af ett sataniskt löje:

»Kommer du från sängkammarn . . . hva’ . . . hur många 
har hon . . .?»

Då han märkte att Wilmer ånyo anföll honom, 
syntes han anfäktas af ett ännu vildare lynne än förut.

Han var hemsk att skåda. Den hvita fradgan rann 
från mungiporna, ögonen tycktes vilja kasta sig ut från 
sina hålor och kroppen buktade sig som på tigern, när 
han är färdig att taga språnget.

Olga såg att hans smala, smutsiga fingrar trefvade i 
en af byxfickorna.

Hon genombäfvades af en ryslig aning; hon kände, 
hur kallsvetten trängde sig ut i porerna. Hon ville rusa 
fram, men benen nekade att göra tjänst . . .

Kandidaten hade dragit fram en stor slidknif. De 
seniga fingrarna omslöto skaftet som ormar. Bladet glänste 
som om det varit nyslipadt.

Wilmer tog några steg bakåt. Han hade blifvit 
gulblek i ansiktet som ett lik och ögonen betraktade 
knifbladet med ett uttryck, hvars fasa trotsar hvarje 
beskrifning.

»Han mördar mig!» stammade han, »Olga . . . rädda . . .»

Olga tog ett par steg och kastade sig framstupa för 
att omfatta den galnes ben.

Men hon kom för sent.

Förd af den »tokige doktorns» af vreden styrda arm 
hade ett långt stycke af knifbladet redan begraft sig i 
Wilmers bröst.

Med ett fasansfullt skri hade han sjunkit ned på den 
dyrbara mattan, å hvilken blodet rann från han kläder.

Pigan, som blifvit halft från vettet af förskräckelse, 
hade emellertid instinktmessigt sprungit ut i förstugan och 
slagit alarm. »Hjälp, hjälp . . . de mörda . . .» hade hon 
skrikit med full hals.

Både nedifrån och uppifrån de olika våningarna 
strömmade folk till med nyfikna och förskrämda ansikten.

Några af de besinningsfullaste karlarna rusade in, dit 
den vettskrämda tjänstflickan pekade. De sågo en syn, 
som de aldrig glömde.

I det eleganta rummet hade ett förfärligt drama 
utspelats. Det sågo de.

Iklädd en dyrbar morgonrock och med utslaget hår 
låg en ung kvinna framstupa på mattan. Ett par fot från 
henne låg en sprättigt klädd ung man, likblek och med 
kläderna genomdränkta af blod, dragande tunga, korta 
andedrag. Midt emellan dem stod en ruskigt klädd 
mansperson med en blodig slidknif i handen. Hans ansikte var 
pregladt af det retade vansinnets hemska vrede och i ögonen 
lästes en egendomlig tillfredsställelse öfver en medvetet 
utförd bragd -- --

Hetsad af skådespelarns listiga ord hade »tokige 
doktorn» ändtligen fått släcka sin glödande hämnd i blod.

Men den träffade den jämförelsevis oskyldigaste.

Knifven var ämnad åt Olga -- skökan -- eller åt 
grefven -- kvinnoröfvaren --, men ödet ville, att dess 
klinga skulle träffa den unge studenten, som hon lockat 
till sig och som den vansinnige mördaren sett för första 
gången.

Det var från detta offer, som nu vred sig i 
dödskampen, som kandidat Höglund en gång mottagit brefvet, 
hvilket förde honom in i aktören Bruns sängkammare.

Det hade händt mycket sedan dess -- -- --





TJUGONDE KAPITLET.



Den uppskakande händelse, som utspelats en förmiddag 
vid tolftiden i den sköna mätressens våning, stod 
redan utförligt omtalad samma dag i hufvudstadens 
aftontidningar.

Alla namn voro uppgifna enligt polisrapporten. Där 
stod, att mördaren var häktad och att han tydligen var mindre 
vetande. Där stod namnet på den dam, som disponerade 
våningen, och att hon icke hade något bestämdt yrke, 
men att hon dock ej var något hos polisen antecknadt 
fruntimmer. Där stod, att den mördade var en ung 
student, son till en godsegare i Stockholmstrakten, och 
att han aflidit en kort stund efter läkarens ankomst, 
oaktadt de största ansträngningar gjorts för att rädda 
honom.

Grefve von Reiers åt denna dag sin middag ute i 
staden. Tillsammans med sin kusin, den spirituelle baron 
Vahlenstjerna, en af gästerna, som vi minnas, vid Olgas 
första bjudning, hade han beslutat sig för att spisa å 
Grand Hotell, där det för dagen var taffelmusik.

De båda distinguerade herrarne slogo sig ned vid ett 
af fönstren. En af kyparna kom och öfverräckte med en 
djup bugning matsedeln.

Efter att en längre stund ha studerat de olika 
maträtterna -- Vahlenstjerna var en riktig gourmet -- gåfvo 
de kyparen hvar sin order och stego sedan upp för att 
taga bränvinsbordets variationer i skärskådande.

Just som de gingo tillbaka för att åter slå sig ned 
på sina platser vid fönstret, hörde de en för dem okänd 
herre yttra till en dam, som var i hans sällskap:

»Det var en hemsk ogärning . . .»

»Ja, nu skola de få någonting att prata om», inföll 
damen.

»Hvad t--n var det, som de talade om; har du hört 
någonting, som skett?» frågade baron Vahlenstjerna, i det 
han gjorde ett snitt i fågelsteken, som kyparn framsatt, för 
att känna, om den var acceptabel. Han åt aldrig soppor, 
för sådana hade han i allmänhet en panisk 
förskräckelse.

»Nej, sannerligen jag det hört. Jag förmodar, att det 
är en liten skandalhistoria igen», svarade grefven med ett 
ironiskt skratt.

Baron Vahlenstjerna förstod, att han syftade på den 
där tidningshistorien om honom själf, och inföll skrattande:

»Måtte de bara den här gången ha satt ut namnen, så 
att det blir riktigt njutbart.»

Snart hade de glömt bort hela saken och fördjupade 
sig med intresseradt välbehag i kökets läckerheter, endast 
då och då bytande några lätta repliker.

»Nå, din lilla charmanta 'grefvinna', hon mår 
förträffligt, hoppas jag?» frågade baronen med pikant tonfall.

En svag skiftning i rödt for öfver grefvens ansikte 
-- han tänkte på Olgas hafvandeskap, i hvilket han själf 
icke hade någon del, och hvilket han sökt hemlighålla för 
sina manliga vänner genom att på sista tiden alldeles 
uraktlåta att invitera dem till henne. Hans rodnad var dock 
så flyktig, att baronen ej märkte den.

»Förträffligt», svarade han i likgiltig ton.

När de slutat måltiden, gingo de in i kaféet för att 
dricka kaffe.

»Skaffa mig en aftontidning», bad grefven serveringsfröken 
och klappade henne förtroligt på handen.

Han fick genast det begärda.

Nonschalant vecklade han upp det stora tidningsbladet 
för att genom en öfverskådande blick taga reda på, 
ifall där fans något af så pass stort intresse, att det kunde 
vara värdt taga del utaf.

Nästan ögonblickligen föllo hans ögon på en artikel, 
inskjuten på en framträdande plats, som i feta stilar bar 
följande öfverskrift:

Ett uppseendeväckande mord i hufvudstaden.

-- -- --

»Aha», afbröt han läsningen, i det han vände sig mot 
baronen, »där ha vi ju, hvad vi sökte.»

»Hvad handlar det om?» frågade baronen.

»Jag skall se efter . . . rubriken är åtminstone rafflande», 
svarade grefven nästan litet muntert och fäste ånyo 
blicken på tidningsartikeln.

Han hade icke läst många rader, förrän han undergick 
en förvandling så plötslig och stark, att hela hans 
varelse berördes därutaf.

»Hvad går åt dig?» frågade baronen och betraktade 
honom med den mest oerhörda förvåning.

Han hade blifvit blåsprängd i ansiktet, munnen fick 
ett drag, som uttryckte någonting mellan den största sorg 
och den största vrede, och händerna skälfde, så att 
tidningspapperet fladdrade som om det berörts af 
vindkastningar.

»Det är inte möjligt -- -- det måste vara en dikt», 
hviskade han fram med förvriden stämma, under det han lät 
tidningen falla till golfvet och stirrade framför sig med 
frånvarande blick.

»Hvad är det, hvad har händt?» frågade baronen och 
ryckte tidningen till sig.

Han läste några rader. Det var beskrifningen på 
mordet i vackra Olgas eleganta sal. Hvarje namn stod 
utsatt, gatans namn och husets nummer likaså. Intet 
misstag kunde föreligga. Någonting dylikt vågade man 
väl inte slunga ut, utan att man hade fakta.

»Jag måste dit», sade grefven och reste sig häftigt.

Baron Vahlenstjerna gick fram och tog honom under 
armen.

»För Guds skull, behärska dig -- -- sök att vara 
lugn», sade han med bestämd röst.

»På det stora hela berör ju den besynnerliga händelsen 
dig ganska litet», tillade han.

Grefven svarade icke ett ord. Det syntes på uttrycket 
i hans ögon, att han ansträngde sig för att få någon 
förklaringsgrund för den för honom så gåtfulla tilldragelsen, 
hvilken midt på dagen timat i de rum, som voro hans 
egna och hvilka han upplåtit åt en varelse, för hvilken 
han hyste en passionerad böjelse och som han hade trott 
för närvarande icke lefde för något annat än att behaga 
honom, hennes frikostige älskare.

Han kände två personer i dramat, kvinnan och 
mördaren -- ty han förstod, hvem den senare var. Men den 
mördade, studenten, hvad var det för en . . .? Hur hade han 
kommit med? Hvad hade han hos Olga att göra? Han 
var naturligtvis en, med hvilken hon bedragit honom. 
Hvilken eländig kvinna, hon som varit så fager och 
smeksam! Hur hade galningen kommit in? Hvarför hade han 
ränt knifven i sitt offer? . . . Det var tusen frågor, som 
blixtsnabbt korsade hvarandra i hans tankegång.

»Betala, hvad vi äro skyldiga», sade han kort åt 
baronen och gick ut i tamburen med ett till det yttre 
tillkämpadt lugn.

»Hvad tänker du göra?» tillfrågades han af baronen, 
när denne hunnit ut.

»Gå dit, naturligtvis».

»Jag råder dig, att hålla dig borta. Du har ingen 
del i hvad som skett. Det är en liten favoriserad 
matfriare, som fått knäppen af någon gammal vän till flickan, 
hvilken sluppit loss ur dårhuset -- det är hela historien, 
och jag tycker du borde hålla dig från den intressanta 
romanen. Af den tösen kan du ju ändå inte skaffa dig 
något nöje vidare. De bura troligen in henne med», sade 
baronen med cynisk rättframhet.

Den öfverlägsna tonen stötte grefven för pannan i den 
upprörda sinnesstämning, i hvilken han nu befann sig.

»Jag har inte bedt om något råd», sade han förargad.

»Som du vill då . . .»

Men då baron Vahlenstjerna, som hade namn om sig 
att gärna vilja vara satirisk, märkte, att grefven tog så 
illa upp hans kamratliga och välmenta råd, kunde han 
inte uraktlåta att kasta fram en liten spetsighet.

»Du är väl aldrig förälskad i flickan, min bäste bror», 
sade han i försmädlig ton.

Men nu rörde han vid en ömtålig punkt. Grefven 
hade tusen gånger måst medgifva inför sig själf, att hans 
förälskelse i Olga i grund och botten var af en djupare 
och ädlare art än den man vanligtvis brukar hysa för mer 
eller mindre bra betalda glädjeflickor; han hade måst 
medgifva, att hans kärlek för henne varade längre än blott 
under nätternas okyska omfamningar -- men detta ansåg 
han att ingen hade med att göra, och han skulle icke 
velat medgifva det inför någon annan, äfven sin bäste vän. 
Då han därför icke ville besvara baronens inkast jakande 
och därjemte var för stolt och i detta ögonblick uppfyld 
af för varma och oroliga känslor för Olgas person att 
svara nekande, så kunde han naturligtvis ej få uttryck 
för något annat än en stark förtrytelse öfver baronens 
närgångna och i en alltför rå ton framkastade fråga.

»Det rör dig inte», svarade han barskt och vände 
ryggen åt den andre.

»Jag tror du blir arg -- nå, jag skall inte besvära 
dig med några råd, lycka till att rädda din älskade», 
svarade denne och lämnade grefven med raska steg, närvöst 
svängande sin snobbiga promenadkäpp.

»De s--ns kvinnorna», mumlade han halfhögt för sig 
själf, när han kom ett stycke bort, »de kunna då till sist 
förvrida knoppen på hvem som hälst -- --»

Han gick några slag i Kungsträdgården och öfverallt 
hvart han kom och händelsevis uppfångade några ord af 
samtalen mellan de promenerande, kunde han förstå att 
samtalet rörde sig om de nyss utkomna aftontidningarnas 
berättelser om det fasansfulla mordet två trappor upp vid 
Regeringsgatan.

***

När grefven ändtligen blifvit kvitt från sitt sällskap, 
hvars cyniska resonnemang i dessa ögonblick värkade 
ytterst plågsamt på honom, vinkade han på en förbifarande 
åkaredroska och lät denna köra i flygande fart till huset, 
där Olga bodde.

Som vanligt vid dylika tillfällen fann han gatan 
utanför belamrad med en hel del nyfiket folk, som några 
poliskonstaplar med de största ansträngningar sökte förmå 
att inte stå kvar på ett ställe och hindra trafiken.

Tidningsartiklarna hade utpekat huset, och det hade 
ju därför med ryktets tillhjälp på några timmar blifvit en 
märkvärdighet.

Han såg folkskockningen på afstånd och för att inte 
väcka uppseende, lät han droskan stanna ett par hus 
därifrån, hvarefter han med den största ifver trängde sig fram 
till fots mellan människorna.

Han lyckades tämligen obemärkt komma in i farstun. 
Därinne var en konstapel placerad för att hindra ifall 
någon af sin nyfikenhet skulle drifvas att vilja komma ända 
upp till skådeplatsen för mordet.

»Bor Ni här?» frågade konstapeln och stälde sig i 
hans väg.

»Ja», svarade han lugnt och gick vidare.

I hans hjärna stod det stilla. Han visste inte hvad 
han skulle göra. Det hade kommit så öfverraskande.

I dag på morgonen hade han gått därifrån och då 
hade allt varit som det brukade. Olga hade varit vid 
strålande humör, och han hade tagit ett par brännande 
afskedskyssar från hennes röda läppar. Han hade gått 
därifrån med en vällustig förtjusning i sina ådror och med 
funderingar öfver, hvad han härnäst skulle hitta på for 
att öfverraska henne med någon briljant gåfva eller något 
extra nöje.

På några timmar hade allt blifvit förändradt. På den 
präktiga golfmattan däruppe i salen -- han hade ju sett i 
tidningen, att det var där, som det hade skett -- fans nu 
en stor blodfläck, hvilken lyste som en förbannelsens 
sigill på våningens luxiösa prakt. Och i detta ögonblick 
visste han af, att hon bedragit honom, att hon tagit upp en 
annan några minuter sedan den förste -- han som betalde 
allt och som varit färdig till hvilken dårskap som hälst 
för hennes skull -- gått ut.

Hans beslut var redan fattadt. Hon måtte ha hvad 
del i ogärningen som hälst, hon måtte bli häktad eller 
icke, så skulle han taga den radikalaste hämnd, han kunde. 
Han måtte hålla af henne hur mycket som hälst, så var 
det då absolut omöjligt, att han kunde tåla det, att hon 
varit falsk, när hon gifvit de mest skrymtaktiga bevis på 
trohet, och då han låtit henne lefva ett lif som en 
drottning.

Det var han, som kontrakterat våningen, det var han, 
som ägde de kvitterade räkningarna på de nobla möblerna 
och de mjuka mattorna; ingen kunde bestrida hans 
rättighet att handla med detta som han ville. Och det skulle blifva 
hans hänsynslösa, oåterkalleliga hämnd att ögonblickligen 
frånröfva henne, hvad hon njutit af under dessa månader; 
kasta ut henne på gatan, som hon gick och stod, och låta 
henne hamna i prostitutionens armar, det var, hvad han 
skulle göra i harmen öfver, att hon så skamligt idkat 
kärlekshandel med en annan bakom hans rygg.

Det var till detta beslut som grefve von Reiers 
kommit under färden mellan Grand Hotell och huset vid 
Regeringsgatan. Han tänkte icke något vidare på mordet 
-- det var blott i själfva det första ögonblicket, som 
detta slagit honom; han tänkte hufvudsakligast på det, 
som han insåg hade gått före katastrofen.

Han ringde icke på tamburklockan, han knackade 
blott häftigt på köksdörren . . . Han ville gå den vägen 
för att öfverraska henne, ifall hon möjligen tänkte att fly 
undan för honom.

Så fort han knackat, stack tjänsteflickan ut sitt 
förskrämda ansikte. Ögonen voro rödkantade, det syntes 
att hon gråtit.

»Är fröken hemma?» frågade han kort.

»Hon är därinne . . . åh, herr grefve, detta var 
förfärligt . . . jag går min väg när som hälst», utbrast pigan, 
medan tårarna trillade ned för kinderna.

»Gå er väg på ögonblicket, om Ni vill -- men tag 
ingenting med er, det råder jag er till, ty då skickar jag 
polisen på er», svarade han barskt.

»Hvad säger grefven . . . ta någonting . . .?» frågade 
hon förskräckt.

»Hvad är det för folk, Ni släppt in under min 
frånvaro, säg?»

»Snälla grefven, han trängde sig på, jag höll emot 
allt hvad jag orkade . . . han var galen . . .»

»Den ene ja, men den andre då -- han, som blef 
mördad . . .»

Flickan blef röd i syn.

»Studenten . . . ja, det kan jag inte hjälpa, det var 
fröken, som befalde . . .»

»Hur länge har han gått hit?» frågade grefven i sträng 
ton, under det att svartsjukans och vredens eld lyste i ögonen.

»Ja . . . det har han gjort i många veckor . . .»

»Hvilka eländiga slynor!» mumlade han.

Nu inrangerade han Olga i sällskap med 
tjänsteflickan, nu var hans älskarinna icke längre hans 
härskarinna, nu var hon bara en simpel glädjeflicka, som skulle 
stå till svars för sin otrohet.

»Är hon ensam?» frågade han vidare.

»Ja nu . . . polisen har varit och förhört henne . . . hon 
har blifvit förbjuden att gå ut», upplyste flickan hviskande.

Han gick vidare.

Redan i sängkammarn träffade han på Olga. Hon låg 
påklädd på ryggen i sängen och stirrade med vidöppna 
ögon mot taket. Det låg nästan något hemskt i hennes 
blick och hon var ofantligt blek.

Grefven gick fram till sängen och stälde sig att se på 
henne. Det syntes att han ansträngde sig hårdt för att 
få fram ett uttryck af förakt i sin min.

När Olga sett honom inträda, hade hon ryckt häftigt 
till. Men genast därpå hade hon sjunkit tillbaka, 
likgiltig och slö, liksom hon varit trött på alltsammans och 
längtat därifrån.

Det var tyst i sängkammarn en minut -- en lång, 
pinsam minut.

Det blef Olga, som först bröt tystnaden.

»Hvad vill du?» frågade hon helt ogeneradt.

»Den frågan är allt bra fräck», svarade han.

»Hur så?»

Hon kastade fram orden helt oskyldigt, det tycktes 
nästan ligga ett drag af löje öfver hennes läppar.

Han kunde icke längre tillbakahålla sitt raseri öfver 
hennes beteende. Han fattade med bägge händerna i 
hennes axlar och såg henne i ögonen med flammande blickar.

»Jag borde ge dig en örfil», hväste han med hes röst.

Med en retad tigrinnas vighet skakade hon af sig hans 
händer och kastade sig upp ur sängen.

»Tänk på, hvad Ni gör, min herre», sade hon och 
gaf honom ett ögonkast så fullt af vrede och förakt att 
han ryggade tillbaka som om han stått framför ett såradt 
vilddjur.

»Är Ni en grefve, så visa också att Ni har något vett,» 
skrek hon fram med en stämma, som hennes förtrytelse 
gaf en klang af den mest infernaliska råhet.

»Jag tycker, att Ni borde se annorlunda ut, efter hvad 
som försiggått här i dag», sade grefven. Med en 
jätteansträngning försökte han att tillkämpa sig ett visst lugn.

»Nå, det är väl inte ert blåa blod, som runnit», 
hånade hon honom med en föraktlig grimas.

Han knöt händerna, så att naglarna skuro in i skinnet.

»Det hade Ni kanske hellre sett», svarade han.

»Åh, Ni hade väl sprungit er väg», fortsatte hon sitt 
hån, i det hon gjorde en axelryckning.

»Och på detta sätt uppträder Ni efter allt hvad jag 
gjort för er -- -- jag skall skicka min betjent hit och 
låta kasta er nedför trapporna, eländiga -- --»

Han nämde det brutalaste och otäckaste ord, han fick 
tag i.

»Jo Ni är allt en fin en -- fy f--n!» svarade hon, 
med en bred tonvikt på svordomen och spottade åt honom.

Han tog ett steg bakåt, han kände en rysning 
genomfara sig. Det var första gången han hört henne svärja. 
Han kände icke längre igen henne. Han förstod att hela 
hennes föregående uppförande mot honom varit spel, bakom 
hvilket detta förakt och detta hån legat och grott, som nu 
brutit fram, sedan han kände att hon bedragit honom...

Han stötte med klacken till en butälj, som stod intill 
sängen och hvilken han ej gifvit akt pä. Den föll omkull, 
en mörkbrun vätska rann utåt mattan och han kände en 
stark lukt af konjak.

Han fixerade henne.

Nu såg han, att hon var drucken. Hon hade tillgripit 
berusningen som ett medel att fördrifva dagens förfärliga 
sinnesskakning.

Hans harmfulla vrede hade hitintills hindrat honom 
från att se, i hvilket tillstånd, hon befann sig. Hon kunde 
inte stå stilla. Kroppen slank fram och tillbaka. När hon 
skulle gå för att fatta i sängkarmen, tog hon starkt 
raglande steg.

Han hade nog ett par gånger sett henne rörd af starka 
drycker, men icke värre än att hon varit fullt stadig på 
benen. Han hade till och med förvånat sig öfver att hon 

Hvad vill du? (Sid. 303)

tålt så mycket. Hon hade i fästliga ögonblick kunnat 
dricka tappert, utan att det märkts på annat än blickens 
glans och tungans snabbhet. Hon måtte ha hunnit att 
dricka kopiöst, eftersom det hade tagit henne så hårdt, 
reflekterade han.

När han gjorde denna upptäckt, såg han ett visst 
försonande drag i hennes råa sätt. Han fann det dessutom 
dumt och obehagligt att söka resonnera med en drucken 
kvinna.

»Gå och lägg dig -- -- det är det bästa, du kan 
göra», sade han och gick mot dörren.

»Du tycker jag är full, hva' -- --?»

Hon började stappla på målet. Det märktes tydligt, 
att alkoholen värkade för hvarje minut.

Han svarade ingenting. Han hade aldrig sett henne 
sådan förut. Han började nästan känna ett slags 
samvetskval öfver att han kommit hit och kört henne upp ur sängen.

Han stod och betraktade henne. Han tyckte att hon 
var beklagansvärd. Men något medlidande kunde han icke 
hysa för henne, då hon haft älskog bakom hans rygg och 
under så många veckor ljugit honom full med vackra 
blickar och falska försäkringar. Han ville emellertid lämna 
henne i fred några dagar, åtminstone tills hon sofvit det 
bastanta ruset af sig.

»Godnatt!» sade han kallt, i det han öppnade 
köksdörren för att gå samma väg, han kommit.

»Har du inte lust att ligga kvar, min lille gris -- --?»

Hon lät de hånfulla orden åtföljas af ett högljudt, 
skärande skratt.

»Vet hut -- --», svarade han och slängde igen 
dörren. Han kunde inte tiga inför hennes oförskämdhet, 
äfven om hon var drucken.

»En så'n dj--a janne, tvi!» skrek hon efter honom. 
Han hörde, att hon sprang fram till dörren och sparkade 
till den och att hon upprepade gånger spottade på sitt 
otäcka sätt efter honom.

Han kände en vämjelse, som nästan gjorde honom 

sjuk, och han tyckte att det var en befrielse att komma 
därifrån.

»Se efter, att hon så fort som möjligt kommer i 
sängen», sade han åt tjänsteflickan, som fortfarande höll på 
att lipa.

»Jag törs inte stanna här i natt -- -- fröken är ju 
som hon vore tokig», sade flickan.

»Hon är ju full, hon somnar snart. Seså, lugna er nu.»

Grefven räckte henne en sedel och gick sin väg.

När han kom hem, fann han på sitt skrifbord en 
kallelse att infinna sig i polisdomstolen. Äfven han skulle 
få lämna upplysningar. -- --

Så fort grefven gått, kastade sig Olga framstupa i 
sängen. Inom ett par minuter sof hon den berusades 
tunga sömn.





TJUGOFÖRSTA KAPITLET.



När Olga dagen därpå vaknade fram på förmiddagen, 
hade hon fullt klart för sig hvad som händt under 
hennes sista sammanträffande med grefve von Reiers. 
Hon erinrade sig att han kommit dit arg och hotande, och 
att hon under inflytande af sitt upprörda sinnestillstånd 
och den inmundigade konjaken varit brutal mot honom 
och jagat honom på dörren med sina oförskämdheter.

Hon förstod att hon icke länge till kunde stanna i 
dessa af honom betalda rum, att hon måste bort härifrån, 
så fort polisen tillät.

Men hvart -- --? Det var just frågan.

Och så med detta ofödda barn under sitt hjärta. 
Hvilken ställning!

Ända sedan den förfärliga händelsen i går hade hon 
kändt en svidande värk i underlifvet. Troligen hade 
sinnesrörelsen gifvit en knäck åt lifsfröets utveckling inom 
henne. Det skulle också vara det bästa, tänkte hon. Hon 
skulle hälst vilja i framtiden blifva fri från alla 
modersplikter.

Rysande till af en skräckfull erinran af det 
dödsdrama, som utspelats inför hennes blickar, stapplade hon 
in i salen.

Det första, som mötte hennes blick var blodfläcken 
på brysselmattan strax nedanför divansbordet. Det i går 
så röda blodet hade stelnat och bildade en brunsvart 
kaka -- --

Usch, hvad det var otäckt, ingen hade brytt sig om 
att tvätta bort det.

Hon kunde inte betrakta det mer än ett par sekunder. 
Hon vände sig hastigt bort, men hvart hon såg, lyste det 
rödt och brunsvart, som flytande och stelnadt blod. Hon 
skulle inte längre velat stanna i dessa rum, om en konung 
inredt dem åt henne. Hon måste bort härifrån för att bli 
kvitt dessa gräsliga hågkomster.

Julius Wilmer död! Hon kunde knappt tro det.

Hon hade visserligen aldrig känt sig något förälskad 
i honom, men det hade ändock varit den ende, vid 
hvilken hon på senare tiden varit något fästad. Och hon hade 
värkligen uppleft några härliga stunder med den granne 
och lefnadslustige studenten under de sista veckorna. Det 
hade hvilat en frisk och klingande stämning öfver deras 
samvaro. Den hade varit en slags passionernas 
kraftmätning mellan två varmblodiga, sinnliga varelser. Det hade 
ingått både i hennes beräkning och i hennes behof att 
gifva honom en så raffinerad fullhet som möjligt af sin 
kvinlighets skönhet och behag. Han hade blifvit för henne 
icke blott en riktig god vän utan äfven en intressant och 
nästan oumbärlig förströelse.

I går så här dags hade han kommit till henne, glad 
och munter, lefnadsfrisk och kärlekshungrig. I dag låg 
han som ett lik -- --

Hon kom så väl i håg, hur polisen frågat henne, hvem 
det var och hvar han bodde. Hon hade nämnt hans adress, 
medan tårarna af sorg och ängslan strömmat ned för 
hennes kinder. Hon hade sett, hur de burit bort 
honom.

Man hade naturligtvis skickat bud på hans föräldrar, 

och i detta ögonblick kanske de stodo, förtviflade af sorg, 
invid hans kallnade kropp.

Hvem skulle de anklaga för hans död? Kanske henne 
i främsta rummet, när alltsammans uppdagats för dem. 
Huh, det var hemskt! Men det vore då orättvist. Hvad 
hade hon för skuld egentligen. Om hon ändå vore ifrån 
alltsammans. Det var det enda, hon önskade -- --

Hon gick ut i köket. Tjänsteflickan låg ännu och sof. 
Hon hade lagt sig påklädd på sofflocket. Ansiktet bar 
långa smutsränder efter alla tårarna, hon gråtit i sin 
uppskrämda bedröfvelse. Hon drog starka, snörflande 
andedrag.

Olga fick ropa flera gånger på henne, innan hon 
vaknade. Då Olga befalde henne att sätta på kaffet, lydde 
hon mekaniskt. Hon rörde sig som om hon gått i 
drömmen. Olga kunde inte hålla sig för att draga på mun åt 
hennes förskrämda uttryck.

När Olga kom in i sängkammarn igen, föllo hennes 
blickar händelsevis på en liten elegant solfjäder, som låg 
kastad på det lilla bordet framför toalettspegeln. Hon 
hade fått den på sin namnsdag. Det var en riktigt dyrbar 
liten tingest. Utanpå var präntadt i svarta bokstäfver: 
»Minne från Juliette.»

Som sagdt, af en ren händelse hakade hennes blickar sig 
fast vid solfjädern och dess präntning. Juliette... det ordet 
kom värkligen som en förlösande räddning. Om hon skulle 
försöka att få komma till henne?

Det var den enda, som hon i detta ögonblick kunde 
tänka på att få komma till. Juliette och hon hade blifvit 
intima vänner, och den i grund och botten särdeles 
godhjärtade flickan hade mycket fäst sig vid sin unga 
väninna, det visste Olga. Hon hade visserligen nu mera helt 
och hållet lämnat sin modistaffär och lefde uteslutande på 
tillfälliga herrförbindelser. Men hon hade två rum och om 
hon också fick ett besök då och då, så behöfde väl Olga 
inte rodna för det. Hon skulle ju bara stanna där ett par 
dagar, tills hon fick rangera för sig.



Hade Olga icke befunnit sig i sitt kritiska tillstånd, 
hade hon utan tvifvel, af trots och förtviflan, för att slippa 
stå i tacksamhetsskuld till någon, gått direkt till något 
kändt bordellhus och bjudit ut sig. Men hon insåg, att 
ingen skulle ha tagit emot henne, som hon nu såg ut.

Hon skref på baksidan af ett visitkort följande:

»Snälla Juliette!

Du vet nog om, hvad här skett för rysliga saker. Här 
kan jag naturligtvis inte bo längre. Jag vill fråga dig, 
om jag inte åtminstone ett par dagar finge bo hos dig. Jag 
skall nog sedan göra rätt för mig. Neka mig inte, du 
skall inte alls finna dig besvärad af mig. Jag vet, vid 
gud, inte ett dugg, hvart jag skall taga vägen. Lämna 
flickan svar.Olga.»

Hon skickade pigan genast med biljätten till Juliette. 
Om en stund återkom denna med det svaret, att Olga när 
som hälst kunde få flytta in i det ena rummet.

Olga kände en riktig jublande fröjd öfver att hon 
snart skulle få komma härifrån. Redan i eftermiddag 
skulle hon flytta, och när den ilskne grefven nästa gång 
kom dit för att gräla på henne, så skulle han finna sin 
vackra lilla fågel bortflugen.

Men sina nipper och värdesaker skulle hon då taga 
med sig. Hon började redan plocka ihop åtskilligt sådant 
där, då hon stördes af en ringning. Hon skälfde till. 
Hennes aning bedrog henne inte. Det var 
poliskommissarien, som kom för att hålla ett nytt förhör med henne.

***

Olga blef icke häktad som delaktig i mordet på 
studeranden Julius Wilmer. Polisförhören ådagalade, att hon 
icke haft någon som hälst delaktighet i själfva gärningen. 
Hon kunde dock beräkna att bli uppkallad som vittne 
under rättegången, som stundade.

Men att hon icke blef häktad som försvarslös, det hade 
hon uteslutande grefve von Reiers' inflytande att tacka för. 
Polismyndigheterna hade annars ämnat det, men grefven 
hade, Olga alldeles ovetande, lagt sig ut för henne och på 
sätt och vis tagit henne i försvar.

Han hade alltså icke fullföljt sin till en början så 
skarpt uppflammande hämndlusta, han var i själ och hjärta 
en för hygglig karl till det. Han hade vid närmare 
eftertanke tyckt det vara synd om henne och beslutat att 
göra henne hvad godt han kunde i hennes nuvarande 
brydsamma ställning.

Emellertid hade han ännu icke återsett henne sedan 
den ödesdigra dagens eftermiddag, då hon i sitt rusiga 
tillstånd burit sig åt så groft mot honom. När han vid 
middagstiden följande dag kom till våningen, hade hon 
redan flytt sin väg. Hon hade medtagit sina nipper och 
toalettartiklar, en del linnesaker och ett par af sina 
snyggaste klädningar; för rästen hade hon lämnat allt kvar.

»Här står ju allt i ordning att mottaga en ny 
värdinna . . . Nå, jag får väl försöka att fiska opp någon 
liten skönhet», sade grefven med ett melankoliskt tonfall, 
då han gick genom de nu så tomma och kalla rummen, i 
hvilka han så många gånger firat små trefliga glädjefäster.

Han hade frågat tjänsteflickan, hvart Olga tagit 
vägen.

»Hon förbjöd mig att nämna det, men jag kan ju säga 
grefven, att hon flyttat till den där långa fröken, som 
skrattar så besynnerligt», svarade flickan med en viss 
förtrolighet.

Han förstod att det var Juliette, hon åsyftade. Han 
beslöt inom sig själf att uppsöka henne vid lämpligt 
tillfälle litet längre fram.

Det första, han gjorde, var att låta bortskaffa den 
blodiga mattan. Och i och med detsamma återfingo rummen 
sitt vanliga utseende -- det var endast den vackra 
värdinnan, som fattades.

Grefven satte sig, som sagdt, i förbindelse med 
polisen och lyckades utvärka, att inte några som hälst 
åtgärder vidtogos mot Olga. Han var värkligen fortfarande, 
oaktadt allt, djupt fästad vid henne och han kände sig 
ytterst sorgligt stämd öfver att det nu var slut emellan 
dem. Hon hade bedragit honom och det hade gränslöst 
retat honom i första ögonblicket, men när han förståndigt 
öfvertänkte saken, så förstod han så väl att det ej var 
någonting att förarga sig öfver. Hon hade ju på sätt och 
vis tvingats att visa sig falsk mot honom, han hade stält 
för stora fordringar på henne, han borde förstått, att 
hennes heta blod hindrade henne att i längden nöja sig med 
en. Han borde varit mindre noga -- -- men det är nu 
en gång så, att männen äro stränga i sina pretentioner, 
medan de själfva vilja ha tygellös frihet.

Slut dem emellan?

Ja, det insåg han, att det var. Hon skulle aldrig gå 
in på att komma tillbaka. Därtill var hon för stolt. Och 
för rästen önskade han det icke själf. Han var inte van 
att begagna några »allmänna», och han skulle hädanefter, 
äfven om hon skulle återkomma aldrig så ångerfull och 
trohetsförsäkrande, ändock ständigt behärskas af den 
tanken, att det var han, som köpte hennes kärlek, medan det 
var ett par andra okända, som fingo den gratis och 
uppriktigare.

Det var också en annan reflektion, som han gjort, en 
på samma gång obehaglig som glad reflektion. Hur hade 
det gått, ifall det hade varit han, som varit inne hos henne, 
då galningen trängde sig in? Då hade det sannolikt varit 
hans »blåa blod» -- som hon hånfullt sagdt -- som fått 
stelna på den mjuka mattan. Det var ju tur, att han 
redan gått.

Men den arme studenten, som så hastigt fick sluta sitt 
unga lif! Han fick sedan veta, att föräldrarna blifvit 
alldeles utom sig af sorg öfver det sorgliga ödet med sonen, 
på hvilken de byggt stora förhoppningar. Han fick veta 
att modren hållit på att förlora förståndet i förtviflan och 
att fadren varit uppe i Olgas gamla bostad för att ställa 
henne till ansvar för att hon snärjt hans son i sina snaror 

och lockat honom till ett ställe, där hans lif blifvit 
taget.

Och om mördaren berättade tidningarna, att han i 
ransakningshäktet försjunkit i ett tillstånd, som liknade en 
lefvande död. Han satt endast och stirrade framför sig 
med en slö, intetsägande blick. Han var frånvarande för 
allt, absolut likgiltig för hela världen. Han kunde 
synbarligen icke uppfatta en enda af de frågor, som stäldes 
till honom, och det var alldeles fruktlöst att få honom 
tala ett förnuftigt ord. Öfver hela hans tankevärld 
tycktes ha bredit sig en ogenomtränglig slöja af lifssorg och 
omedvetenhet, hvarje lifsyttring i hans själ hade 
domnat af.

Han hade med ett enda vulkaniskt utbrott släckt den 
harm och det hat, som legat därinnanför och grott under 
en lång tid. Nu var kraften uttömd och glöden slocknad.

Han satt där på cellens hårda träbänk, timma efter 
timma gungande hufvudet och öfverkroppen fram och 
tillbaka, då och då utkastande några osammanhängande ord 
på ett halft sjungande oartikuleradt sätt.

Man förstod ju tydligt att rättegången mot honom 
endast blef en proformasak. Domen kunde icke lyda 
annorlunda än: lifslång inspärrning på dårhus.

***

Operettsångaren Brun uppträdde dagligen å sin teater 
i en af sina bästa glansroller. Här var han den 
uppträdande, som förnöjde åskådarna, men i ett annat skådespel, 
ett drama, som utspelats, icke på de tiljor, som föreställa 
världen, utan som äro världen, där var det han, som var 
en intresserad åskådare af andra, som spelade.

Han hade i tidningarna, han som alla de andra, följt 
med hvad som tilldragit sig i huset vid Regeringsgatan; 
han hade gjort det med en rysning, i hvilken låg både 
förskräckelse och njutning.

Förskräckelse -- ty så långt hade han inte tänkt att 
han skulle gå, denne omänsklige spårhund, som han af 
hämndlystnad hetsat i hälarna på sin forna älskarinna och hennes 
greflige vän.

Njutning -- ty hans brutala, hänsynslösa natur kände 
tillfredsställelse öfver att tänka sig, huru fullständigt den 
vansinniges knifstygn utan tvifvel hade trasat sönder 
fästglädjen och kärlekslifvet däruppe i den lilla eleganta 
våningen, där föremålet för hans tankar och hans starka 
lidelse dvaldes.

Samma dag, det skedde, hade han blifvit så upprörd 
och närvos, att han blifvit fullständigt indisponerad för att 
uppträda. På grund af hans oeftergifliga sjukanmälan 
hade spektaklet därför måst inställas en och en half timma, 
innan det skulle börja.

Hvem var offret? Den frågan hade han uppstält för 
sig. Och han hade genast dragit samma slutsats som 
baron Vahlenstjerna och alla de andra: en af Olgas 
gratisälskare, som händelsevis kommit i den vansinniges väg, 
när han gjorde sin attack, en af dessa, som hon gifvit lof 
att kurtisera sig i dagsljuset, medan rullgardinerna voro 
uppe, eftersom grefve von Reiers ville rå om henne i det 
dunkla ampelskenet -- när rullgardinerna voro fälda.

Men offret hade ju varit oskyldigt, den dräpte 
studenten hade stått utanför skådespelets egentliga del, han hade 
bara varit statist. Nåja, samvetskval, det var inte aktören 
Bruns svaga sida. Och han reflekterade heller inte 
mycket, hur han lyckats, blott att det skett någonting, något 
hemskt och rafflande.

Hans egenkärlek kände sig i viss mån smickrad 
öfver att det ändå var han, som stått bakom kulissen och 
gifvit order. Det var en bland de intressantaste saker, 
han varit med om. Men för hin, tänkte han, den stackars 
dåren lär väl inte skvallra ur skolan och dra mig in i 
rättegången . . .

Aktören kunde vara lugn. »Tokige doktorns» tunga 
var låst för alla vittnesmål, han skulle i sina slutna 
grubbleri icke förråda någon, hans minne ägde icke några 
fotografier från det förflutna . . .

Brun förstod mycket väl, att en brytning mellan 
grefven och Olga måste inträffa efter den skandallösa 
händelsen.

»Nu kanske man kan försöka att få tala med den 
strama lilla fröken», sade han en gång för sig själf.





TJUGOANDRA KAPITLET.



Med poliskommissariens tillåtelse flyttade Olga till 
Juliette.

Denna mottog henne med öfversvallande 
vänlighet. Hon föll henne om halsen och kysste henne flera 
gånger.

»Snälla Olga, oh då, oh då, hvilken ryslig olycka att 
bli utsatt för dylikt», sade hon, under att hon riktigt 
började att snyfta.

Olga blef också rörd och fick ögonen fulla af tårar.

Juliette förde henne in i det inre rummet. Där var 
ganska snyggt möbleradt. Ingen vidare dyrbar elegans, 
men en viss properhet.

»Olga är så rysligt välkommen, här är inte så fint, 
som där Olga kommer ifrån, men . . .»

De hade af en ren händelse under sitt umgänge 
kommit att bli mycket ceremoniella mot hvarandra. De sade 
inte 'du' en gång.

»Jag borde inte besvärat Juliette», svarade Olga, »det 
är riktigt skamligt att komma och tränga sig på så här, 
men jag hade ingen annan utväg. Därborta kunde jag 
omöjligen stanna en minut längre och jag hade ingen 
människa att gå till. Jag kommer som en fattiglapp, men jag 
har ju litet att sälja . . .»

»Åh, söta Olga, säg inte så, jag tyckte det var så 
roligt att kunna göra en tjänst -- -- vi skola nog slå oss 
fram», sade Juliette muntert.

Olga blef en smula förlägen. Hon kom att tänka på 
Juliettes yrke -- -- åhjo, de skulle nog slå sig fram.

»Låt oss komma öfverens att säga du åt hvarandra», 
sade hon häftigt. Hon kände ett behof af att ställa sig 
jämbördig med sin vänliga värdinna. Jämbördig -- --? 
Ja, hon hade ju inte älskat männerna i klump som Juliette 
-- -- inte ännu, men hon kände med sig att hon i och 
med denna flyttning till en prostituerad tagit första steget 
på det sluttande planets glatta yta -- -- nåja, låt gå -- --

»Åh, så gärna», svarade Juliette. Och de togo 
hvarandra hjärtligt i famn.

Det kändes för Olga som om hon genom denna 
omfamning invigt sig åt lasten, den stora, breda lasten, där 
man dansar i smuts till knäna, där man snurrar i ett 
ständigt rus kring Venus' flammande kärleksbål -- -- hon log 
inom sig själf, hvilka dumma sentimentala tankar, hon 
borde varit med tillräckligt för att inte bli naiv -- --

»Har du träffat honom sedan?» inföll Juliette.

Med 'honom' menade hon naturligtvis grefven.

Olga gjorde en föraktlig grimas.

»Han kom och skulle träta på mig, ser du, men jag 
blef arg och körde ut honom», svarade hon.

Det blef en kort paus.

»Jag var nästan lite full -- -- jag hade druckit ur 
en half liter konjak -- -- du förstår, jag måste ha 
någonting att trösta mig med», tillade hon och ryckte skeptiskt 
på axlarna.

Juliette skrattade till på sitt originella sätt.

»Då var du vid vildt lynne», sade hon.

»Jo, det kan du lita på», svarade Olga och skrattade 
med.

»Du kan bli arg, när du vill. Jag mins den där 
kvällen, när Brun kom; gud, hvad du var stilig den gången.»

Juliette såg på henne en beundrande blick.

»Den uslingen!» utbrast Olga.

»Kan du tänka dig, han hänger efter mig igen, men 
jag tål honom inte. Han har varit uppe här ett par 
gånger och ringt på, men jag slår igen dörren, så fort jag får 
se, att det är han», sade Juliette med en viss 
förtrolighet.

»Det gör du rätt i, han kan gärna hålla sig till Lissy, 
den där gamla opptorkade koketten», svarade Olga 
hånande.

De började nu ordna för att installera Olga i sitt 
nya hem.

»Du skall bo här i det inre rummet, så får du vara 
ostörd», sade Juliette.

Där stod en järnsäng. Den var ganska stilig, bred 
och rymlig, försedd med messingsknappar och bäddad med 
präktiga spetslakan.

»Vi skola flytta ut järnsängen i yttre rummet sedan», 
upplyste Juliette, »du skall få den turkiska divanen, som 
står därute. Jag kan inte ligga i den, den är för kort.»

»Jag kommer och ställer till så mycket besvär», 
måste Olga kasta fram.

»Du skall inte tala om den saken vidare . . . vi skola 
ordna möblerna sedan på bästa sätt . . . du skall få se att 
vi kunna få riktigt trefligt tillsammans . . .»

»Bara jag inte vore på det här viset», afbröt Olga 
melankoliskt.

»Hur länge tror du det dröjer?» frågade Juliette.

»Åh det dröjer inte länge . . . det blir nog missfall . . . 
jag känner en sådan värk . . .»

»Din stackare», sade Juliette med uppriktigt 
deltagande, »du har haft sådana sinnesrörelser . . .»

»Ja det vore en guds lycka, om det inte blef vid lif», 
sade Olga.

»Nå, men om det lefver, skall du inte gå till honom 
och fordra hjälp?
-- Det tycker jag 
inte vore för 
mycket, att han 
fick punga ut 
med några 
hundralappar . . .»

»Till Brun -- 
-- till den där 
-- -- nej aldrig! 
Förr få både 
barnet och jag 
svälta ihjäl.»

»Ja, det är ju 
din ensak, men 
inte skulle jag 
låta honom 
slippa ifrån så 
lindrigt . . .»

Juliette afbröt 
sig själf och 
gjorde en kort 
paus. Det 
föreföll liksom hon 
ämnade säga någonting, som hon dock hade åtskilligt svårt 
att komma fram med.

Olga förstod nästan hvad hon menade. Det var dock 
en sak, som Juliette aldrig förr gjort den minsta 
antydning om.

»Ser du Olga», sade hon, nästan blygt, »jag skall tala 
om för dig en sak . . . jag har också fått ett barn en gång . . . 
en gosse . . . han heter Bruno . . . han är sex år 
gammal . . .»

»Nej men, Juliette, att du aldrig talat om det förut 
för mig», sade Olga och såg ett litet grand 
förargad ut.
Olga och Juliette. (Sid. 327.)
»Ja, jag vet inte, hur det kommer sig, men jag tiger 
hälst med den saken -- -- särskildt nu sedan jag blef 
inskrifven hos polisen», tillade hon rent ut.

Olga kunde inte hindra att hon ryste till, då Juliette 
nämde 'polisen'.

Det fins inga, som ha en sådan panisk förskräckelse 
för det ordet som tjufvar och glädjeflickor.

»Men så roligt det skall bli att få se honom! Du tar 
honom väl hit ibland?» frågade Olga intresserad.

»Mycket sällan», svarade Juliette», men jag går ofta 
till honom.»

»Hvar har du honom?»

»Jag har inackorderat honom hos en snickarefamilj på 
Kungsholmen. Jag får betala 18 kr. i månaden och 
dessutom hålla honom med kläder -- -- det är just inte så 
liten åderlåtning på kassan, som du förstår . . .»

»Men du håller väl rysligt mycket af honom?»

»Det kan du väl tänka . . . det är en sådan söt och 
rar liten gosse -- -- men nog hade jag varit lyckligare, 
om han aldrig kommit. Du förstår, man vet inte hvad 
som kan hända en. Tänk om någon olycka skulle komma 
och man ingenting kunde förtjäna, och han lämnades utan 
det minsta huld och skydd, det skulle allt vara 
förskräckligt att veta . . .»

»Nå, men fadren?» frågade Olga. Hon ansåg sig ha 
rättighet att framställa en sådan fråga, då Juliette och hon 
nu skulle få så mycket gemensamt.

»Det är ett riktigt kärleksbarn, lilla du», svarade 
Juliette skämtsamt, »fadren var bara ett fattigt bodbiträde 
-- men en grann gosse -- -- jag höll af honom, må du 
tro -- -- vi voro inte tillsammans mer än ett par tre gånger 
-- -- det var i en liten kammare innanför boden -- -- 
men naturligtvis skulle det gå illa -- -- det går alltid så, 
när man håller af någon -- -- han reste till Amerika 
fjorton dagar efter jag varit hos honom första gången -- -- 
det var se'n jag började -- -- det går lätt, bara man 
varit med en gång -- -- han lofvade, han skulle skrifva och 
skicka mig respängar, men jag har aldrig fått en rad 
eller ett öre -- -- jag har fått veta, hvar han fins -- -- 
han skall ha det riktigt bra och vara gift med en 
amerikanska -- -- jag har skrifvit till honom minst tio bref 
och bedt honom hjälpa mig -- -- ja det vill säga de 
första åren, då jag inte förstod att skaffa mig någon inkomst, 
som förslog -- --»

Det var hela hennes kärlekssaga i ett koncentreradt 
sammanhang. Hon hade berättat den i korta, afbrutna 
meningar. Olga satt tyst och lyssnade med den 
största uppmärksamhet. De hade umgåtts så länge, men hon 
hade aldrig hört Juliette antyda dessa ungdomsminnen 
med ett ord. De hade mest sysselsatt sig med små 
skvallerhistorier utifrån demimonden och snobbvärlden och 
talat om toaletter och dylikt.

Nu hade f. d. modisten öppnat sitt hjärta för henne. 
Äfven hon var öfvergifven och bedragen! Den första tanke, 
som föll Olga in, var en harmsen tanke öfver männens 
obeständighet, på hvilken hon ständigt fick nya bevis.

»De äro allt likadana uslingar allihop», mumlade hon 
halfhögt för sig själf.

»Hvilka?» frågade Juliette och såg förvånad upp. Hon 
fattade inte meningen ögonblickligt.

»Männerna -- --»

»Jo det kan du vara säker på -- -- karlarna, de äro 
alla utaf samma skrot och korn -- -- släta och krypande 
tills de få sin vilja fram -- -- men sedan behandla de 
oss som vi voro sämre än djur.»

»Vet du, Juliette, rent ut sagdt, så fins det en 
känsla hos mig, som är starkare än något annat -- --»

»Hvad menar du?»

»Jag menar, att allt hvad jag har kvar af det, jag 
hitintills upplefvat, har samlat sig i en enda punkt. Och 
det är hat mot dessa karlar, som vilja behandla oss som 
leksaker och icke som människor -- -- vet du, jag har 
riktigt afsky för dem. Det är liksom det skulle vara den 
största lycka, som kunde hända mig, om jag finge göra 
en af dem riktigt illa -- --»



Hon uttalade orden med en kraft som om hon stått 
på scenen och kastat fram replikerna i en kärlekstragedi. 
Hennes kinder buro en högröd färg och pupillerna 
vidgades af vrede.

Juliette, som allt ifrån första stunden af ren instinkt 
känt den starkaste sympati för Olga, betraktade hennes 
utseende med en förtjusning, som liknade den manlige 
älskarens.

Det var gamla tankar inom henne själf, som Olga lagt 
fram, tankar, som legat där och grott ända sedan det stora 
bedrägeriet från Bruns sida, men hvilka genom andra 
förhållanden ständigt fått ny näring.

»Jag har aldrig träffat på en karl, som jag inte 
grundligt föraktat», instämde Juliette.

»Men tycker du inte, att det är svårt -- --»

Hon talade med halfva meningar, men Juliette 
förstod henne.

»Du menar att ge sig åt dem -- --»

»Ja -- -- åt så där många -- --»

»Asch, när man varit allmän några veckor, så har 
man inga känslor vidare....»

Hon ryckte på axlarna och Olga såg att det kom 
liksom en mörk, svart sky af mänskoförakt och hjärtesorg 
öfver den prostituerades anlete. Men den mörka skyn 
efterträddes ögonblickligen utaf ett uttryck af obunden 
sinnlighet och en viss fräckhet.

»Man tar det som affär», fortsatte hon, »man står 
bara i butik, ser du Olga; man portionerar ut sig själf åt 
den, som vill betala kontant -- -- det går lika lätt som 
att väga ut kaffe och socker i en hökarebutik -- -- man 
har ingen själ i kroppen vidare, man är bara kropp -- -- 
men kroppen får man lof att hålla ren och fin -- -- man 
tar emot dem artigt och småleende som en bodbetjänt 
-- -- och så få de hvad de skola ha -- -- och så får de 
gå sin väg -- -- och så följer man dem till dörren och 
tackar för affären -- -- och tio minuter därefter kommer 
man inte ihåg, om han var tjugo eller sextio år -- -- och 
så kommer det en ny -- -- och så expedieras han -- -- 
och så går det som en dans -- -- och när man fått nog 
med slantar, så tar man sig några glas starkt -- -- och 
så somnar man som en vedhuggare, som arbetat sig 
trött -- --»

Hon försökte att forma läpparna till ett ystert leende, 
men Olga hörde att en snyftande gråt stod henne i halsen 
och hon såg att hennes ögon öfverdrogos af ett fuktigt 
vemod, medan hon stötvis kastade fram de råa, hänsynslösa 
tankarna.

Olga hade ju själf en gång tänkt ungefär på samma 
vis, för sig själf resonnerat lika kallt och affärsmässigt 
om den kvinliga kärlekshandeln, men hon visste inte hur 
det kom sig, att hon tyckte att det liksom isade genom 
ådrorna, när hon hörde Juliette tala på detta sätt. Hon 
var ju själf ingen oskyldig dufunge; tvärtom, hon hade 
sannerligen dansat med tappert och fullt medvetet sålt 
sina lemmar på utsväfningens marknadsplats, men det klack 
ändock till inom henne någonting motbjudande, när hon 
hörde Juliettes resonnemang.

Och på samma gång kände hon uppstiga inom sig ett 
varmt intresse för denna väninna, till hvars besuddlade 
hem slumpen fört henne. Aldrig förr hade hon sett 
Juliette från denna sida. Hemma hos Olga hade hon varit 
annorlunda. Där hade hon skrattat och skämtat och slamsat, 
ytligt och muntert, hon som 'alla de andra'. Men nu hade 
Olga plötsligt fått kasta en blick af hvad som låg på 
djupet därinne hos henne. Där låg smärta och allvar -- där 
låg vemod och resigneradt själfförakt.

Olga kände medömkan med henne. I detta ögonblick 
skulle hon velat taga Juliette under armen och säga med 
ett beslutsamt mod: »Kom, gå vi bort från detta lif och 
bryta oss en bättre bana . . .»

Men hvart skulle de gå -- --?

Åhnej, nu fick hon inte underblåsa någon 
hjärtnupenhet. Nu behöfde de sannerligen förtjänster bättre än 
någonsin.

»Du är sannerligen riktigt lustig, Juliette», sade hon.

»Du tycker allt, att jag är dum också, som resonnerar 
så där -- -- du tycker jag är alldeles för fräck, inte 
sannt?»

»Så där resonnera vi nog allihop ibland», svarade 
Olga hjärtligt och otvunget.

»Vi», upprepade Juliette, »inte är du en sådan där 
som jag.»

»Nu hånar du mig -- -- om man användes af två 
eller tio, det kan komma på ett ut.»

»Nej visst inte, det är stor skilnad, det blir inte det 
samma -- -- du har ännu lite kvinna i dig -- -- jag 
-- -- jag är -- --»

Hon sökte efter det rätta ordet.

»-- -- jag är bara en hynda», kastade hon ut med 
ett hväsande tonfall, i det hon vände bort hufvudet.

»Du öfverdrifver, Juliette», sade Olga.

»Nå, låt oss inte fortsätta om det här ämnet -- -- 
det är sannerligen intet nöje. Men en sak skall jag säga 
dig och det är, att så länge du ligger sjuk därinne, så 
tar jag inte emot en enda karl-slok . . .»

»Men hur skall du då bära dig åt, inte vill jag hindra 
dig -- -- då går jag hellre till barnbördshuset.»

»Nu ber jag dig, att du stannar hos mig. Jag skulle 
bli förfärligt ledsen annars. Det går nog bra ändå, skall 
du få se -- -- det fins ju hotell.»

»Men så otrefligt för dig.»

»Visst inte! Låt mig nu sköta om den saken, som jag 
vill. Låt oss inte tala mera härom. Jag är riktigt 
glad öfver att du tänkte på mig, när du ingen annan 
utväg hade. Jag skall bli en riktig mor för dig, skall du 
få se», tillade hon med ett leende, i det hon klappade 
Olga på kinden.

Olga såg beundrande på henne. Midt i sitt glädjelösa 
lif, vanärad inför världen, behandlad som en handelsvara 
af männerna, natt efter natt besmittad af sitt osedliga yrke, 
ägde hon ändå ett hjärta så varmt, att det strålade som 
solsken ur hennes ögon, när hon talade om att få hjälpa 
en i svår belägenhet stäld medsyster.

Det var kanske icke många af hennes dygdiga 
medsystrar i lifvet, som skulle visat samma kärlek och 
uppoffring för en behöfvande väninna, tänkte Olga för sig själf 
och gjorde äfven en oppositionell reflektion öfver, huru 
man inte alltid skulle tro, att kärnan var rutten, därför 
att skalet bar förtappelsens kännetecken, så som världen 
i allmänhet dömde . . .

»Du är så snäll, så jag vet inte, hur jag skall kunna 
vedergälla dig», svarade Olga af uppriktigaste hjärta.

»Nu skall du plocka upp dina saker, medan jag sätter 
på kaffe. Här har jag tömt några byrålådor för din 
räkning», sade Juliette och försvann i det lilla köket, hvilket 
låg bredvid inre rummet och utgjordes af en skrubb utan 
fönster.

Snart var kaffet kokt och både satte sig ned i allt 
sköns lugn för att njuta af den varma drycken.

»Vill du ha likör?» frågade Juliette i dämpad ton och 
myste en smula pikant, »jag har ett par flaskor af prima 
sort på lager.»

»Nej tack, skall du ha», svarade Olga, »jag är inte 
disponerad för alkohol i dag.»

Hon menade allvarligt, hvad hon sade. Hon hade fått 
en sådan filosofiskt grubblande och högtidlig stämning 
öfver sig på grund af sin inblick i Juliettes själslif.

»Nå då dricka vi väl kaffe utan skeppargrädde... 
som två ordentliga familjeflickor», sade Juliette med ett 
försök att slå an ett muntrare ackord.

Men det ville inte gärna lyckas -- -- de kände båda 
med sig att de knutit ett förbund -- -- att deras öden 
skulle i någon mån bli gemensamma -- -- att de för 
någon tid skulle komma att vandra hand i hand på lastens 
allfarsväg -- --

***

Vid tiotiden på kvällen klädde Juliette på sig i full 
stass och gick ut, lämnade Olga ensam i sina bägge rum.

Hon hade sagt, att hon stämt möte med en bekant 
herre utanför Jakobs kyrka, och att hon sedan skulle gå 
med honom hem. Olga hade visserligen hållit god min, 
då hon icke kunnat förmå henne att stanna hemma, men 
inom sig själf hade Olga mycket väl känt, att Juliette 
icke skulle träffa någon bestämd, utan att hon gick ut på 
vinst och förlust.

Olga förstod också, att hon måste det, ty man kan 
inte gärna hoppa öfver någon natt, när man har mat och 
hyra och toaletter och allt möjligt att tänka på.

Stackars Juliette! tänkte Olga, då denna gått. Hon 
kände riktigt en systerlig ömhet för henne.

Så fort Olga blifvit ensam, hade hon kastat sig på 
sängen uttröttad och sömnig. Juliette hade förberedt 
henne på, att porten brukade stå öppen hela nätterna och 
att hon nog skulle få höra knackningar på yttre 
dörren. Men hon skulle inte låtsa om någonting, så gingo nog de 
knackande snart sin väg. Juliette hade naturligtvis, som 
alla de andra, åtskilliga ordinarie kunder, som kände 
hennes adress.

Mycket riktigt -- två olika gånger hörde Olga 
knackningar, innan hon somnade.

Det var ganska intressant att höra den skilda 
karaktären vid de bägge olika knackningarna. Med sin skarpa 
iakttagelseförmåga reflekterade Olga genast öfver detta.

Det första knackandet ägde rum vid halfelfva tiden. 
Det började mycket försiktigt och diskret, endast ett par 
stycken lätta slag. Därpå var det tyst en half minut och 
så kommo åter ett par slag, något starkare, men äfven de 
ytterst försiktiga. Därefter slutade det alldeles.

Det är antingen någon blyg nybörjare eller också 
någon ulf i fårakläder, som vill undvika hvarje grand af 
uppmärksamhet, någon, som icke vågar uppehålla sig 
länge vid dörren, tänkte Olga, i det hon ej kunde 
tillbakahålla ett visst löje.

Det andra knackandet kom en hel timme senare. Det 
kom häftigt och hårdt, upprepade gånger, med endast 
några sekunders uppehåll. Då och då omväxlades med en 
ruskning i låshandtaget. Till sist slogs det starka 
bultningar med knutna handen, så att det gaf eko i hela 
huset. Olga låg stilla, hon vågade inte gå ut i tamburen 
och svara, ty då förstod hon, att den påflugne 
passageraren skulle bli ännu otåligare, om han fick höra en 
kvinnoröst. Till sist hörde hon en sparkning på dörren och ett 
aflägset ljud af en svordom, och sedan blef det tyst. Det 
var någon van flick-kund, som kom rusig ifrån källaren 
eller varietéen, tänkte hon, önskande att något dylikt ej 
måtte vidare upprepas under natten. Sådana där hysa 
ingen försyn, det hade hon nog hört talas om. De kunna 
göra hvad som hälst, när de icke få sin vilja fram.

Under den tid, som förflutit mellan dessa bägge 
uppträden utanför tamburdörren, hade Olga legat och funderat 
öfver mycket. Hon hade svårt att somna i den nya 
bostaden och hon kunde icke hindra att tankarna strömmade 
på, den ena efter den andra, knytande sig i ett 
regelbundet sammanhang.

Hon hade sagt till Juliette, att hon hatade männen, 
att denna känsla var den ende behållningen af hennes 
förflutna lif.

Hvad hade hon då gjort för erfarenheter, som 
berättigade henne till ett sådant påstående?

Hurudana hade de män varit, med hvilka hon 
sammanträffat och hvilka på något sätt ingripit i hennes 
lifs saga?

Hvad hade de egentligen tagit för hänsyn till henne, 
till hennes skaplynne och hennes känslor? De hade alla 
varit fullblodiga egoister, som endast tänkt på egna 
beräkningar och egna njutningar. Därför ansåg hon sig 
också ha grund för att i själ och hjärta förakta hela 
deras kön. Därför skulle det också bli en slags 
tillfredsställelse för henne att obarmhertigt locka den ene efter 
den andre till sig för att låta dem få smaka det 
gycklande koketteriets piska och låta dem krypa som slafvar 
i dyrkan af hennes skönhets sinnliga majestät.

Kandidaten . . . dåren . . . t. ex. Hade hon inte funnit, 
att han från första början räknat ut att genom sin 
frikostighet så godt som tvinga henne att kasta sig i armarna på 
honom, när han gaf en vink. Inte hade han tagit någon 
vidare hänsyn till hennes egen mening och hennes eget 
tycke. Och när hon vände sig bort från honom, när hon 
måste det, emedan hon icke såg sig i stånd att tillbringa 
ett lif vid hans sida, hur hade det icke gripit honom så 
hårdt, att han blifvit rubbad till förståndet. Hvad 
bevisade det? Jo, att han, utan att det minsta känna hvad hon 
tänkte och tyckte, ändock hyst så stark öfvertygelse om, 
att han skulle genomföra sin vilja, att han blifvit kollrig, 
när det gått emot. Var det inte egenkärlek och högfärd? 
Jo, sådana äro de, skapelsens herrar. Det är de, som 
anse sig ensamma böra afgöra de stackars kvinnornas 
öden. Men hvad hade de egentligen för rättighet därtill? 
Hon hade inte varit och skulle aldrig bli en sådan där 
kvinna, att hon böjde sig för dylika kraf . . .

Så resonnerade hon, där hon låg i Juliettes breda 
järnsäng.

Och skådespelarn sedan! Hon hade kommit till honom 
med barnets naiva okunnighet. Men hennes friska blod 
hade brunnit af obestämda önskningar och hennes unga 
själ hade längtat efter äfventyr och kärleksklang. Hur 
hade han uppfört sig. Då förstod hon det inte, men nu 
kunde hon draga slöjan från hans handlingssätt. Redan 
vid första sammanträffandet hade han brutalt och oförsynt 
börjat med sina dårande attacker, och redan vid andra 
mötet hade han med studerad, lekande våldsamhet röfvat 
hennes dygd. Han kunde det, ty hon hade varit mjuk 
som vax i hans händer. Men om hon kunde ursäkta sig 
själf för att hon fallit så lätt, så fans det dock ingen 
ursäkt för honom, den gamle blaserade libertinen. Men 
hvad hade han brytt sig om henne eller om de andra 
kvinnorna, som han gjort olyckliga, bah, de voro bara 
leksaker i hans hvita, lena händer. Och hans obeständighet, 
hans falskhet och hans otrohet -- -- hon ville inte tänka 
därpå, det var så samvetslöst, att hon icke fick tankar nog 
hårda för att döma det. Sådana voro de, herrarna, don 
Juanerna. Men de ansågo naturligtvis, att det var deras 
rättighet. Hvad vore kvinnorna gjorda till annat än att 
skaffa dem lustigheter och omväxling!

Hon knöt händerna, lyfte upp dem och lät dem falla 
tungt på Juliettes röda ylletäcke. Hon nästan inbillade 
sig, att hon slog Brun i ansiktet . . .

Hon reflekterade vidare öfver sitt förhållande till 
grefven. Hade hon icke sagt nej och nej och nej den första 
kvällen. Men han hade bara ogeneradt och segervisst 
trängt på. Jo, de voro allt något uppblåsta, dessa 
förmögna kurtisörer, när de träffade på en stackars fattig 
skönhet. Hur hade han inte sedan kommit till henne 
efter mordet, grön i ansiktet af ilska öfver upptäckten, att 
hon roat sig litet med en yngre och trefligare! Liksom han 
trodde att man för litet guld kunde köpa sig hvad som 
hälst af en kvinna, både kropp och själ, både ungdom och 
lefnadslust. Om han hade råd att ha ett dussin andra och 
gå till henne direkt från beblandelsen med en annan, inte 
skulle hon han ansetts haft det minsta skäl att fästa sig 
vid det, men om hon skaffade sig en smula förströelse på 
dagen efter en långtråkig natt, det var naturligtvis 
himmelskriande . . .

Och Julius Wilmer, den stackarn! Honom ville hon 
inte döma så hårdt, han hade ju fått lida för sina synder 
och han hade varit så ung, men han hade ändock, när 
hon öfvertänkte det, äfven han varit en representant för 
männens öfvermod mot kvinnorna: Hon erinrade sig hans 
uppförande under pensionstiden. Hur hade han inte 
inbillat sig, att han och ingen annan hade hennes dygds 
öde i sina händer och hade han icke, oaktadt sin ungdom, 
ryckt henne på lifvet med djurets råa passion i sina later. 
Hon mindes hans uppträdande utanför skådespelarns port, 
då han spionerat på henne. Obildadt och brutalt hade 
han burit sig åt, då han såg, att hon var förlorad för 
hans njutningslystna uträkningar, och dock hade hon 
aldrig gifvit honom ett löfte eller en tillåtelse. Till och med 
sista gången de råkat samman hade han spelat den 
oemotståndlige eröfraren och velat att hon skulle vara den 
ödmjuka slafvinnan. Det hade roat henne att uppfylla hans 
åstundan, att spela komedi med honom, men det visade 
ändock, att han var så lik alla de alla -- -- ja, sådana 
erfarenheter hade hon gjort. Och därför tyckte hon inte 
det var så underligt, att hon föraktade och hatade 
männerna -- --

Det var sådana tankar, som höllo henne länge vaken, 
där hon låg emellan Juliettes mjuka, fina spetslakan.





TJUGOTREDJE KAPITLET.



Juliette kom icke hem nästa dag förrän vid tolftiden på 
middagen.

Olga brann af nyfikenhet att få veta, hvar hon 
tillbringat natten, men hon kom sig icke för att fråga det 
rent ut.

»Har du sofvit godt?» frågade Juliette.

»Utmärkt -- -- jag tror, att jag sofvit tio timmar i 
sträck», svarade Olga.

»Nå, var det någon och knackade på?»

»Jag hörde litet buller vid elfvatiden, men de gingo snart.»

»De bruka vara envisa som tjurar ibland», sade 
Juliette föraktligt.

Olga svarade ingenting. Juliette tydde hennes tystnad 
i en viss riktning.

»Ja, ser du», inföll hon häftigt, »det är inte så lätt 
att endast vara bekant med hyggligt folk. Man kan 
minsann inte välja så strängt, om man skall ha regelbundna 
förtjänster -- -- ja, jag säger rent ut -- -- det händer 
ofta att de, som bråka mest, också betala bäst, och då 
får man ju finna sig i det.»

»Har du haft trefligt i natt?» frågade Olga afbrytande? 
Hon kunde inte motstå sin nyfikenhet.

Juliette såg på henne och skrattade.

»Du är allt bra nyfiken», sade hon.

Olga låtsade att blifva stött, så där litet godmodigt.

»Jag tycker det är så bedröfligt, att jag skall jaga ut 
dig från dina egna rum», svarade hon.

»Jag har druckit champis i natt, må du tro.»

Tonen skulle låta triumferande, men Olga kände dock, 
att den var litet krystad.

»Har du legat privat?» fortsatte Olga med sina frågor.

»Hvarför vill du då ovilkorligen veta det?»

»Det gör väl ingenting, om du talar om det för mig», 
tyckte Olga.

»Nej, bevars -- -- jag har varit hos Burre -- --» 

»Löjtnanten?»

»Ja!»

»Umgås du med honom ännu?»

»Vi äro mycket goda vänner, må du tro. Vi träffas 
bestämdt en gång i veckan.»

»Hade Ni öfverenskommit i går kväll då?»

Olga kände en riktigt brinnande lust att utfråga 
Juliette. Denna lefde ju ett helt annat lif än hvad Olga 
hitintills behöft. Men ett lif, som troligen äfven hon snart 
måste taga till. Det var därutaf, som hennes nyfikenhet 
kom.

»Nej, inte precis, men jag gick helt simpelt upp till 
honom och knackade på.»

»Vågade du det?»

»Hvarför inte -- -- man får inte genera sig, må du 
tro.»

»Hvar bor han?»

»Vid Normalmstorg, tre trappor upp.»

»Och han bad dig stanna kvar?»

»Han ville gå med mig hem -- -- han tycker att man 
är mer ogenerad här.»

»Nå, hvad sade du då?»

»Jag sade honom rent ut, att du hade flyttat till mig, 
och att ingen vidare får träda öfver min tröskel.»

»Hvad svarade han på det då?»

»Han blef allt något nyfiken att få se dig -- -- jag 
kan tala om för dig, att du blifvit en riktig märkvärdig 
personlighet. Han påstod, att hvarenda herre talar om dig, 
och att de äro rent galna efter att få veta, hur du ser ut.»

Olga gjorde en spefull rörelse med mun.

»Han berättade en hel del saker. Han hade hört, att 
en tidning skulle sätta in ditt porträtt.»

»Hvad ha de fått det ifrån?»

»Det snappa de alltid opp.»

»Nå, då sätta de väl grefvens bredvid», gycklade 
Olga.

Juliette lät höra sitt bullrande skratt. Hon tyckte att 
anmärkningen var riktigt väl funnen.

»Nu slog du hufvudet på spiken», utropade hon.

»Hvad menar du?»

»Jo, Burre talade om, att de ha gifvit dig ett 
öknamn -- -- ja, det vill säga ett smeknamn -- -- och ett 
väldigt stiligt för rästen.»

»Ett smeknamn -- -- ?» upprepade Olga förvånad och 
frågande.

»Kan du gissa det?»

Juliette såg riktigt mystisk ut.

»Nej, sannerligen --»

»Vackra grefvinnan -- --»

Olga kastade sig baklänges på en stol och skrattade 
det värsta hon kunde.

»Det skall du få se, att du kommer att få heta det så 
länge du lefver -- -- sådana där namn försvinna inte så 
lätt», sade Juliette.

»Har du inte något?» frågade Olga.

»Jo, det kan du slå dig i backen på -- -- mig 
kallar man för 'skrattmänniskan' -- -- det är då inte hälften 
så vackert som ditt.»

»Ha de sådana där namn allihop?»

»Du menar 'flickorna'?»

»Ja!»

»De flesta.»

»Tala om några, som du vet!»

»Jag känner en, som de kalla för 'judinnan' -- -- 
hon är lika svensk som jag, men hon har svart hår -- -- 
en, som får heta 'pärlhönan' -- -- hvarför det vet jag inte 
-- -- en, som höll på att drunkna härom året, kalla de 
för 'sjöjungfrun' -- -- ja, sedan finnes många andra namn 
-- -- 'turkinnan', 'norskan', 'brandseglet' -- hon har visst 
varit förlofvad med en brandsoldat -- -- 'svalan', 'gladan', 
-- -- det är omöjligt att komma i håg alla».

Olga hade hört på uppmärksamt. Till en början hade 
hon skrattat och tyckt, att det var öfverdådigt roligt, men 
plötsligt fingo allvarliga tankar makt med henne. Hon 
tänkte på att soldaterna också bruka få en slags 
vedernamn, när de inskrifvas under fanorna -- -- sedan voro 
de knappt människor mera -- -- endast viljelösa värktyg 
i befälhafvarens hand -- -- var det inte symboliskt att 
det namn, med hvilket de rört sig som själfständiga 
medborgare ute i samhället, skulle utplånas och soldatnamnet 
sättas på dem, som en slags stämpel, klassificera dem, skilja 
dem från de andra klasserna -- --

De namn, som Juliette nyss räknat upp, de voro ju 
också soldatmärken -- namn på soldater i osedlighetens 
stora armé -- -- de klassificerade också sina bärarinnor 
-- -- inskrefvo dem under prostitutionens svarta fana -- 
-- skiljde dem från andra menniskor -- -- plånade ut 
deras borgerliga namn, som de ärft efter sin far och sin mor 
-- -- satte förtappelsens kännemärke på deras panna -- --

Och nu hade också hon fått ett sådant namn, ett 
soldatnamn, -- som inrangerade henne bland de 
»allmänna» -- --

Det var något ditåt hon tänkte, under det blickarna 
från hennes vackra ögon hvilade vemodigt och tankfullt 
å den enkla godtköpsmattan på golfvet framför henne.

»Vackra grefvinnan» -- -- det lät ju riktigt ståtligt 
Hon ställde sig emellan Olga och den andre. (Sid. 346).

-- -- och så romantiskt sedan -- -- jaså, hon hade 
redan fått ett smeknamn -- --

»Hvad grubblar du på? Du ser ju ut som du tänkte 
gå direkt och hänga dig», inföll Juliette.

Olga ryckte till. Hänga sig? Nej, det hade hon 
värkligen inte tänkt på, det var hon inte mogen för ännu. 
Därtill var nog grefvinnan för vacker -- -- ännu -- --

Hon försökte att draga munnen till ett löje.

»Det kom öfver mig en sådan egendomlig känsla, när 
du räknade upp alla de där namnen», sade hon.

»Blef du dyster, när du tänkte på, hvilket lif de föra?» 
frågade Juliette.

»Ja, något ditåt.»

»Men de ha det fästligt, medan de äro unga och glada.»

»Medan de äro unga kanske, men sedan -- -- uh 
då -- --»

Hon skakade till af en rysning.

»Det värsta är, att man blir gammal så fort,» sade 
Juliette.

»Ja, det är vår förbannelse», sade Olga.

»Dessa förfärliga skrynklor i ansiktet -- -- de komma 
som spetälskan och fräta sönder oss -- de börja som en 
liten prick -- -- ett litet stygn -- -- och så bli de längre 
och längre -- -- och bredare och bredare -- -- och så 
kommer den ena efter den andra -- -- och så flyta de 
ihop -- -- och bli ett nät öfver hela ansiktet -- -- och 
hur man sminkar och pudrar sig, så synas de ändå -- -- 
hvilka förskräckliga kval man lider, när man ger akt på, 
hur de breda ut sig och äta in sig, utan att man kan göra 
ett grand för att hindra dem -- --»

»Du talar som en professor,» anmärkte Olga.

»Det fins ingenting, som jag är så rädd för, som att 
bli gammal. Jag brukar sitta långa stunder dag efter dag 
och betrakta mig i spegeln för att upptäcka en ny skrynkla. 
Jag vet precis, hur många jag har och hvar de sitta -- -- 
Och när jag får syn på någon, som jag inte sett förut, så 

är det som om jag finge se en lefvande mask komma och 
krypa i ansiktet på mig -- --»

»Det har jag aldrig tänkt på att se efter.»

»Du -- -- nej, det tror jag nog -- -- du har inte 
fått några ännu, du har ditt barnansikte kvar -- -- men 
vänta skall du få se, de komma nog -- --»

Med en humoristisk rörelse sprang Olga till spegeln. 
Det var en stor präktig spegel, den dyrbaraste möbel, som 
Juliette hade. Glaset var tjockt, klart och slipadt. Ramen 
var bred, i svart och guld. Det syntes, att hon tyckte om 
att spegla sig.

Olga stälde och betraktade sig högtidligt i spegeln. 
Hon skrattade muntert och hon bemödade sig synbarligen 
mycket starkt att ge Juliette den uppfattningen, att hon 
bara gjorde det af gyckel.

Men hur det var, så hade Juliettes filosofiska ord satt 
hennes lifliga fantasi i häftig rörelse. Hon hade inte stått 
många sekunder, förrän hon fattades af en slags 
hallucination. Hon tyckte att hennes ansikte förvandlades och 
förvandlades allt mer och mer under några ögonblick. 
Till sist föreföll det henne som om alltsammans, panna, 
kinder, haka, hals, allt sammans, hvarje fläck på huden, 
var betäckt af veck och skrynklor, långa, breda, djupa 
-- -- hon såg sig gammal och torr och gul -- hon stirrade 
i spegelglaset med stela, vidöppna ögon, som om hon 
sett ett spöke -- -- det såg ut som om hon plötsligt 
blifvit vansinnig af skrämsel -- --

Juliette betraktade henne med förvånade blickar. Hon 
hade dock en dunkel aning om, hvilka besynnerliga 
tankar hennes ord väckt fram i den lättrörda, intelligenta 
Olgas själ.

»Hvad kommer åt dig -- -- ser du någon syn i 
spegeln -- -- Olga, gå därifrån, nu är du dum -- -- du skall 
inte bry dig om några inbillningar.»

Hon talade hårdt och häftigt; som om det gält att 
väcka en sofvande.

Hennes ord bröto också förtrollningen. Olga kom snart 

till sig själf. Hon såg ett ungt, vackert, fint och spänstigt 
ansikte i spegeln, en smula gulblekt, men friskt och 
bedårande -- -- hon såg det ansikte, med hvilket hon skulle 
fånga, tjusa och plåga -- -- 

Hon sprang fram till Juliette, kastade sig, behärskad 
af ett vemodigt känslosvall, på knä bredvid sin väninna 
och lade hufvudet med en sådan där rörelse i hennes knä, 
som om hon varit ett skrämdt barn och sökt skydd i 
modersskötet. Hennes ögon fyldes, hur hon sökte att 
motarbeta sinnesrörelsen, af tårar, och hon kände en tryckande 
känsla i bröstet.

»Juliette», utbrast hon med en snyftning, »jag vill inte 
bli gammal . . .»

»Olga, min lilla Olga,» sade Juliette i en beskyddande 
och öm moderston,» inte får du anfäktas af några 
enfaldiga fantasier -- -- du skall inte fästa dig så mycket vid, 
hvad jag säger -- --»

Olga reste på sig. Nu hade hela den sjuka 
inbillningen flytt sin kos. Nu riktigt skämdes hon både inför sig 
själf och Juliette öfver sitt barnsliga beteende.

»Jag vet inte hvad som kom öfver mig, jag bar mig 
alldeles för tokigt åt -- --»

Hon lät orden följas af ett chargeradt skratt.

»Jag förstod dig nog, var inte rädd för det,» sade 
Juliette, »jag gjorde orätt, som kom in på det där ämnet. 
Jag borde ha tänkt på hur rysligt känslig du var, efter 
allt hvad som händt de sista dagarna -- --»

»Har du något vin hemma?» afbröt Olga henne.

Frågan lät backanaliskt uppsluppen.

»Är du törstig?» frågade Juliette och skrattade 
ohäjdadt åt det cyniska sätt, på hvilket Olga afklippt 
situationen nyss.

»Ja, inte skola vi sitta som tvänne nunnor och 
himla oss», tyckte Olga och snurrade rundt några slag, 
som om hon hon velat skaka af sig allt hvad hon tänkt 
på förut.

»Det dröjer länge tills vi bli gamla -- --» fortsatte hon 
och skakade sitt lilla hufvud på ett ystert sätt, så att det 
vackra ljusa håret stod yfvigt som en lejonman kring 
panna och skuldror.

»Jag har en flaska portvin», sade Juliette, i det hon 
redan var på väg att hämta det.

»Tag fram den -- -- så skola vi supa», ropade Olga 
gladt och skämtsamt.

Medan Juliette var ute i köket och hämtade in 
flaskan och ett par glas, stod Olga framför hennes stora 
spegel och pudrade in sitt skinn, så att det blef 
bländande hvitt . . .

***

En morgon några dagar efteråt fick Olga ett besök, 
som icke borde kommit oväntadt, men som dock förstörde 
hennes lugna sinnesstämning flera dagar efteråt.

I de båda rummen var nu allt ordnadt för Olgas 
vistelse. Järnsängen var flyttad till det yttre rummet och 
Olga hade fått den turkiska divanen att ligga i.

Juliette hade legat hemma i natt. Hon hade varit 
ute några timmar på kvällen förut, men kommit hem vid 
halfelfva-tiden och legat i lugn och stillhet.

Ja, det vill säga, icke i fullkomlig stillhet. Ty vid 
tolftiden hade det varit några gaskiga herrar ute i farstun 
och bankat på dörren.

Juliette, som redan lagt sig, hade måst gå ut till 
farstudörren i blotta linnet och be dem dra så långt 
vägen räckte. De hade varit näsvisa och kastat oförskämda 
glosor genom dörren, men till sist hade de gått, och de 
båda »flickorna» hade somnat i hvar sitt rum.

Morgonen var mycket vacker. Vädret var strålande, 
solen sken in genom rutorna och väckte dem bägge med 
sin tindrande, ljusa morgonhälsning.

Det hade varit omöjligt för dem att ligga framåt 
förmiddagen, som de annars brukade. Juliette måste upp 
och lyfta på rullgardinen. Därpå gick hon in i andra 
rummet. Olga var också redan vaken. Och de kommo 
öfverens att stiga upp och koka kaffe.

»Jag skall hämta en åkare sedan», sade Juliette, »och 
så skola vi ta en morgonpromenad i vagn utåt 
Djurgården. Är du med om det, Olga?»

Hennes ansikte sken vid tanken på, hur roligt det 
skulle bli att åka ut i den friska, härliga luften.

»Det blir så dyrt», svarade Olga missmodigt, »du vet 
hur jag har det, och jag tycker det är så orätt, att du 
skall ha så mycket utgifter för min skull.»

Olga tänkte på, huru de få slantar, hon fört med sig, 
nu voro nästan alldeles slut, och huru hon kom att ta 
Juliettes vänlighet i anspråk under den tid, som förestod.

»Du får inte säga så där», svarade Juliette och fick 
en riktigt uppbrakt min, »vi ha kommit öfverens att dela 
ljuft och ledt . . . Vill du? Ser du jag har sedlar!»

Hon hade tagit fram sin portmonnä. Hon fattade ett 
par sedlar, som hon tagit upp ur den, i hörnen och 
fladdrade med dem fram och tillbaka, under det hon lät höra 
ett skallande skratt.

Det låg på Olgas tunga några frågor, hvem hon fått 
dem af, och när hon fått dem, och om hon fått 
alltsammans på en gång -- hon kände en stark nyfikenhet efter 
att få höra sådant där. Men hon höll inne med frågorna. 
De talade fortfarande om dylika saker med en viss 
försiktighet.

Juliette hade emellertid haft en af sina bästa dagar i 
går. Hon hade haft en präktig kvällsrecett. Hon hade 
råkat samman med en uppspelt och välfödd profryttare, 
som utan prut betalt femton kronor för ett par tre timmar 
på ett hotell vid Norra Smedjegatan.

»Nåja, om du så ovilkorligen vill», svarade Olga, »så 
kan du vara säker på, att jag skall finna det förtjusande.»

De fingo alltså brådtom att stiga upp och göra sig i 
ordning. De kastade på sig sina morgonrockar. Olga hade 
fört med sig sin från grefvens våning. Juliette satte på 
kaffe och Olga stod framför spegeln och gjorde stor 
toalett, innan hon tog på sig klädningen.

Just som hon slutat med frisyren, hörde hon den 
spruckna dörrklockan klämta till ett par slag. Hon hörde 
Juliette, som stod ute i köket, gå genom den lilla 
tapetdörren, som från köks-skrubben ledde direkt till tamburen, 
och öppna. Hon hörde en grof karlröst, och hon hörde 
Juliette svara i en på samma gång skrämd som 
förargad ton.

Hvem kunde det vara? Hon anade det till hälften.

Innan hon hann tänka vidare, hörde hon låset på 
dörren i det rum, i hvilket hon befann sig, vridas om af en 
grof hand. Hon såg sig rundt omkring med en förskrämd 
blick, liksom hon sökt någon dörr att springa in igenom 
och gömma sig.

Men det var för rästen för sent. I samma ögonblick 
öppnades dörren häftigt och på vid gafvel. En karl, med 
ett robust helskägg och en grof promenadkäpp i handen, 
tog ett steg i in rummet och slängde vårdslöst igen 
dörren efter sig.

Först kände sig Olga förskräckligt rädd, på samma 
gång som en smula förlägen öfver att behöfva uppträda 
i morgonrock inför en alldeles okänd mansperson.

Men dessa känslor efterträddes ögonblickligen af 
harmfull vrede öfver karlens oborstade beteende att inte ens 
nedlåta sig till en knackning, innan han steg in i 
rummet. Hennes gamla medfödda stolthet uppflammade, och 
hon mätte den inkomne med en spotsk och föraktlig 
blick.

Nu inkom äfven Juliette från det andra rummet, 
genom hvilket hon tagit vägen, sedan hon ej vågat eller 
kunnat hindra att den ovälkomne gästen stigit på. Han 
hade frågat, om hon icke hade en ung flicka inneboende 
här, och då hon icke vågat neka, måste hon finna sig i 
att öppna sina dörrar för den respektingifvande personen.

Den civilklädde polisen -- ty det var en sådan, en 
s. k. byråpolis, en af dessa, som ha till sin speciella 

uppgift att »upptäcka» och öfvervaka den offentliga lastens 
prästinnor -- hade inträdt med en halft leende, halft 
förtrolig uppsyn, en sådan där, som sade ungefär: blif inte 
rädd, min rara lilla oskuld, vi skola nog så småningom 
blifva goda vänner; men när han märkte att han inte hade 
att göra med en förskrämd fogel, liksom icke heller med 
en i råhet och okunnighet uppvuxen arbetarflicka, utan 
en ovanligt vacker ung dam med belefvadt utseende och 
ur hvilkens ögon lyste stolthet och förakt, så häpnade han 
till i första ögonblicket, men tog sedan på sig en mycket 
viktig, befallande min.

Men ögonen förblefvo lika, på samma gång stickande 
och lurande. Det syntes, att han icke hade ett yrke, som 
tillhörde de själfslyftande eller förädlande.

»Heter Ni Olga Löfborg?» frågade han i torr och 
sträng poliston.

»Ja?!» svarade Olga kort. Det lät som en utmaning, 
som ett: hvad har Ni med det att göra?

»Ni skall infinna er till besiktning», fortsatte han.

»Jaså!»

»Hvart och när, det känner Ni väl, tänker jag, hva'? 
He . . . he . . .!» flinade han rått och försmädligt.

»Hvad menar Ni?» frågade Olga. Hon måste tala, 
fastän hon hälst skulle velat bemöta honom med 
tystnadens förakt. Men harmen arbetade inom henne så hårdt, 
att hon måste afleda känslotrycket med några ord.

»Åh, Ni behöfver väl inte spela okunnig. Ni har väl 
någon liten dygdig väninna, som allaredan satt er in i de 
där förhållandena, förmodar jag, inte sant?» frågade han.

Orden skulle låta gycklande, men doften från den 
närgångna anspelningen, som låg i meningen, slog ut ifrån 
dem som en stank.

Olga stod och bara gapade på honom. Hon tyckte, 
att hans oförskämdhet inför en person, som han såg för 
första gången och därtill en värnlös kvinna, gick öfver 
alla gränser.

Hvad skulle hon svara? Skulle hon tiga? Hon vände 
blicken åt Juliette. Denna, som egde den offentliga 
glädjeflickans respekt för dessa sina plågoandar, blinkade åt 
henne, menande att hon gjorde bäst i att tiga. Hon stod 
ändå vapenlös inför denna robuste herre med sin påflugna 
blick och sin bastanta käpp.

Men Olga kunde icke tiga. Det var omöjligt. Hela 
hennes varelse, liksom också hennes skaplynne, uppsatte 
sig däremot. Hon var icke van ännu. Hon hade 
hitintills bemötts annorlunda.

»Vet skäms . . .» kastade hon fram. Orden kommo 
som ett skarpt hväsande.

Den myndige herrn ryckte till som om han blifvit 
stucken af en orm.

»Hvad säger Ni», utbrast han med hög röst. »Är Ni 
näsvis, så skall Ni få följa med till vaktkontoret med 
detsamma.»

Han tog ett par steg fram mot henne.

Olga blef blek som ett lik. De knutna händerna 
darrade som asplöf. Hon skulle ge honom en örfil, men hon 
hade nog sinnesnärvaro att inse, att hon stod utan skydd 
och försvar inför denne ogrannlage representant för en 
tyrannisk samhällsordning. Var hon då allaredan så låg, 
så usel, att hon behöfde ödmjukt böja sig inför en sådan 
brutal passagerare? Hon kände huru tårarna ville bryta 
fram.

Juliette gick emellertid emellan och räddade Olga att 
förifra sig vidare. Hon stälde sig emellan Olga, som vändt 
sig åt fönstret, och den andre. Hon kände honom och 
visste, att han inte var att leka med.

»Seså, Carlsson», sade hon lugnt och allvarligt, »ser 
Ni då inte, att hon är sjuk . . .»

Han lät blicken skämtsamt glida öfver Olgas gestalt.

»Ja visst ja . . .», sade han, »nå, men hon kan vara 
höflig för det. Nå upplys henne om adressen -- -- om 
måndag -- -- men håll er inte undan -- --»

Utan att säga adjö, vände han sig tvärt om och gick 
samma väg han kommit in.

Olga stod orörlig som en bildstod med stel blick och 
knutna händer ända tills han försvunnit. Då kastade hon 
armarna om halsen på Juliette och brast ut i krampaktiga 
snyftningar.

»Tro de inte, att också vi äro människor», stammade 
hon fram mellan tårarna.

»Stackars Olga -- -- du blir väl van vid det», sade 
Juliette och strök med handen öfver hennes ljusa vackra 
hår . . .

Af den trefliga utfärden blef ingenting den dagen.




====================Slut på första delen.====================


Bakom Fälda Rullgardiner
Sedeskildringar ur Stockholmslifvet
AF
Rudolf Björnsson.
————
Illustrerad af E. Åberg m. fl.
————
ANDRA DELEN.

STOCKHOLME. A. WEIJMERS’ BOKFÖRLAG1897.


Gullberg & Hallberg, Stockholm, 1897.


FÖRSTA KAPITLET.

En vacker och solmättad sommardag.

Klockorna i hufvudstadens många kyrktorn ha nyss
slagit tio. Slagen ha klingat ut öfver de många
taken och de många gatorna, ut i den ljumma luften, som,
värmd af solstrålarne, snart skulle ligga kväfvande tung
öfver de svettiga hästarna och de myllrande mänskorna.

Den förmögna klassens fruar och barn finnas icke i
Stockholm, de ha begifvit sig ut till Mälarstränderna eller
saltsjöns skärgård för att leka landtfolk några månader.
Men inne i den stora staden, på dess brännheta gator och
i dess kvafva butiker, värkstäder och bostadsrum dväljas
fortfarande arbetarklassens slafvar och slafvinnor.

Just nu — vid tiotiden på förmiddagen — öppnades
dörren till en liten cigarrbutik vid ***gatan.

Dörren öppnades inifrån.

Ett tämligen ungt fruntimmer, med en reslig, något
magerlagd gestalt, syntes på trappsteget, som ledde från
gatan. Hon är klädd i en ljusblå kläddning, sydd med
sjömansjacka, som på kragen öfver axlarna är garnerad med
mörkblå, breda band. Kring lifvet har hon ett mörkrödt 
sidenbälte, sammanhållet af ett smakfullt mässingsspänne.
Hennes klädsel var något uppseendeväckande. Den var just
icke trasgrann och den klädde henne heller icke illa —
tvärtom, den tog sig riktig stilig ut i det glittrande
solskenet, som låg öfver trottoaren och cigarrbutiksfönstret
— men det syntes dock litet för väl, att den var gjord
att stå bakom en disk med. Den var en smula dekorativt prålig.

Cigarrbutiksfröken — ty hon var naturligtvis en sådan
— såg ganska sömnig och omorgnad ut. Ögonen buro
spår af nattvak, och frisyren var synbarligen ordnad i
största hast, ty de bruna lockarna voro åtskilligt stripiga
och nedhängande.

I högra handen höll hon en liten sopborste. Händerna 
voro smala, fina och genomskinligt hvita.

När hon kommit ned på gatan, såg hon sig först
omkring med en hastig blick. Ett par unga, välklädda
herrar gingo i det samma förbi. När de sågo henne, förstodo
de att hon kom från cigarrbutiken, och att den icke öppnades 
förr än så här dags. De drogo däraf en slutledning.

»God morgon, lilla fröken, så tidigt uppe», sade den
ena i en viss skämtsam ton. De skrattade båda lifligt
och gjorde menande nickningar.

Cigarrfröken i det röda sidenskärpet drog också på
mun, men låtsade, att hon icke hörde tilltalet. Hon böjde
sig ned och började att sopa dammet från trappsteget med
några snabba rörelser.

Därpå kastade hon ånyo en blick omkring, hoppade hastigt 
in i butiken och slängde dörren igen efter sig.

Hvem var hon?

Vi få lof att presentera henne.

Det var Juliette, en gammal bekant — —

Öfver ett år har förflutit sedan Olga flyttade in i det
ena af Juliettes bägge rum.

De voro nu egarinnor till en liten näpen cigarrbutik
vid central gata.


För Olga voro nu sviterna af hennes ungdoms första
äfventyr lyckligt öfverstökade.

I Juliettes inre rum hade hon födt sitt och skådespelarens 
barn. Det var icke dödfödt, men det dog ett par
dagar efter födseln. Hon hade alltså sluppit att få
bekymmer för dess uppfostran och uppehälle.

Barnsängen hade medfört en ganska lång sjukdomskris. 
I hela åtta dagar hade hon sväfvat mellan lif och
död. Men hennes ungdom hade segrat, och efter att en
månad legat till sängs, steg hon upp lika frisk och skön
som förut.                                                  .

Under denna månad hade Olga fått se sådana oegennyttiga 
och uppoffrande bevis på Juliettes varma hjärta,
att hon fattade en den starkaste och tacksammaste
sympati för sin väninna. De bägge förenades med ett
vänskapsband, som för hvarje dag blef oslitligare.

Men det hade dock varit svårt med den gemensamma
ekonomien under denna sjukdomstid. Juliette måste stanna
hemma hela dygnet för att passa upp och sköta Olga.
Och för rästen hade intresset för den unga barnsängskvinnans 
öde gjort Juliettes sinne så vekt och hennes
närver så känsliga, att hon under den tid, då Olgas
ställning förde en fläkt från familjelifvets förhållanden med
sig, fann det motbjudande ända till vämjelse att gå ut på
gatorna för att attrackeras af påflugna sprättar och famnas
af halfrusiga karlar.

Lycka var emellertid, att båda två hade åtskilliga
värdefulla tillhörigheter, om de också icke hade några
kontanter. Och nu fans det ingen annan utväg än att låta det
man bäst kunde undvara, resa till pantbanken. Olgas
klocka och guldnipper, Juliettes vackra spegel och mera
dylikt vandrade in i pantlånarens dammiga förvaringsrum. 
Men de skulle nog lösa igen det, tänkte de.

Hvad emellertid icke Juliette slapp ifrån, oaktadt hon
höll sig hemma och isolerad från allt, det var läkarebesiktningen, 
under bevakning af polisen. Sedan man en

gång kommit så långt, så går det inte under några
förhållanden att slingra sig undan.

Olga hann emellertid inte dit, innan hon lades på
sjukbädden. Juliette hade skaffat intyg på, att hon icke kunde
lämna sin bostad. Och därvid fick det ju bero så länge,
men de visste båda två, att deras hem lika uppmärksamt
bevakades, som om de varit tvänne brottslingar. Och de visste,
att Olga såsom frisk icke kunde taga ett steg utanför
dörren, förrän Carlsson eller någon annan af liknande skrot
och korn skulle komma dit, tränga sig in, om de också
stodo halfnakna, och i myndig ton, beledsagadt af ett
närgånget hånleende, befalla dem att infinna sig på det
klockslag, då de »allmänna» bruka »gå till sta'n» — som de
själfva för korthetens skull benämna det. Besiktningsbyrån 
ligger nämligen i staden inom broarna.

Rättegången hade nu också slutat för länge sedan.
Den vansinnige mördaren hade inspärrats på dårhus för
lifstiden, och den en gång så uppseendeväckande
händelsen hade flutit ned i glömskans breda strömfåra. Olga
hade fått aflägga vittnesmål både från sjuksängen inför
poliskommissarien och efter sitt tillfrisknande inför
domstolen. Hon hade också gått fri från alla rättsliga följder
af sin indirekta delaktighet i blodfläcken på den mjuka
mattan i »vackra grefvinnans» eleganta våning.

»Vackra grefvinnan» — — — ja, så kallades hon ännu.

Nu lefde hon, tillsammans med Juliette, den prostituerades 
rosendoftande, törnbeströdda glädjelif.

Nu var hon van vid besiktningen, detta otäcka,
kränkande synande, som de lagligt osedliga kvinnorna måste
underkasta sig. Nu var det hvardagligt. Men hon mindes 
i början, den första gången till exempel. Åh, hon hade
velat sjunka ned genom marken under denna förfärliga
ceremoni ...

Hon mindes, huru de betraktat henne, de andra, som
funnos i väntrummet, och hvilka voro gamla och vana.
De märkte ögonblickligen, att hon var en nykommen, och 

de hade sett på henne med fräcka och nyfikna, men också
triumferande och skadeglada blickar.

Dessa stackars kvinnor! Hur lyckliga äro de inte, när
de upptäcka ett nytt offer! Och hvarför det? Jo medlemmarna 
af denna kvinliga »ämbetsklass» i samhället äga i
allmänhet ett infernaliskt hat mot alla, som de benämna
»smyg», d. v. s. sådana, som smyga omkring i skymundan 
och ännu icke gripits af byråpolisens järnklor. De
äro benägna för att riktigt jaga efter sådana för att få
dem fast, d. v. s. fjättrade af den långa officiella kedjan,
som ligger om deras egen fot. De äro afsvurna fiender
till kvinnor af detta slag, hvarhälst de möta dem. Och
kunna de leda polisen på något spår, så kan man vara
säker på, att det också sker.

Det synes ligga en tröst för dem i att se så många
som möjligt öka den klass, de tillhöra. De tyckas föreställa
sig att de utöfva en Gudi behaglig och mot samhället och
principen mycket rättvis handling, då de förfölja och
framdraga dessa half-allmänna medsystrar i lasten, på samma
gång de naturligtvis genom sitt yrke i allmänhet sorgfälligt 
fått alla bättre, öfverseende och mänskovänliga känslor dödade.

Man kan ofta på Stockholms gator få se utslag af
detta råa, hänsynslösa hat. Det händer, att när en
prostituerad möter en dylik, om hvars förhållande hon på ett
eller annat sätt fått vetskap, eller endast misstänker, men
hvilken hon för rästen hvarken känner eller har med att göra,
att hon öfverhopar denna med skymford och handgripligheter. 
Och man hör tydligt af de råa tillmälena, hvad
saken gäller. Det är den dömdas omänskliga vrede mot
den, som ännu kunnat undandraga sig domen.         

Af de gamla hade Olga blifvit betraktad med ovanligt 
stor uppmärksamhet, ty äfven på dessa kvinnor värkar 
kroppslig skönhet och ögats intelligens med sin
trolldomsmakt. Men det hade legat någonting så djefvulskt
skadeglatt i deras blickar, då de af hennes uppförande
sågo, att hon var där första gången, att ögonkasten skuro 


som knifsblad. Hvad Olga hade tyckt, att det var
förfärligt! Först nu insåg hon, hvilken klass, hon skulle
komma att tillhöra. Det var en klass af kvinnor, af hvilka
mängden icke ega en tillstymmelse af behärskning eller
grannlagenhetens nobless.

Men det var inte värsta! Det, som hände därinne, inför 
manliga personer, som hon aldrig förr sett, hade varit
mycket värre. Hon hade varit röd som en pion i ansiktet, 
och för ögonen hade det dansat rundt, alltsammans, salen, 
borden, soffan, stolarna, doktorerna...

När hon kom hem, hade hon sjunkit ihop som en
trasa på golfvet af skam och vrede och sinnesrörelse.
Hon hade legat där en timma i konvulsiviska
snyftningar.

Juliette hade användt alla medel att trösta henne, hvilket 
syntes nästan omöjligt.

»Lilla du», hade hon sagt, »inte tog jag det så förfärligt hårdt.»

Olga svarade ingenting. Hon kände, huru det kröp
som ohyra på kroppen efter den yrkesmessiga behandlingen. 
Hon ägde en annan natur än de flesta. Denna finkänsliga 
natur hade ännu icke alla utsväfningar och orgier 
förmått döda.

Men så småningom hade hon lagt makt på sig och
blifvit van. Redan tredje eller fjerde gången hade hon
kunnat hålla ögonen öppna och gifvit polisen, som stod
vakt vid dörren, en halft trotsig, halft skämtsam
afskedsnick, som han naturligtvis lät alldeles likgiltigt passera
förbi ...

Det var Olga, som kommit på den idén, att de skulle
hyra en cigarrbutik. Juliette hade genast gått in på
förslaget.

Det finnes ett medel — säkerligen det enda — för
kvinnor i deras ställning att kunna få utöfva en
»regelbunden» och »borgerlig» sysselsättning samt att skaffa
sig ett visst »socialt anseende». Det är att få stå i en
cigarrbutik. Alla andra slags affärsgrenar äro naturligtvis 


absolut stängda för de bränmärkta utöfvarinnorna af den
fria kärleken. Står man därtill i det lyckliga förhållande
att man kan hyra en egen butik och skaffa sig ett litet
eget lager — bestående af ett hundratal tomma och ett
tiotal fylda cigarrlådor — så ger det gifvetvis ännu mera
pondus åt den »sociala ställningen». De allmänna flickorna
äro, såvida ej dryckenskap och ett allt för utsväfvande lif
helt och hållet förslappat dem, ganska angelägna om att
få stå bakom en cigarrdisk; isynnerhet de unga och
vackra, som där få tillfälle att mera exklusivt än på
gatan exponera sina behag och sina toaletter.

Cigarrbutiker af detta slag — som äro omöjliga i en
småstad, men i hufvudstaden tyckas anses så oskyldiga,
att de på grund af sina stora hyror locka värdarna att
inrätta dylika i nybygda, moderna hus vid centrala gator
— äro naturligtvis icke annat än maskerade bordeller,
antingen unga fröken själf hyr butiken eller hon står i tjänst
hos någon »fru», som hyrt den samma. Innanför själfva
boden finnas då ett eller ett par rum, där herrarna tagas
emot och vinbutäljerna valsa. I Stockholm finnes med säkerhet 
minst ett tjugotal sådana. Och på en del bruka hyrorna
af innehafvarinnan betalas — pr dag.

Olga hade äfven fallit för denna frestelse, sedan hon,
som inrangerad i rullorna, tillbrakt några månader vägg i
vägg med Juliette. Dessa månader hade utmärkts af ett
visst återhållsamt lugn. De stiftade icke flera bekantskaper 
än hvad de nätt och jämt behöfde, för att kunna
betala hyran och lefva anständigt. Alla inkomster och
utgifter delades systerligt, kassan var gemensam. Och de
höllo strängt på, att det skulle vara tyst och stilla hemma
hos dem. Det hade kommit en egendomlig familjär stämning 
öfver deras samlif.

Men Olga, hetsig i blodet och ombytlig som vanligt,
började snart finna det regelmessiga lifvet litet enformigt.
Det var då, som hon kom på den idén att genom cigarrbutiken 
skaffa åt sig och Juliette både omväxling och »anseende» 
på en gång.



Efter några veckors sökande hade de slutligen funnit
en cigarrbutik, som var ledig till uthyrning och behagade
dem. Hyran var visserligen oerhördt dyr — att tänka sig
att man med endast tobaks-kommers skulle betala den var
löjligt, själfva hyrespriset inbjöd och tvingade till
biförtjänster — men lokalens beskaffenhet var sådan, att den
lämpade sig utmärkt bra för affärer af olika slag.

Butiken var mycket liten, men inredningen var ovanligt 
snygg, hållen i svart och gult. Rundt kring den breda
fönsterhyllan fans en blankskurad mässingstråd, som
uppbar en röd jalousi af så tjockt tyg, att det utstängde alla
nyfikna blickar, äfven då ljus var tändt i boden. De
lådor, som stodo på disken, innehöllo ett tjugotal olika
cigarrsorter, men lådorna på fondväggens hylla, hvilka stodo
uppradade kant vid kant i zigzag-fason, voro samtliga
endast innehållslösa dekorationer. På andra väggen, midtför 
den lilla disken, stod en soffa med plats för högst två
personer. Den var klädd med mörkt tyg och åtskilligt
nött. Framför den fans ett litet åttakantigt bord med
pressad plysch på skifvan, å hvilken stodo ett par
cigarrkoppar af porslin. Emellan bordet och disken var så trångt,
att två personer knappt kunde tränga sig förbi hvarandra,
men det kunde inte hjälpas, möblemanget medförde en
viss trefnad, som man inte kunde undvara, då man blifvit
van därvid. Vid sidan af soffan hängde längs väggen en
gummislang med en tändapparat. Där bredvid fans en
spegel på en half meters längd och med förgyld ram.
Den var lämplig att se sig i, när man tände cigarren. En
kamin, liten som en leksak, och en stol kompletterade
inredningen.

I butiken funnos två dörrar — en, som ledde utåt
gatan, och en, som ledde inåt. Båda voro glasdörrar.
Öfver rutan i gatdörren hängde en stor skylt med ett
kollossalt kvinnohufvud, som blåste ut en rökpelare genom
ena mungipan, och bredvid hvilket stod i guldbokstäfver
»Duke of Durham is best». Rutan på den andra dörren
var å inre sidan täckt med en tjock gardin af grönt ylle.

Framför den hängde ett draperi, som betäckte öfver halfva
dörren. Rummet därinnanför låg högre än boden, och ett
par tre trappsteg ledde upp.

Sådan var den yttre affärsprägel, som Olgas nuvarande 
residens ägde — — —

När Juliette sopat trappstegen åt gatan, började hon
att behandla butiksgolfvet på samma sätt. Utrymmet var
icke stort, och sopandet gick i en handvändning. Men det
var tjockt af dam på golfvet och snart började det ryka
omkring så svårt, att hon såg sig nödsakad öppna dörren
på vid gafvel. Hon gjorde det icke gärna, ty då skulle
naturligtvis hvarenda glop, som gick förbi, kasta nyfikna
blickar dit in. Det var nog kändt, att det var två glada
flickor, som innehade butiken.

När dammolnet försvunnit, begynte hon torka dammet 
från hyllorna och möblerna. Hon stängde åter igen
dörren och började att sjunga en munter varietévisa.
Juliette hade en liten näpen röst och behandlade den
inte illa.

När dammandet var slut, gick hon till spegeln.
Hårslingorna hade under arbetet bredt ut sig ännu mera
omkring ansiktet och befunno sig i en högst miserabel
oordning.

»Gud, hvad jag ser ut», sade hon halfhögt för sig
själf, »tänk, om någon skulle komma.»

Det var emellertid ganska sällsynt, att de fingo några
kunder så här dags på förmiddagen — åtminstone inga,
som de satte värde på.

För säkerhetens skull låste hon emellertid igen dörren
med nyckeln, som satt i innanför, och sprang med några
lätta steg uppför trappan in i det inre rummet.

Detta rum var ganska stort och präktigt, minst dubbelt 
så stort som boden; och det var just därför, som de
blifvit så belåtna med lägenheten, ty när man inte hade
mer än ett rum för två, så behöfde man minsann utrymme.

»Är du tokig, Olga, ligger du och sofver ännu! Vill 
du skynda dig opp, din odåga!» ropade Juliette med en
skämtsam glädtighet, då hon såg, att Olga ännu låg
hopkrupen under täcket med slutna ögon.

Olga hoppade till, som om hon blifvit skrämd, och
såg upp med yrvakna blickar.

»Jag har redan sopat och dammat därute», fortsatte Juliette.

Hon hade nämligen stigit upp utan att väcka Olga,
som hon sett ligga djupt inslumrad. Juliette var
fortfarande den beskyddande modren och Olga det en smula
bortklemade barnet. Detta på grund både af Juliettes
uppriktigt hjärtliga sinnelag som ock af det förhållande, att
Olga, som den yngsta och odisputabelt vackraste, var de
mest inkomstbringande affärernas hufvudperson, och
omvårdnaden om hennes välbefinnande i första rummet
således var någonting som utan all slags beräkning från den
äldre väninnans sida föll af sig själft.

Olga sträckte på sig, olustig och omorgnad.

»Lilla du», sade hon vänligt, »du är då alltid så duktig.»

Orden efterföljdes af en gäspning.

»Har du satt på kaffet?» tillade hon genast.

»Jo, det kan du slå dig i backen på», svarade Juliette.

»Får jag ligga i tio minuter till», sade Olga med
skämtsamt bönfallande ton.

»Lat-Stina...»

I det Juliette sade detta, gick hon ut i det anspråkslösa 
köket, och Olga gjorde en väldig gäspning, vände sig
mot väggen och inslumrade ljuft.

Medan nu den ena cigarrfröken kokar kaffe och den
andra tager sig en morgonslummer, vilja vi ta äfven det
stora rummet i något närmare betraktande.

Där fans två liggplatser, en vid hvardera långväggen.
Den ena utgjordes af Juliettes turkiska divan, som Olga
fortfarande begagnade, och den andra af en ny järnsäng,
som man utbytt i stället för den förra, hvilken inkräktade 
med sin bredd för mycket på utrymmet. Golfvet var
betäckt med en helmatta i mörkblå och mörkbruna mönster.
Juliettes stora spegel hade de löst tillbaka. Den satt
midt på väggen öfver Olgas divan. Det var litet
olämpligt med dagern, när Juliette skulle söka efter nya
skrynklor i sitt en smula kantiga ansikte, men det kunde inte
hjälpas, ty man kunde inte sätta den mellan ett par
fönster, då det inte fans mer än ett sådant. Detta vette åt
gården, hvilken -- i likhet med de flesta moderna
storstadsgårdar -- hade utseendet af en djup brunn. Fönstret 
var mycket stort, tre vanliga rutor i bredd, men det
hjälpte inte, ty de höga gårdsmurarna släppte icke fram
solen eller ljuset på annat än ett ytterst sparsamt sätt,
och därför härskade ständigt i rummet en i viss mening
stämningsfull men kall och liflös halfdager. Olga, som
alltid varit van vid ljusa, glada rum åt gatan, fann det
till en början obehagligt, men vänjde sig snart därvid och
trifdes bra i den ständiga skymningen.

Framför det breda fönstret, som hade hvita, snygga
gardiner, stod ett rundt bord, betäckt af en ljusgrå vaxduk.
Det var Juliettes praktiska sparsamhet, som lagt på
vaxduken. Olga hade till en början bestämdt velat ha en
tjock ylleduk, någonting i den där stilen, som hon varit
van vid i grefvens våning, ty hon tyckte att vaxduken
värkade så simpelt, men Juliette, som köpt hem den, hade
låtit den ligga och så blef det inte af att byta om. Den
var emellertid mycket bekväm. Hur den spildes ned
under måltiderna eller af vinbutäljerna, så gick det ändå i
en hastig vändning att med en våt trasa få den snygg och
ren igen på dess blanka yta.

Någon soffa fans inte, men två mjuka emmastolar med
mörkbrun öfverklädnad hade fått undanskjutna platser i
två hörn. På väggarna hängde ett par oljetryckstaflor
med förgylda ramar, visserligen inte af sämsta slag, men
dock tämligen enkla. Öfver Olgas sängplats fans, fastsatt
med knappnålar, en urklippstafla ur en illustrerad tidning
föreställande en i badet stigande, helt naken kvinna, som 
stod med ena foten i vattnet och hvars ljusa hår föll i
böljande yppighet på rygg och skuldror. Det var det
enda i rummet, som i någon mån erinrade om rummets
andliga karaktär. Olga hade själf satt upp, den med ett
yttrande om att »något piffigt måste de väl ha på
väggarna». Juliette hade emellertid den bestämda meningen,
att det var rått och simpelt att — som det brukades —
uppsätta nakna och vågade bilder på väggarna, alldeles
som det vore nödvändigt att på det sättet inspirera den
manliga driften hos sina gäster. De, som behöfde eller
åstundade något dylikt, kunde gärna hålla sig borta, menade
hon. Icke hade hon precis någonting emot Olgas lilla
tidningsurklipp, men hon ville inte gå in på dylika
arrangemanger i någon utsträckning. Olga hade annars, under
trycket af den sinliga fantasi, som var henne medfödd, i
början velat inreda rummet till ett riktigt Venus-tämpel,
med obetäckta kvinnobilder i terracotta, godtköpsfotografier 
af nakna marmorbilder med mera dylikt. Men då
hon dels icke ville göra Juliette emot, och då hon rönte
invärkan af hennes åsikter, nöjde hon sig med att såsom
surogat uppsätta en del färgadt gräs, torkade blad,
mackartbuketter och dylikt på väggarna.

Mellan de båda väninnorna rådde i allmänhet en viss
arbetsfördelning, hvilken icke uttryckligen uppgjorts dem
emellan, men hvilken så småningom på helt naturligt sätt
utvecklats af sig själf. Det var således Juliette, som hade
de husliga bestyren om hand, som fick städa, koka mat,
sy och laga. Dock behöfde hon icke befatta sig med
några gröfre sysslor såsom att diska och skura. Det gjorde
en gammal gumma, hvilken för sex kronor i månaden
hjälpte till med hvarjehanda under ett par timmar dagligen.

Denne gamla gumma, som gick under benämningen
»Näs-Mari» — emedan hon hade ett stort ärr midt på
näsbenet —, var en mycket välkänd hjälpmänniska bland
»flickorna». Hon passade upp på en hel del, som hade
egna hushåll, och var utomordentligt hemmastadd i allting, 
icke blott i gröfre sysslor, utan äfven i de »finkänsligaste»
angelägenheter, om det skulle påfordras. Hon till och
med lånte bort en femtio eller hundra kronor åt någon
liten »ordentlig» fröken, som befann sig i tillfällig
förlägenhet, mot god ränta förstås. Ja, det påstods äfven, att
det funnos åtskilliga af fröknarnas kunder, herrarna, som
fått låna rätt styfva slantar någon gång. Af dem tog hon
alltid en bevittnad revers, hvilket aldrig förekom vid lån
till flickorna. Hon hade själf varit »flicka» i unga dar,
vacker och stolt, påstods det, som bara tog emot grefvar,
bankirer och andra femtio kronors-kunder, men så en natt
hade hon under en stormande glädjefest varit med om ett
vildt uppträde, där hon fått näsbenet krossadt af en
champanjebutälj. Sedan dess hade hennes utseende varit
förstördt och hon hade på några veckor sjunkit ned till en
femte klassens sjömansflicka. På gamla dagar hade hon
emellertid genom sina nuvarande förbindelser tagit opp sig
i ekonomiskt afseende och egde en stor vänkrets och stor
respekt bland hufvudstadens demimond.

Som sagdt, Juliette stod i spetsen för det husliga. På
Olgas lott hade däremot kommit att hufvudsakligast sköta
om butiksaffärerna. Det hade varit någonting nytt för
Olga att få stå bakom en disk och betjena kunder, och
hon hade omfattat sysselsättningen med stort intresse. En
piggare, näpnare och vackrare butikfröken skulle man
också få leta efter. Hon förstod utomordentligt väl
konsten att kläda sig, det låg en medfödd distinguerad
hållning i hennes rörelser, och hon kunde ge kvicka och
dräpande svar, om det kom någon påflugen grilljanne, som
försökte att snobba med några öfverlägsna närgångheter.

Den lilla cigarrbutiken var också ytterst lifligt
frekventerad, i synnerhet på kvällarna, I allmänhet brukade
de hålla den öppen till framåt ett, men det hände ganska
ofta att den stängdes redan vid tio- och elfva tiden, ifall
några mera inflytelserika af dessa favoriserade kunder,
som fingo beträda rummet därinnanför, önskade det.

Ja, det fans sådana, och icke endast två eller tre utan 
ganska många, men det var därför icke någon allmän
landsväg genom butiken in i sängkammaren. »Vackra
grefvinnan» stod mycket högt i ropet, både på grund af
sitt utseende och sina allmänt kända öden, inom den
nöjesjagande herrpubliken, men Olga och Juliette hade
bestämdt kommit öfverens att välja sina bekantskaper med
stor urskiljning och att på inga vilkor tåla, att några
större sällskaper samlades hos dem.

Det hände nog ibland, men ytterst sällan, att de togo
emot några intima besök midt på dagarna. Det var en
liten utvald krets af unga ämbetsmän i värken och bättre
kontorister, som kommo dit, två eller tre i sänder. De
sutto först en halftimma i butiksoffan och rökte, stannade
sedan några timmar efter det butiken stängts, drucko
några flaskor vin, sjöngo ett par duetter med Juliette —
eller Olga, om hon var disponerad, — och gingo sedan sin
väg hyggligt och anständigt.

Någon enda gång kunde det nog hända, att alkoholen, 
om en ansenlig kvantitet inmundigades, värkade dithän, 
att gasken och ungdomsyran sköt öfver den vanliga
gränsen. Då sjöngs det sånger af den slipprigaste
beskaffenhet med skrålande refränger, då dansades det
françaiser med cancanpiruetter tvärs öfver rummet mellan
divanen och järnsängen, då kunde till och med den
återhållsamma och förståndiga Juliette rasa som en backantinna
med glödande ögon och utslaget hår. Men Olga var det
likväl, som äfven vid sådana tillfällen bildade den
elektriska medelpunkten, som med cyniska uttryck och
tygellös uppsluppenhet satte de andras blod och hjärnor i
rörelse. Det hände ibland, men sällan.

Af sina beundrare voro de båda flickorna då och då
utbjudna på guldkrogarna och varietéerna. De gingo
aldrig ut, om de inte bjödos båda på en gång. Det var då
som det skickades bud på Näs-Mari, och hon fick sköta
butiken. Det var inte första gången hon vikarierade för små
cigarrfröknar, och hon hade lådetiketterna och priserna på
sina fem fingrar.

För inkomstens skull var det heller ingen risk att
båda försvunno någon gång från sin affär. Ty man såg
ju icke utifrån, hvem det var, som satt bakom disken.
Och herrarna, som gingo in för att öfva litet flirtation,
måste naturligsvis göra sig ärende med att köpa ett par
cigarrer, äfven om lådorna framtogos af gamla Näs-Mari's
knotiga fingrar. Att en och annan krona eller en och
annan cigarr utom den öfverenskomna betalningen försvunno
i Näs-Mari's rymliga fickor, det fick man ju riskera för
nöjet att få komma ut och se sig omkring i det glittrande
nöjeslifvet. Och de voro så vänskapligt förenade, att de
icke funno någon trefnad däri, om de ej fingo vara
tillsammans — — —

Liksom det hände i dag, så hände det ofta, att Juliette 
kom in och bjöd Olga kaffe på sängen. Och Olga
lät sig uppassas, som det skulle så vara.

Därpå stälde sig Juliette i butiken, efter att ha krusat
luggen, medan Olga klädde på sig och slängde i sig litet
mat. När hon vid tolftiden kom ut för att ta Juliettes
plats på stolen bakom disken i besittning, låg det en viss
grad af öfverlägsenhet i hennes ansikte. Men den var
omedveten och icke beräknad.

I butiken befunno sig tre stycken unge män. En utaf
dem hade kastat sig baklänges i soffan och intagit en
mycket vräkig ställning. De båda andra hängde med hela
öfre delen af kroppen öfver disken. Alla tre hade tända
cigarrer och bolmade så att luften i den lilla boden redan
var tjock af tobaksrök.

De hade i minst tio minuter låtit sin en smula banala 
kvickhets pilar hagla öfver Juliette, som började bli
trött på dem och genom en viss snäfhet tydligen visade,
att de kunde få gå sin väg när som hälst. När Olga kom
ut, blef Juliette glad att slippa ifrån och få öfverlämna åt
den förstnämda att byta ord med de egenkära spolingarna.

Så fort Olga syntes i dörren bakom draperiet, morgonkry 
och nyfriserad, ryckte det till i kropparna på dem
och glimtade det till i deras ögon. Hon trädde ned för 
trappan som en gudinna, hvilken bar skönhetens allsmäktiga 
spira i sin hand.

Det var just henne, de unga männen väntat på.
»Vackra grefvinnan» var Stockholms skönaste cigarrflicka,
och det var henne, som de ordinarie kunderna alltid sökte.
De unge männen, som voro väl kända i butiken, bugade
sig djupt, med försök att få fram såväl litet distinguerad
ironi som en viss förtrolighet i sin artiga bugning. De
sex ögonen hängde med sinnlig förtjusning vid det lilla
fina ansiktet, kring hvars röda läppar lekte icke så litet
hån, när dess egarinna med en hastig blick från sina stora
ögon mönstrade sällskapet.

Juliette skyndade in i rummet, utan att säga ett ord.
Det var liksom hon känt på sig, att hon nu var öfverflödig, 
att hon med sin blonda väninna icke kunde upptaga
täflan om de unga kurtisörernas ynnest.

Olga bestormades emellertid med frågor, hur hon
mådde, om hon sofvit godt och allt möjligt. Hon svarade
kort och godt, och började att ordna några lådor på
disken, utan att vidare egna de pratsjuka ynglingarna
någon uppmärksamhet. Det var ingen af dem, som det
minsta intresserade henne, och med ingen utaf dem hade hon
stått på intim fot.

Ändtligen gingo de. En utaf dem frågade, liksom i
förbigående, just då han stod färdig att gå, om han inte
kunde få komma tillbaka litet senare, ensam.

»Det har Ni ju frågat förut några gånger», inföll
Olga och visade sina hvita tänder i ett gyckelfullt leende.
Hon kände nog igen honom.

Den unge mannen blef litet smått förlägen öfver det
oväntade svaret.

»Nå, men hvarför ger Ni mig aldrig något löfte?» sade han.

»Nej, jag känner mig inte hågad», svarade Olga,
likgiltigt och afvisande.

De andra voro redan på gatan. Han tog hastigt ett 
steg in, lutade sig öfver disken fram emot Olga och
hviskade i en lidelsefull ton:

»Så elak ni är... jag älskar er ända till galenskap ...»

Olga kände honom till utseendet, han hade på senare
tiden brukat komma in ibland och köpa en cigarr. Hon
hade hört honom, halft på skämt, göra åtskilliga förslag
om att få följa med in i mottagningsrummet innanför
butiken, men alltid svarat raljerande och nekande. Hon
tillhörde nu den sortens praktiska flickor, som inte bry sig
om sådana där snobbande ungtuppar, hvilka slå om kring
sig med breda kvickheter och vräkiga later, men hälst vilja
vara gratisälskare för sina tomma plånböckers skull. Olga
hade därför icke skänkt hans förslag den minsta uppmärksamhet.

Men i detta ögonblick gjorde han ett annat intryck
på henne. Hon såg, hvad hon inte lagt märke till förut,
att hans ansiktsdrag voro regelbundna och sympatiska, att
hans små svarta mustascher voro pikant välformade, och
att hans ögon, som borrade sig in i hennes medan han
talade, egde ett intressant djup. Han slog an på henne så
starkt, att hon kände hjärtklappning,

»Hvad vill Ni då?» frågade hon.

Hon uttalade orden lågt, men de läto ändock uppmuntrande.

»Jag vill komma hit i kväll, när Ni stänger», svarade
han bönfallande och ödmjukt.

»Kom — —»

Deras ögon möttes en sekund. I deras blickar låg
någonting mer än öfverenskommelse om ett kontant
betaldt kärleksmöte, de förstodo bägge att de funnit någon
gemensamhet i deras natur, som väckt ömsesidig sympati.

»Tack!»

I det han sade detta, vände han sig om, sprang ut
genom dörren och försvann på gatan.

»Hvad dröjde du kvar för? Gaf hon med sig?» frågade 
de andra i en fräckt hånande ton.

»Åhnej, visst inte», svarade han.

Men om de varit mänskokännare, skulle de ha märkt,
att han förrådde sin lögn genom den af segervisshet
mättade skälfning, som låg i hans röst — —

När Olga blifvit ensam, satt hon länge och stirrade
på en punkt, funderade öfver den besynnerliga känsla,
som fått makt med henne så plötsligt.

Var det kärlek? Den brukade ju komma så där oförberedt 
och hastigt.

Hade hon blifvit värkligt kär för första gången i sitt
lif? Ty det hade hon icke varit i skådespelaren, fastän
hon sträckt vapen efter några timmars samvaro. Där var
det något helt annat — — där var det äfventyrslusta och
njutningslystnad och sinnliga själsstämningar.

Kär i en person, hvars namn hon inte ens visste ännu?

Åhnej, det var en nyck, en fantasi bara, tänkte hon,
om några timmar har jag glömt honom.

Men hon gick hela dagen som i ett sällhetsrus, och
hon tyckte att alla andra, som inkommo i boden, föreföllo
så förskräckligt tölpiga och tråkiga.

Och hvarje förfrågan, om hon var upptagen på aftonen, 
besvarade hon med ett »ja» i en ton så kort och
tvär, att hon tydligen lät förstå, att det inte var lönt att
fråga en gång till.

*


— Jag älskar er ända till galenskap.  (Sid. 19).



ANDRA KAPITLET.

D>en unge mannens namn var Georg Frank.

Hans fader var grosshandlare och ägde en af
hufvudstadens mest storartade importaffärer i kaffe och
sydfrukter. Han var tjugo år gammal, hade genomgått
sex klasser i elementarlärovärk, men visat en afgjord
fallenhet för spekulationsaffärer och därför af fadren under
de senaste åren uppfostrats specielt för praktiska värf.

Han hade nyss hemkommit från en årslång
vistelse hos en af fadrens affärsvänner i London och hade
för närvarande regelbunden sysselsättning på fadrens
kontor.

Georg Frank hade svurit inom sig själf att »vackra
grefvinnan» skulle bli hans älskarinna, fastän hon i
början bemött honom, liksom alla hans jämnåriga kamrater
men en tillbakavisande kallsinnighet.

Nu hade han hållit sin ed. Under en veckas tid hade
han varit hos henne hvarenda natt, och hon hade för hans
skull låst sin dörr för alla de andra. Det gick ett
sensationelt rykte bland alla hennes beundrare, af hvilka,
många rasade af harm öfver att så där i en plötslig 
omkastning bli beröfvade alla sina förmåner, och detta rykte
löd: »vackra grefvinnan» har blifvit kär!

Det var ett rofdjurs kärlek, som Olga visade grosshandlar 
Franks tjugoårige son. Det fans intet svärmeri,
ingen sentimentalitet, ingen mystik i denna kärlek. Nu
hade hon ändtligen spunnit sitt spindelnät färdigt, och hon
hade en fluga däri. Hon hade sina fina, starka, silkesglänsande 
trådar om hans händer, hans fötter, hans hjärna
och hans själ. Hon var den hungriga, lystna spindeln,
och han var den stackars arma flugan, ur hvilkens
personlighet hon naggade bit efter bit för att tillfredsställa
sin hänsynslösa, exentriska åtrå.

En morgon, när Georg hade gått och hon fallit
i en närvös, orolig sömn, hade hon haft en besynnerlig
dröm. När hon vaknade igen, hade hon skrattat ohäjdadt
åt densamma.

Hon hade drömt, att hon icke längre var kvinna, utan
att hon var man. Hon hade drömt, att hon var skådespelare 
och hade svarta ögon, en lång, smidig kropp och
eleganta kläder. Och hon hade tyckt, att Georg Frank var
en ung flicka, som kom och knackade på glasdörren
emellan cigarrbutiken och sängkammaren, en flicka med ljust
hår och blåa ögon. Och han hade inte hunnit inom dörren
förrän hon kastat armarna våldsamt om hans hals och
tryckt en glödande kyss på hans läppar. Hon hade tyckt,
att hennes andedräkt var giftig, och att han, som
drömmens gyckelbild gjort till kvinna, sjönk döende till golfvet ...

Det var någonting dylikt, hon hade drömt. När hon
vaknade, slog hon till ett stormande skratt. Men hon
badade i svett, som om maran ridit henne. Förstod hon att
denna barocka dröm var en reminiscens af någonting
dunkelt, som rört sig under dessa dagar på djupet
af hennes själ?

Hon behandlade sitt offer ungefär som hon behandlat
grefven vid vissa tillfällen, fastän med långt mera raffinerad
grymhet. Hon älskade honom värkligen, den unge 
kontoristen med de små svarta mustascherna, ja, det gjorde
hon — — hon omfattade honom med en slags kärlek — —
men det föreföll henne som om hon just på grund häraf
fann den stora njutningen i att tyrannisera och plåga
honom.

Hon ägde en beundransvärd uppfinningsförmåga att
kunna få fatt på alla möjliga stickord och försmädligheter.
När han kom tidigt, gjorde hon sig lustig däröfver, och
när han kom sent, frågade hon honom i den retfullaste
ton, om han smugit sig hemifrån utan mammas lof. Hon
kunde låsa dörren och låta honom stå i boden och vänta
i halftimmevis, och midt i natten körde hon upp honom
för att än i köket än ute i boden hämta allt möjligt, som
hon fann på att vilja ha. Lydde han henne inte
ögonblickligen, brusade hon upp, hånande honom, spottade åt
honom och sökte göra allvar af att kläda på sig och gå
ut på gatan. Hon dukade upp långa historier för att reta
honom till svartsjuka. Hon berättade, att hon left om och
druckit champanj och tröttat ut sig, medan han varit borta.
Hon omtalade, hvilka lysande anbud, hon haft att bli
engagerad af framstående och nobla herrar. Och hon förstod
att inlägga en lika sanningsenlig och öfvertygande tonvikt
som skärande retsamhet i allt, hvad hon sade. Hon tog
på sig en sådan trovärdig min, att han nästan fullständigt,
oaktadt han visst inte var enfaldig, lät dupera sig. Och
ju större smärta det syntes skapa hos honom, ju otåligare
hon kunde göra honom med sina många påhitt, ju mera
njöt hon.

Hennes pretentioner på materiella ersättningar från
hans sida stodo äfven i harmoni med hennes öfriga
uppträdande. Dagligen begärde hon pängar utaf honom. Och
ville han inte ge henne, så kunde han gärna vara borta,
sade hon. Hon sade det i föraktlig ton, fastän hon inom
sig kände, att det skulle beredt henne en omåttlig grad
af smärta, om han icke kommit tillbaka.

Hon var icke nöjd med fem- och tiokronor, hon talade 
om, hur mycket hon brukade få af andra, och en natt, 
när hon var upprymd ända till raseri af vin och bornerad
fästglädje, förde hon en femtikrona, som hon nyss fått af
honom, till stearinljusets låga, under det hon gaf till ett 
jublande satyrskratt öfver sin roliga idé att se sedlar brinna.
Juliette, som äfven var närvarande, sprang fram för att
rädda sedeln, men hon kom för sent, den var redan
förtärd. Georg blef blek och kände kallsvett på ryggen, för
honom var så pass stora sedlar inga leksaker. Men Olga
slog sina nakna, mjuka armar om hans hals och bad
honom skrattande om förlåtelse, och inom några minuter
hade hela intrycket af det dyrbara och samvetslösa
skämtet dunstat bort som en rök i fästglädjen. Men det var
dock ett skäl för henne att nästa gång, han kom igen,
begära en sedel af minst samma valör.

Hur kunde den unge mannen finna sig i ett sådant
behandlingssätt? Det var bokstafligt sant, hvad han sagt
till Olga öfver butikens disk — han var kär i henne ända
till galenskap. Och det var naturligtvis orsaken. En
passionerad lidelse är som hundens trohet. Om hunden får
aldrig så mycket stryk, så försvagas därför icke hans
tillgifvenhet för den grymme husbonden.

Denna kärleksgalenskap, om vi så få uttrycka oss,
hade snarare tilltagit än aftagit, sedan han börjat sitt
intima umgänge med den vackra cigarrflickan. Han hade
funnit, att hon icke blott var en strålande skönhet, utan
att hon äfven ägde det andliga tjusandets alla vapen till
sitt förfogande, att hon egde bildning och intelligens, att
hon hade brinnande blod i ådrorna och att hon kunde
kokettera med en enastående smidighet. Allt det där hade
oerhördt slagit an på honom och varit de silkestrådar,
med hvilka han surrades fast i hennes spindelnät, hon
måtte behandla honom hur som hälst.

För Juliette kom denna Olgas uppflammande
kärleksförbindelse med Georg Frank både som en öfverraskning
och ett slag. Det kom som en öfverraskning, ty under
det år, de varit tillsammans, hade Olga med den mest
affärsmässiga konsekvens uraktlåtit att favorisera någon af 
sina uppvaktande besökare. Och nog hade Juliette funnit
vid många tillfällen, att Olga var nyckfull och åtskilligt
blodtörstig, men att hon till den grad kunde låta sin
tigrinnenatur bryta fram som i förhållandet till kontoristen, det
hade hon aldrig anat.

Den kom som ett slag. Ty nu var det jämförelsevis
»lugna» och »regelbundna» lif, som de båda fört tillsammans, 
alldeles rubbadt, Nu fick Juliette ensam sköta både
hushållet och butiken, såvida hon inte ville att Näs-Mari
skulle stå där, men det kunde ju inte gå för sig i
längden. Af Olga hade hon absolut ingen nytta i den vägen.
Hon tillbringade nu natt efter natt i de ohyggligaste orgier
och dryckenskap, och hela dagarna låg hon och sof i
lätja och bakrus. Hon betalade visserligen, nonchalant
och frikostigt, sin andel i hyra och mathållning, men med
cigarrhandeln ville hon inte befatta sig, och det gjorde
att butiken endast var öppen några timmar om dagen. Det
förargade Juliette gräsligt, ty det låg för hennes natur
och det hade varit hennes idé, att den affären skulle
skötas »ordentligt».

Hon kom sig emellertid icke för att vara något sträng
mot Olga eller att med några stridigheter söka föra henne
in i de gamla spåren och få henne att bryta med sin
privilegerade älskare. Detta af flera orsaker. Dels satt hennes
gamla svaghet för Olgas person fortfarande kvar hos henne,
dels ville hon inte vara orsaken till någon fullständig
brytning dem emellan och dels var hon säker på, att den
ystra leken snart skulle gå öfver.

Hon lät sin väninna därför hållas och fann sig med
ogenerad resignation i att intaga en tillbakaskjuten
ställning. Ty det gjorde hon faktiskt. Olga behandlade henne
på ett sätt som aldrig tillförne. Hon förbisåg henne,
glömde bort att hon fans till, fordrade att hon skulle gå
bort om nätterna för att Olga och hennes gäst skulle få
vara ensamma — hvilket aldrig förr behöft ifrågakomma
— och behandlade henne på mångahanda sätt som om hon
varit en underordnad.

Det var ett nytt lif, som en plötslig stämning hos
»vackra grefvinnan» kastat dem in uti. Men var det
endast en plötslig stämning — —?

Åhnej, det fans också en egendomligt flammande
kärlekslåga däruti. Olga älskade den unge mannen så som
hon aldrig älskat någon förut, fastän hon fann ett nöje i
att plåga honom, som katten plågar råttan eller spindeln
plågar flugan.

*

En dag vid sjutiden på aftonen stod Juliette bakom
disken. Olga, som ätit middag på sängen och först för
några timmar sedan stigit upp, hade gått ut för att
promenera i sällskap med Georg Frank. Hon väntade inte
hem dem förrän sent, ty de hade sagt, att de skulle gå
till Kristallsalongen i Tivoli och dricka punsch. Butiken
hade först öppnats klockan sex på eftermiddagen.

Då stiger plötsligen en elegant herre in från gatan.
Han hade en lång, stilig figur och ett slätrakadt,
distingueradt ansikte. Han var iklädd i en ljusgrå sommarkostym
med modern, ytterst välsittande lifrock och handskar i
samma färgton. På hufvudet hade han en flätad halmhatt
af finaste kvalité och som satt en smula vårdslöst på
nacken. Af hela utseendet sågs det, att han var en
skådespelare, och en sådan af högsta rang.

Det var Edvard Brun. Ledigt och ogeneradt steg han
på, lyfte något lite på den lätta hufvudbonaden och gjorde en
svängning med sin med guldkrycka försedda promenadkäpp.

»Det var ganska längesedan, jag besökte damerna»,
sade han och fixerade Juliette på sitt djärfva sätt.

Juliette, som fortfarande hyste antipati för honom,
hvilken dock efter de sista månadernas händelser, då han
för de bägge kvinnorna varit en bortglömd figur, åtskilligt
modererats, gjorde en nickning på hufvudet, men blef
ointresseradt sittande kvar, där hon satt.

Brun kände mycket väl till de båda flickornas senare 
öden. Nu under sommaren hade han ju ledighet från
teatern, men under den förflutna vintern hade han varit inne
i cigarrbutiken och handlat flera gånger. Han hade då
tydligt låtit förstå, att Olga fortfarande mycket intensivt
lekte i hans håg, men Olga hade lika intensivt vändt
honom ryggen och föraktligt tillbakavisat honom, då han
sökt att återknyta ett förhållande. Äfven Juliette hade
följt Olgas exempel. Han hade nu ånyo gjort en färd till
utlandet och befann sig för närvarande på genomresa i
Stockholm. Rästen af sommaren hade han tänkt att
tillbringa vid någon fashionabel badort.

Han lät sig icke alls förbluffa af Juliettes
kallsinnighet.

Med en belefvadt artig ton bad han att få köpa några
cigarrer.

»Hur dyra?» frågade Juliette likgiltigt.

»De bästa, Ni har», svarade han leende, men något
litet högdraget.

Juliette satte fram en låda.

Han tog en cigarr mellan fingrarna och luktade på
den med kännaremin.

»Och den kostar ...?»

»Tjugofem öre!»

Han tog upp en krona ur västfickan och kastade den
på disken.

»Lägg in tre i en påse», sade han, medan han tände
den han själf tagit upp.

Därpå satte han sig i soffan, lade det ena benet
öfver det andra, aftog hatten och lade den på det lilla
bordet. Juliette såg tydligen, att han hade något specielt
ärende. Hon satte sig ned på stolen igen med en min,
som tydligen sade, att hon inte alls var intresserad för ett
samtal med den vräkige, öfverlägsne aktören. Men direkt
köra ut honom kunde hon ju inte heller göra, butiken var
en offentlig plats, där man måste vara artig mot alla.

»Jag kommer från utlandet», började Brun.

»Såå.»
»Det var emellertid egentligen inte det, jag ville säga.»

»Inte.»

Skådespelarn fann sig retad af de enstafviga svaren.

»Ni är vid dåligt humör?» sade han otåligt.

»Kanske.»

Han kände sig till ytterlighet närvös öfver hennes
besynnerliga svar. Herre gud, han hade burit sig litet dumt
åt mot henne för några år tillbaka. Det var väl inte så
farligt. Det behöfde hon väl inte komma ihåg i evighet.

»Är Ni så förbittrad på mig fortfarande, att ni inte
kan ge mig ett höfligt svar?» frågade han.

»Höfligt ...? Har jag varit ohöflig mot er?» svarade
hon häftigt.

»Inte precis ohöflig, men någonting ditåt.»

»Nå, det här är intet samtalsrum.»

»Ni menar, att jag skall gå min väg?»

Hon svarade ingenting.

»Jag har denna gången ett särskildt ärende till er»,
fortsatte Brun efter en kort paus, då han inte fick ett ord
till svar.

»Till mig?» frågade Juliette entonigt.

Han log inom sig själf. Han hade redan väckt hennes 
nyfikenhet. Jojo, kvinnorna voro sig lika. Han kände
dem, han.

»Både till er och fröken Olga», svarade Brun.

Han inbillade sig se på hennes ögon, att hennes
nyfikenhet steg.

»Hm!»

Någonting vidare fick han inte fram af henne.

»På resan hade jag sällskap med en herre -- -- en
mycket respektabel herre -- -- som har lite grand med
engagerandet af varieté-artister att göra -- -- han frågade
mig, om jag inte kände några flickor, som -- -- ja ni
förstår -- -- jag kom genast att tänka på er bägge -- -- 
ni ha ju sångröst båda två -- --»

Han gjorde ett par lätta hostningar, som om han sökt
efter lämpliga ord.

»-- -- figur och utseende -- -- allt hvad som behöfs
-- -- jag är öfvertygad om, att ni skulle komma att göra
mycken lycka.»

De sista orden hade han uttalat mycket ifrigt och
öfvertygadt.

»Och Ni åtog er att vidtala oss -- -- Hur hög
provision har Ni betingat er?»

Hon kunde inte låta bli annat än att håna honom.
Hon förstod inte hvad motiv han hade att på detta sätt
komma som en varietéagent.

Men Brun hade föresatt sig att inte låta rubba sitt
goda humör.

»Jag skall inte fästa mig vid edra elakheter», sade
han, »jag vet, att jag uteslutande åtagit mig detta
uppdrag af intresse för edra personer, och vill Ni inte bry
er om, hvad jag säger, så blir det ju er ensak.»

Hvad var då egentliga orsaken till att Brun, den
stolte och förnäme teatersångaren, åtagit sig ett dylikt
kommissionärskap? Var det hela endast drift med de bägge
flickorna eller låg det något allvar i hans uttalande.

Förhållandet var det, att han värkligen på vägen hem
hade i järnvägskupén träffat en intressent i en af
hufvudstadens större varieté-etablissement, en person, med
hvilken han sedan lång tid tillbaka varit bekant och umgåtts
i åtskilliga stockholmska sällskapskretsar. Under samtalets 
gång hade de kommit in på frågan om varieté-»artister». 
Ifrågavarande person hade då beklagat sig öfver
den brist det var på goda dylika -- »antingen», som han
uttryckt sig, »sågo de ut som apor och hade litet röst eller
också sågo de bra ut, men ägde inte förmåga till något
annat än att föra oljud som kajor.»

Därpå hade han skämtsamt framkastat, om inte Brun,
»som var känd som stor fruntimmerskarl, hade några
kvinliga bekantskaper, som hade både litet utseende och
röst?» Han skulle i så fall vara tacksam för en 
anvisning, ty han var särskildt intresserad af att engagera
svenska sångerskor. Man hade fått alldeles nog af dessa
tyska och franska, af hvilkas pipande den stora publiken
inte begrep ett halft ord.

Brun hade inte behöft fundera många ögonblick, förrän
han erinrat sig de båda cigarrfröknarna Olga och Juliette,
hvilka han kände »väl» båda två. I utseendet fattades ju
ingenting -- den ena var till och med en första klassens
skönhet -- och han hade sig bekant, att båda förfogade
öfver ett par små näpna röster -- visserligen helt och
hållet oskolade, men med »skolan» var det ju inte så
betydelsefullt å varietétribunen.

Denna erinran hade han äfven sammankopplat med
en annan tanke. Han gjorde nämligen den förmodan, att
de båda unga damerna helt säkert skulle bli mycket
lifvade för att uppträda och äfven smickrade af det samma,
om de erbjödos ett bra betaldt engagemang å någon större
varietésalong. Om alltså det blef han, som kom i tillfälle
att göra dem ett sådant förslag, så skulle detta för honom
vara ett medel att närma sig dem. Hans nyväckta passion
för Olga hade visserligen under det år, som gått, förströtts
af tusende andra intryck och känslor, men den väcktes
regelbundet till nytt lif hvarje gång han kom att få se
den retande, vackra kvinnan. Den förkrosselse, han
räknat ut skulle åstadkommas genom den värklighetens
tragedi, som han smickrat sig med att ha satt i scen, hade
hos Olga icke infunnit sig. Hon hade, som vi förut nämdt,
föraktligt afböjt allt närmande från sin djärfve förförares
sida.

Nu erbjöd honom slumpen ett nytt tillfälle att komma
henne in på lifvet. Han skulle gå försiktigt till väga.
Han skulle på ett fint sätt lägga ut sina krokar. Han var
säker på att lyckas.

Han visste, att varietétribunens glada, granna lif var
oemotståndligt lockande för alla »flickor», som trodde sig
äga litet utseende och sångförmåga. Vid denna tidpunkt
stod den svenska hufvudstadens varietélif i sitt högsta flor.
Att få bestiga nöjestämplets glatta gyckelbräder ansågs,
ju för alla unga medlemmar af den kvinnoklass, som lefde
ett sådant lif, att de utan någon blygsel kunde exponera
sina trikåklädda ben och pudrade bröst i backisalongens
starka belysning inför hundratals råa, slukande blickar,
för den högsta glädje och den största triumf.

Det var någonting, som stod både öfver cigarrbutiken
och att bli hållen som enskild.

Det var icke möjligt annat, så reflekterade han, än
att två så fantasirika och bedårande glädjenymfer som
Olga och Juliette skulle ha smittats af denna längtan, och
han skulle vara mannen att genom förespeglingar få dem
att öfvervinna sina betänkligheter.

Han skulle försöka att genom inflytandet af förbindelser, 
som han ägde åt vissa håll, befria dem från all
delaktighet med polisens kontroll, ty såsom »artister» fingo
de ju en ställning, som i en viss mån skilde dem från den
öfriga hopen.

Vore det inte möjligt, så kunde ju ingen hjälpa det.
Det fick väl gå ändå. Det brännes ju inte in något
märke på skuldrorna som man gjorde på tjufvar under
Medeltiden.

Men för sin egen del hoppades han mycket af att
genom en sådan hjälp att föra dem »framåt» komma i nära
beröring och ny gunst hos dem. Man får väl inte vara
så stark och så ihärdig i sina antipatier, när man på det
stora hela inte står på säkrare och själfständigare mark
än två prostituerade göra.

Allt det där hade hastigt flugit förbi honom, under det
att han höll på att resonnera med den bekanta herrn i
järnvägskupén.

»Jag har värkligen två flickor på förslag -- -- två
små sötnosar -- -- isynnerhet den ena är »first class»
-- -- skön som en gudinna -- -- präktig figur och
förtjusande ansikte -- -- och inte oäfven röst -- -- liten
men klingande -- -- de skulle bli charmanta duettister
-- -- de bo ihop för närvarande -- -- de ha 
cigarrbutik -- -- jag har haft några små förbindelser med dem --
-- förr i tiden -- --»

Skådespelarn log ett menande löje, i det han en smula
egenkärt, öfver sina utmärkta »förbindelser» förstås, lät
blicken följa den blåa röken från sin kostbara cigarr.

Den andre hade spetsat öronen. Han förstod att när
den bortskämde kvinnojägaren berömde ett par kvinnor,
så voro de inte af vanlig kvalité... Och så hade det
blifvit en öfverenskommelse dem emellan, att Brun vid
första lämpliga tillfälle skulle söka bearbeta dem. Vore
de icke hågade genast, så kunde man ju vänta så länge
och sedan göra förnyade erbjudanden.

Häraf kom det sig att aktören Brun slog sig ned i
den lilla cigarrbutikens nötta soffa för att tala med
Juliette om att gå in vid varietéen.

*


TREDJE KAPITLET.

Då Juliette icke svarade honom något på hans sista
replik, fortsatte han:

»Jag har trott mig göra er en tjänst med mitt
förslag. Ni ha ju röster båda två, som äro särdeles
passande för varietén, och ingenting annat fattas heller -- -- 
jag är säker på, att ni skulle komma att få en ypperlig
framtid där -- --»

»Och kläda ut sig halfnaken och springa och slå
med benen inför en hop rusiga snobbar -- -- -- nej
tack.»

Han blef helt förvånad öfver hennes svar. Hon
uttryckte sig ju, som om hon varit en moralpredikant. Han
hade ju lärt att känna henne från en helt annan sida.
Han visste inte om, att Juliette genom den ställning, hon
gent emot Olga intagit under sista tiden, fått vissa anlag
för återhållsamhet och moraliserande i kroppen. Det såg
ut genom hennes svar, som om hon inte kände samma
frestelse för varietétriumferna som största delen af hennes
medsystrar. Men, tänkte han, hon visar sig afvogt sinnad
nu, bara för att hon är förargad på mig.

»Har Ni blifvit religiös på sista tiden, fröken Juliette?»
inföll han, med en smula spe.

»Nej, inte mer än Ni!» svarade hon i samma ton.

»Jo, jag trodde det, jag, eftersom Ni uttrycker er med
så skarp kritik öfver så oskyldiga nöjen som 
varieté-lifvet»

»Jo, det är allt oskyldigt -- -- de äro riktiga... ja,
jag vill inte säga, hvad jag tänker, alla, som äro vid
varietéer -- -- de äro mycket sämre än vi -- -- jag har
hört sägas att många af dem bruka vara så fulla, då de
uppträda, att de knappt kunna stå på benen -- --»

Aha, det var där, som skon klämde. Hon var afundsjuk 
på dem. Det var därför, hon utöste sitt klander.
Nu fick han en utgångspunkt för sitt resonnemang.

»Men», sade Brun, »det är väl deras eget fel. Själfva,
om jag så får uttrycka mig, artistskapet behöfver ju inte
ovilkorligen föra dit. I utlandet till exempel finnas ju
varietéartister af fullt lika hög rang som skådespelerskor,
och sådana som lefva ett hyggligt och anständigt lif.»

»Det tror jag knappast går», svarade Juliette. »För unga
flickor är det med varietéen som med cigarrbutiken, den
har så stora frestelser. Innan man vet ordet af, så är
man nere med foten i ett hål.»

Det var märkvärdigt, tyckte han, hvad hon uttryckte
sig filosofiskt och moraliskt nu för tiden. Hvad hade
kunnat åstadkomma denna förändring med den förut så
uppspelta f. d. modisten?

»Nåja, jag vill inte inlåta mig i några sedlighetsdiskussioner. 
Men enligt hvad jag anser, så är det ett muntert, 
intressant och behagligt lif -- -- ifall man har
förutsättningar för att lyckas -- -- man blir hyllad och firad
-- -- publikens hyllningar, fröken Juliette, de ha Ni
inte känt någon gång -- -- men, utan att Ni behöfver
uppfatta det som skryt, så kan jag säga er, att något
mer gudomligt, något mera raffineradt gripande fins inte
-- -- jag har känt det, jag -- --»

Hans läppar krusades af ett egenkärt småleende.

Aktören Brun och Juliette. (Sid 34)


»-- -- dessa smattrande applådsalfvor från hundrade
händer, -- -- dessa bravorop från hundrade munnar -- -- 
när man kommer in och bugar sig, och det går liksom en
stöt genom publiken -- -- en slags dånande, brakande
jordbäfning -- -- hela hopen är bara en enda stor jätte,
med hundratals ögon, som äro riktade mot en enda punkt,
hundratals armar och ben, som man tycker sig själf med
en liten böjning på kroppen sätta i rörelse -- -- det är
en enastående njutning -- -- ett glas champanj för
själen -- --»

Han afbröt hastigt sig själf, han fruktade, att han
gjorde sig löjlig. Men han brukade alltid bli vältalig, när
han på något sätt berörde sina sceniska framgångar.

»Men varietésalongens publik -- --?» inföll Juliette.

Trots sin motvilja för Brun, hade han dock yttrat
sig i en så pass allvarlig och känslodjup ton, att hon ej
kom sig för att bele hans utgjutelser.

Hennes fråga påminte skådespelarn om, att hans ord
äfven hade en annan afsikt, den nämligen att genom att
locka henne med tjusningen från publikens applåder
intressera henne för varietéartistens framgångar.

»Nå, men», svarade han, »Ni vill väl inte påstå att
hela publiken brukar vara så full, att den inte vet hvad
den gör. Något värde ligger väl i applåderna...»

»... och stampningarna», fortsatte Juliette afbrytande.

»Ni är alldeles för svår i dag.»

»Tycker Ni?»

»Men en sak vill jag emellertid säga, innan jag går.
Ifall Ni och eder väninna litet längre fram skulle bli
lifvade för det där yrket, som vi nu talat om, så kan Ni
räkna på att genom mina rekommendationer få bra
platser... och...»

Han steg upp, i det han dröjde med fortsättningen

»Och...?» frågade Juliette med ett leende, som kunde
tydas i mer än en riktning.

»... och jag kan äfven för gammal vänskaps skull
åtaga mig att sjunga in några lämpliga bitar med er, om
Ni så skulle önska.»

Juliette blef så häpen öfver hans erbjudande att hon
icke kom sig för att svara någonting. Hon förstod nu att
målet för hans åtgörande i den här saken varit att bryta
deras, specielt Olgas, motstånd och att skapa ett tillfälle,
där han åter kunde få dem i sina händer. Hon kände sig
nästan uppfyld af beundran öfver den fintliga planen.

»Tack...!» svarade hon efter en kort paus. I svaret
låg icke så litet hån.

»Tänk på saken -- -- jag är alldeles säker på, att
ni komma att bli mig värkligt tacksamma, om ni
acceptera mitt förslag -- -- adjö!»

Han gjorde en lätt bugning, formade läpparna till ett
älskvärdt leende, satte på sig hatten, öppnade dörren och
gick ut.

När han kommit ned på trottoaren, vände han om,
öppnade dörren på glänt och stack in hufvudet.

»Så tråkigt, att jag inte äfven kunde få träffa fröken
Olga -- -- hälsa henne så hjärtligt», sade han i
uppsluppen ton.

Juliette tyckte att det var lika lustigt som det var
fräckt. Hon lät höra ett skratt, så att det föreföll som
om alla glaskulorna i hennes strupe kommit i rörelse.

Skådespelarn accompanjerade henne med ett skratt i
samma tonart, om också icke af samma karaktär, slängde
igen dörren och gick nedåt gatan, svängande sin
promenadkäpp.

Hans slätrakade ansikte upplystes af en segerviss
min, som innehöll öfvertygelsen, att han skulle lyckas i
sin uträkning, oaktadt det tillfälliga motstånd han rönt,
och hvilket han nog hade väntat att börja med. De skulle
inte vara af kött och blod, de flickor, som inte nappade
på en krok med en så doftande fläskbit till bete.

* * *

När Olga kom hem, öfverraskade Juliette henne med
underrättelsen om Bruns förslag.

»Här har varit en gammal bekant och sökt dig»,
sade hon.

»Grefven?» frågade Olga häftigt.

Denne hade hon icke träffat en enda gång efter mötet i
våningen samma dag som mordet. Hon hade endast sett
honom på afstånd ett par gånger. Han hade alltså
måhända knappt reda på hvar hon fans för närvarande, men
det oaktadt gick hon och bar på en slags känsla utaf, att
han en vacker dag skulle infinna sig hos henne. Icke för
att hon brydde sig om hvilket, men hon anade det.

»Åhnej», svarade Juliette litet spetsigt, »det var inte
en baron en gång.»

»Skådespelarn, kan jag tro», gissade Olga.

»Jo, mycket riktigt -- -- han hälsade specielt till
dig.»

Olga gjorde en föraktlig min med sin lilla mun. Den
där herrn kunde gärna hålla sig härifrån, menade hon.

»Och kan du tänka dig, hvad han hade för ärende»,
fortsatte Juliette.

»Ärende?»

»Han erbjöd oss från en af sina bekanta herrar, att
vi kunde få gå in vid varietéen, om vi ville -- --»

»Åh, du är tokig -- -- du skämtar -- --»

»Visst inte!»

Olga, som stod framför butikens lilla spegel och höll
på att taga af sig hatten, vände sig om och stirrade på
Juliette med en högst förbluffad min.

»Hur hade han kommit på den idén?»

»Den där herrn hade bedt honom rekommendera några 
passande unga flickor, och då hade han kommit att
tänka på oss...»

»På oss båda...?»

»Ja!»

»Vi skulle kanske sjunga duetter?»

Den humoristiskt roliga ton, i hvilken Olga sade
detta, kommo de båda flickorna att utbrista i ett
gapskratt.

»Och han erbjöd sig lära oss att sjunga», sade
Juliette, under det hon skrattade, så att hon knappt kunde
få fram orden.

Olga måste sätta sig på soffan och riktigt ordentligt
skratta ut, innan hon kunde säga, hvad hon tänkte.

»Han vill alltså bli vår sånglärare?» kastade hon fram.

»Ja, det sade han fullt allvarligt.»

»Och hvad ville han ha för det?» frågade Olga med
en cynisk anstrykning i sitt skämt. Det åtföljdes af en
hånfullt skärande skrattsalva.

»Ja, man begriper honom nog. Han gör minsann ingenting 
för intet, den där egoisten», menade Juliette.

»I min säng kommer han då inte, det kan han ge sig
god dag på», sade Olga med den där råa rättframheten, som
särskildt trängde sig fram hos henne vid tillfällen, då hon
blef berusad eller förargad.

I det samma kom Georg Frank, som Olga haft i sällskap 
men skilts från utanför dörren, in i butiken.

Olga flög emot honom med kinderna röda och
ögonhinnorna våta efter det starka skrattet. Den unge
mannen tryckte med förälskade ögon en flyktig kyss på det
fagra ansiktet.

»Georg», ropade Olga, »Brun... aktören... har varit
här och frågat, om vi inte ville komma in vid varietéen...
Kan du förstå, hur han kommit på den idén... »

Olga hade visserligen aldrig talat om operettsångaren,
men det var inom ungkarlsvärlden en offentlig hemlighet,
som äfven kommit till unge Franks öron, att det var den
firade skådespelarn, som förfört Olga.

»Han vill väl betala gamla synder, genom att skaffa
dig en förmånlig anställning», svarade han, med ett
försök att vara ironiskt kvick.

Olga såg förvånad på honom med sina stora ögon.

»Jaså, du vet det...», sade hon med ett allvar, som
illa harmonierade med stämningen nyss.

»Det vet hela sta'n, lilla du», inföll Juliette.

»Såå... Hvad svarade du honom?» vände hon sig
mot Juliette.

»Jag skrattade honom midt i syn», svarade denna.

»Skall han stanna i Stockholm i sommar?» frågade
Olga.

»Det talade han inte om... men du kan vara säker
på, att han kommer nog tillbaka och gör ännu ett försök.»

»Och han trodde, att våra röster skulle duga för
varietéen?»

»Det påstod han bestämdt.»

»Nå, kanske det inte vore så illa!»

Olga såg tankfullt framför sig. Hennes lifliga och
lättrörda sinne hade redan börjat röna invärkan af
förslaget -- det nya framtidsperspektivet... stiliga, gnistrande
toaletter... storartade hyllningar... präktiga buketter...
smattrande applåder... det skulle ju utan tvifvel blifva ett
annat lif än bakom en butiksdisk... ett gladt och intressant 
lif.

Brun misstog sig nog icke, när han inom sig själf
reflekterade öfver, att förslaget troligen skulle få ett
annat mottagande af Olga än hvad det fick af Juliette. De
ägde olika tämperament.

»Du ser sannerligen ut, som om du redan funderade
på saken», sade Juliette.

»Hvad säger du själf då?» frågade Olga.

»Jag tror inte jag passar för något dylikt -- -- och
kan man inte göra lycka, då gör man bäst i att hålla sig
därifrån.»

»Ni är kanske för mager...», vågade sig Frank att
infalla. Han ville alltid försöka sig på att vara pikant.

Olga fann infallet mycket roligt och skrattade
hjärtligt.

»Hvad tror du om mig då -- --?» frågade hon och
sträckte fram foten, så att smalbenet syntes under
klädningen.

»Gå in med er!» skrek Juliette, som sett att ett par
herrar från trottoaren ämnade sig in i butiken, »det
kommer folk.»

Olga skyndade hastigt, följd af den unge mannen,
uppför trappstegen in i rummet. Hon var inte hågad för
byta ord med några kunder. Hon hade fått någonting nytt
att fantisera öfver.

Inne i bostadsrummet började hon genast att lefva
vilde. Och hon tvingade Georg Frank att lyda hvarje
nyck. Hon behandlade honom, som om han varit en hund,
hvilken är uppfostrad att i allt följa sin herres vink.

Hon fann på att ställa till något riktigt »skojigt».
Hon ville -- leka varieté. Hon tyckte bara att det var
synd, att Juliette var upptagen af kunder, så att hon inte
kunde få litet större »publik».

Hon hade druckit mycket punsch på eftermiddagen,
ögonen voro nästan litet dimmiga...

Hon förmådde den förälskade kontoristen att flytta
fram bordet och sätta sig vid detsamma med en halfva
vin, som hon var efter i köket. Han skulle utgöra
varieté-publiken.

Själf kastade hon af sig nästan så mycket kläder,
hon hade, utom en kort underkjol, som knappt räckte till
knäna. Den var mycket vackert utstyrd i brokiga färger
-- hon var särdeles svag för eleganta underkjolar -- och
imiterade ypperligt en chansonetts primitiva men i
ögonen fallande benbetäckning. Bröstet höljdes endast af
en ljusröd undertröja i åtspänd trikå. Sedan hon kompletterat 
sin utstyrsel med några barocka försök att få fram
det karaktäriska i en varietésångerskas dräkt -- såsom
den stora hatten, den vajande turnyren med mera fin de
siècle -- bygde hon dekorationerna till en liten scen af
diverse möbler, tände alla ljus och lampor, placerade dem
rundt omkring sig och började sedan uppträda som varietédiva.

Den unge Frank var till att börja med icke särdeles
lifvad för det tokiga gycklet, men efter hand smittades
han af Olgas yra munterhet samt tjusades af den smidiga
grace, hon utvecklade, och började därför med mycket
intresserad och naturtrogen min sätta sig in i sin
»roll».

Olga spatserade emellertid fram och tillbaka mellan
stolraderna, sparkade med de af den svarta långstrumpans
trikå omslutna benen högt i luften, koketterade tillgjordt
med ögonen, knyckte på nacken och sökte på alla möjliga
sätt härma rörelserna hos den vanliga sortens
varietédamer.

Hon sjöng den ena muntra, idiotiska varietéslagdängan 
efter den andra på sin improviserade scen. Hennes
vindrickande åskådare applåderade frenetiskt, och hon kom
fram gång på gång och bockade sig under de öfverdrifvet
graciösaste vridningar på kroppen.

De hade emellertid inte hållit på länge, förrän Juliette
kom upprusande och ryckte upp dörren och frågade, hvad
det här röfvarlifvet betydde. Hon hade inte velat öppna
dörren så länge hon haft kunder, men hon höll också på
att aldrig blifva af med dessa, ty de ville prompt stå och
lyssna, och de hade hållit på att skratta sig fördärfvade
åt Olgas sång.

Olga sprang storskrattande emot Juliette, och det var
nära att hon rusat ut i butiken i sin lätta, fantastiska
kostym.

Juliette lyckades emellertid hålla henne tillbaka, men
att få henne tyst och stilla, det var inte tänkbart ännu på
flera timmar -- -- -- Hon tycktes ha fått varietébaciller
i ådrorna. Det såg ut som om den listige skådespelarn
redan vunnit sitt mål.

*


FJÄRDE KAPITLET.

Det är natt...

På nedra botten i grosshandlar Franks nybygda
hus låg kontoret. Det bestod af tre rum. Det innersta 
var grosshandlarns eget arbets- och mottagningsrum.
I de bägge öfriga hade de manliga och kvinliga
kontoristerna sin plats.

En trappa upp låg den betydande affärsmannens
privatvåning, bestående af ett tiotal förstklassigt inredda rum.
Hans äldsta son -- Georg -- hade, på grund af den
särskilda sympati, hvarmed fadren omfattade den kvicktänkte
och förhoppningsfulle unge mannen, fått en egen dubblett
med en egen liten tambur, som hade särskild ingång från
farstun. Där lefde han på sina fritimmar ett eget,
själfständigt lif. Det var på grund däraf han kunde tillbringa
sina nätter borta i cigarrbutiken, utan att det något
vidare väckte familjens uppmärksamhet. Pigorna, som städade, 
kände visserligen till det, men dels mutade han dem med
frikostiga drickspängar och dels hyste de alltför mycket det
underordnade kvinliga könets beundran för den liflige och
stilige grosshandlarsonen för att de skulle skvallra på honom.

Ett sådant skvaller skulle för rästen icke upptagits
väl. Grosshandlarn hade själf varit en glad lax i unga
år och han begärde visst inte, att hans, i sina
lefnadsfriskaste ungdomsår stående son skulle vara något
fastande hälgon. Pigorna visste det och aktade sig nog
därför att tala om, att herr Georg under de sista fjorton
dygnen inte kommit hem förrän vid sju- och åttatiden om
morgnarna -- och han måst dricka åtskilliga glas konjak
hvarenda morgon för att på ett konstgjordt sätt i någon
mån pigga opp den förslappade fysiken.

Fadren såväl som de öfriga hade nog märkt, att han
på sista tiden blifvit ovanligt blek och om dagarna
förefallit i hög grad olustig och trött, men det hade dock
icke varit värre än att han kunnat sköta sina dagliga
sysslor som förste kontorist på kontoret, och som han på
grund af sin vistelse utomlands i sitt sätt fått något visst
öfverlägset, som imponerade på den af låg börd härstammande 
familjen, så gick han så godt som alldeles fri från
förfrågningar och anspelningar -- --

Det är natt. Klockan har nyss slagit ett.

1 de tre kontorsrummen på nedra botten, där allt
arbete slutade i går afton klockan sex och dit ingen skulle
inträda förrän vaktmästarns hustru vid åttatiden på
morgonen kom och städade, härskar en liflös, dyster tystnad.
Framför fönstren äro de höga, gröna jalousierna fördragna
och hindra sommarnattens ljus att intränga genom de stora
glasrutorna.

Tystnaden afbrytes dock plötsligt af att en nyckel
införes i säkerhetslåset på yttre dörren. Nyckelns införande,
låsens omvridande och dörrens öppnande, allt försiggick
med den omsorgsfullaste försiktighet. Därpå föres dörren
lika sakta igen och på det första kontorsrummets
vaxduksmatta står en tjugoårs yngling.

Hvem var det, och hvad ville han i denna sena nattimma 
på en plats, som uteslutande var hälgadt åt dagens
affärsarbete?

Den objudne, smygande gästen ser sig omkring, i det
han lyssnar med spändt öra. Allt är tyst, endast det
knappast märkbara ljud, som hans filttofflor åstadkomma
mot golfmattan, kan uppfångas.

Han stirrar skarpt framför sig. Blicken tränger
genom den öppna dörren till nästa rum, igenom rummet och
bränner sig fast vid den ljusgrå dörren till det inre
arbetskontoret. Denna dörr är stängd, låst, men det är just
genom den, som han måste in.

Han går fram till kassörens plats. En nyckel på
nyckelknippan, som han tager upp ur fickan, passar till
pulpetklaffens lås. När han lyft upp klaffen, tager han därur
en nyckel, med hvilken han låser upp den inre dörren.
Han tyckes väl känna till, att denna nyckel alltid brukar
omhändertagas af den gamle kassören -- grosshandlarns
trotjenare, hvilken kommit i hans tjänst för bortåt trettio
år sedan -- och af denne läggas på en undangömd plats
i pulpeten.

När han öppnar dörren, lägger han nyckeln tillbaka
på samma plats och låser igen pulpeten. Så tänder han,
efter att ha stängt igen dörren, ett ljus, ty här äro
fönstren betäckta af luckor.

Därpå går han fram till det präktiga skrifbordet, för
en stor, grof sax, som han medtagit från de yttre rummen,
in i en springa och börjar att bända på en af dörrarna,
som betäcker skrifbordets sidolådor. Då det inte lyckas
honom att få upp den, går han efter en eldgaffel, letar
fram en hoftång, med flera kraftiga värktyg, och ser till
sist sina ansträngningar krönta med framgång.

Lådorna äro olåsta. I en af dem -- det är den första, 
som han drager ut, ty han känner till förhållandena
-- ligger en del brefkuvert, både öppnade och oöppnade.
Han sliter upp dem alla med närvös häftighet. I en del
finnas endast bref, i somliga postremissväxlar och
diskonto-växlar, men han kastar alla dylika otåligt åt sidan.
Det är kontanter, han vill åt. I ett kuvert träffar han på
två större sedlar, som han hopskrynklade stoppar ned
i bröstfickan på sin moderna kavaj, i åtskilliga andra
kuvert träffar han på en del smärre, hvilka få följa
samma väg.

När han genomsökt hela lådan och bringat hela dess
innehåll i den fullständigaste oordning, reser han på
kroppen och drar ett djupt andetag, alldeles som om han sökte
befrielse från någonting, som tyngde bröstet.

Hans ansikte är så blekt, att det vid det matta ljuset
nästan får en grönaktig skiftning, ögonen bränna och
stirra som på en febersjuk och händerna börja skälfva som
vid frossbrytning.

Han funderar ett ögonblick. Men snart har han fattat
sitt beslut och öfvervägt sin plan.

Han bryter äfven på samma sätt upp den andra
skrifbordsdörren och drager fram alla lådorna. Därefter
gräfver han med fingrarna i deras pappersbundtar och
åstadkommer samma oreda som i den första. Han sliter upp
kuvert och rifver sönder papper, hvaraf bitar falla på
golfvet. Med en hastig blick konstaterar han, att det
förefaller, som om skrifbordets hela innehåll brådskande
genomsökts. Därpå hänger han saxen på sin plats och
ställer eldgaffeln tillbaka.

Ännu en gång griper han i bröstfickan... sedlarne
finnas där...

Han släcker ljuset... låter dörrarna stå olåsta ock
smyger sig uppför trappan lika ljudlöst, som han gått ned
för den samma.

Han låser upp en dörr, på hvilken finnes ett visitkort
med namnet »Georg Frank». Inkommen i det inre rummet, 
i hvilket en lampa brinner, tager han sedlarna ur
fickan, slätar ut dem en smula med darrande fingrar och
låser ned dem i en lönlåda i den i rummet stående
chiffoniern. Därpå rifver han af sig kläderna med
frånvarande, närvösa rörelser och kastar sig med stärkskjortan
i den bäddade, hittills orörda sängen.

Det hettar i huden, som om hvarje por befunno sig
i brand, och hufvudet värker, som om det vore färdigt
att sprängas sönder, men inom några minuter har han
sjunkit i en tung sömn...

* * *

När vaktmästarhustrun tidigt på morgonen kom för
att städa grosshandlar Franks båda yttre kontorsrum --
det inre öppnades och städades icke förrän kassören, som
hade nyckeln, infann sig -- fann hon dörren, till sin stora
förvåning, stående olåst.

Hon gick in och gjorde då vidare den upptäckten, att
äfven dörren till grosshandlarns eget rum stod öppen.

I tanken att det var grosshandlar Frank, som af
någon viktig affärsanledning infunnit sig så enastående
tidigt på morgonen, förde hon upp dörren och stack in
hufvudet för att hälsa godmorgon. Hon var emellertid
nära att få dåndimpen, då hon vid dagsljuset, som
inströmmade genom dörröppningen, såg att rummet var
tomt, men att lådorna i grosshandlarns skrifbord voro
uppdragna och att sönderrifna pappersbitar voro kastade på
golfvet.

»Jessus», skrek hon, »här har bestämdt varit inbrottsstöld 
i natt.»

Hon sprang fram, tog hasparna ifrån luckorna och
kastade upp dessa på vid gafvel. Det inströmmande
dagsljuset belyste den brutala oreda, i hvilken lådornas
papper befunno sig. Det var således inte tu tal om, att här
skett någonting otillåtet och tjufaktigt i natt.

Hon kastade en instinktmessigt en blick på det stora,
väggfasta kassaskåpet -- det syntes alldeles orördt. »De
måtte ha blifvit afbrutna», tänkte hon.

Därpå rusade hon ut och uppför trappan för att slå
allarm. Hon bankade på köksdörren som om elden varit
lös. De förskräckta pigorna, som sprungo för att öppna,
möttes i dörren af den uppskrämda vaktmästarfrun, som
ropade med andan i halsen;

»Det har varit tjufvar på kontoret!»

Inom några ögonblick var hela våningens befolkning
i en vild rörelse. Pigorna underrättade frun, och frun
sprang till grosshandlarn. Denne blef naturligtvis ytterst
irriterad, flög upp ur sängen, kastade på sig nattrocken
och rusade ned för att se, hvad som händt.

Äfven till Georgs lägenhet nådde åtskilliga ljud från
oväsendet. Han hörde, halfvaken, ordet »tjufvar» genom
väggen. Han reste på sig -- -- det föreföll honom som
om han såg poliskonstaplar i dörröppningen -- --
kallsvetten rann nedför ryggen -- -- »låt bli mig, det var
för hennes skull», hväste han fram -- -- han tog sig med
handen öfver pannan -- -- ah, det var ju bara inbillning
-- -- nattens äfventyr rullades upp för hans öga -- -- 
men när han blef fullt vaken, kände han tillfredsställelse
öfver att det där med polisen inte kunde vara sant -- -- 
»det gäller bara att vara lugn, hvad t—n, jag har ju inte
tagit annat än hvad som hörde mig till, jag skall ju ändå
ärfva det», tänkte han.

Han kände sig tillfredstäld och säker. Ingen hade
sett honom, ingen skulle kunna upptäcka, hvem som tagit
sedlarna, och han var i dag betydligt rikare än i går -- --

Han atbröts i sina reflektioner af starka knackningar
på dörren, i hvilken han låtit nyckeln sitta i innanför.
Han gick och öppnade. Det var en af hans yngre bröder,
som i brådstörtade ordalag berättade, hvad som händt.

»Pappa sprang ned i nattrocken», sade han.

Georg kastade på sig de viktigaste klädespersedlarna
och sprang ned på kontoret. En uppmärksam betraktare
skulle ha märkt, att han hade hektiska fläckar på sina
bleka kinder och att blicken var misstroget irrande fram
och tillbaka, men på det stora hela märktes ingenting
ovanligt i hans uppträdande.

När han kom ned på kontoret, befunno sig där redan
en poliskommissarie och en konstapel, som fadren
ögonblickligen eftertelefonerat från vaktkontoret.

Såväl grosshandlarn som poliserna funno stölden en
smula egendomlig. Man upptecknade emellertid alla 
enskildheter, och städerskan underkastades ett noggrant
förhör öfver, hurudan hon funnit ställningen i första
ögonblicket.

Man konstaterade, att, endast skrifbordet var genomsökt 
och att de där förvarade sedlarna voro borta.

»Kan grosshandlarn säga så här på stående fot, huru
mycket pängar, som försvunnit?», frågade kommissarien.

»På öret kan jag icke uppgifva det, förrän jag får
räkna efter», svarade grosshandlarn. »Där funnos en del
rekommenderade bref, som ankommo sent i går och som
ännu icke voro öppnade. Men med säkerhet är det
närmare fem hundra kronor.»

»Hur kommer det sig, att grosshandlarn icke ha alla
pängar förvarade i kassaskåpet?»

»Ja, det är en vana att lägga åtskilligt, som inte
införts eller som skall användas för något särskildt
ändamål i skrifbordslådan -- -- ibland äfven en slump, en
händelse -- -- jag har ju dörren låst och luckor för
fönstren...»

»Känner hela kontorspersonalen till denna grosshandlarns 
vana?»

»Det är mer än jag bestämdt vet -- -- inte har jag
precis gjort någon hemlighet däraf -- -- det har ju
aldrig varit några jämförelsevis stora summor -- --»

»Hade grosshandlarn i natt något mer i lådan än
hvad Ni vanligtvis brukar ha?»

»Nej, icke något särskildt mer -- -- ibland var det
något mer, ibland mindre -- -- ibland ingenting alls.»

Kommissarien fortsatte med förhöret Det är alltid
nödvändigt att utforska åtskilliga viktiga detaljer i så
omedelbart sammanhang med själfva upptäckten som
möjligt. 

Georg hade icke sagt ett enda ord under hela tiden.

Det var han, som var inbrottstjufven -- -- inför detta
faktum, som endast han själf kände till, reste sig nu
själfbevarelse-driften med hela sin kraft. Och detta gjorde,
att han fick styrka att visa en van och förhärdad 

Han sliter upp kuvert och rifver sönder papper. (Sid. 49).


brottslings hela kallblodighet och fräckhet. Ingen tänkte
naturligtvis på att en sekund egna någon tanke åt,
att den bestulnes eget barn, den aktade och förmögne
grosshandlar Franks egen son, kunde ha någon som hälst
delaktighet i det skedda. Han hade räknat rätt -- icke
den minsta bråkdel af misstanke riktades åt det rätta
hållet.

Emellertid gingo poliserna, när alla olika detaljer voro
minituöst granskade, sin väg, de hoprafsade och tillskrynklade 
papperna ordnades af fadern, med Georgs hjälp, och
kontorsarbetet började i reglementerad tid.

Den unge mannen satt på sin vanliga plats vid en
särskild pulpet. Han skref sina stereotypa affärsbref och
gjorde sina invecklade sifferkalkyler med vanlig raskhet
och talang.

Men det kunde hända ibland, när örat uppfångade
något ovanligt och plötsligt kommande ljud, att närverna
genomskakades af en besynnerlig, omotiverad bäfvan -- --
och då såg han en mängd små svarta prickar för ögonen,
och det var omöjligt för handen att hålla pennan fast.

Men denna obehagliga känsla efterträddes understundom 
äfven af en annan, en mycket olik -- -- en känsla
af lycksalighet, en rysning af tillfredställelse -- -- det var
då han kom att tänka på henne, för hvars skull han stulit,
henne, den sköna, nyckfulla sirenen, som med sitt glimrande 
koketteri bundit honom i silkestrådar och med sina
omåttliga pretentioner gjort honom förtviflad.

* * *

De polisförhör med kontorspersonalen och andra
undersökningar, som ägt rum under dagens lopp, hade icke
ledt till något resultat. Någon slags misstanke kunde icke
riktas på någon särskild. Det blef till sist både 
grosshandlarns och polisens mening, att en yrkestjuf förrättat
inbrottet, dyrkat upp dörrarna och af en helt naturlig 
beräkning genomsnokat skrifpulpeten, då kassaskåpet ansetts
oåtkomligt.

Georg hade nu så småningom blifvit allt lugnare och
säkrare. Hvad som var gjort, var gjort, och det gälde
endast att inte förråda sig.

Ifall en upptäckt skulle skett, så förstod han nog att
han helt säkert skulle gå fri från rättsliga följder, ty
fadren skulle naturligtvis göra allt för att förhindra en dylik
offentlig skandal inom familjen. Men han förstod också
att ett hastigt och skymfligt bortjagande från hemmet och
Stockholm skulle bli följden, och han skulle kunna vara
färdig att skjuta sig, om han tvingades att blifva skild
från Olga -- --

Vid tiotiden gick han till henne.

Hon satt bakom disken. Hela den lilla butiken var
fyld med herrar, som rökte, skämtade och skrattade. Han
såg sällskapet genom en öppen fläck på dörrens glasruta.
Han gick fram och tillbaka på trottoaren flera gånger, i
förhoppning att de skulle gå sin väg. Han var rädd, att
det var några bekanta, som kände hans förhållande till
bodfröken och skulle utsätta honom för spydigheter. Han
var för närvös för att tåla dylika. Han skulle kunna
utmana en på duell, som förargade honom.

Ändtligen gingo de, hela högen på en gång. Han
rusade in i butiken med fuktiga ögon och feberbrännande
kinder.

»Nå?» frågade hon, så fort de hälsat på hvarandra.
Frågan lät rå och affärsmessig.

Hans stolthet uppreste sig. På det sättet behöfde hon
väl inte behandla honom. Hon gick för långt.

»Hvad menar du?» frågade han och tog på sig en
halft förvånad, halft förorättad min.

»Äh -- --»

Hon fick en uppsyn, som sade ungefär: gör dig inte
till, du begriper nog, hvad jag menar!

Han förde handen ned i bröstfickan och kastade två,
hopvikta hundrakronosedlar på disken. 

Han hade växlat en af de stora sedlarna.

Hon såg på dem med en förtjust blick, men lät dem
ligga kvar.

»Du kastar dem åt mig, som jag vore en hund», sade
hon i förargad ton.

»Tag dem, Olga -- -- var inte elak», sade han ömt.

Jaså, han var kuschad! Nå, då gaf hon med sig.

»Tack», sade hon och stoppade ned dem, »men det är
ju dubbelt så mycket, som du lofvade.»

Han lade armarna på diskens cigarrlådor, böjde sig
fram mot henne och sade med smäktande röst:

»Jag vill ge dig mitt blod, om du begärde... dämon!»

Hon skrattade så hjärtligt åt hans uttryck, att tårarna
kommo i hennes stora ögon.

»Så romantiskt du talar, min gosse lilla», sade hon
och strök med sin sammetslena hand öfver hans kind.
Hon hade en min, troligen liknande den som Delia hade,
när hon smekte Simson.

Beröringen af hennes hand satte hans blod i svallning. 
Hela hans väsende genombäfvades af tacksamhet
för hennes vänliga beteende.

»Fick du dem af gubben till sist?» frågade hon
skälmskt.

Med 'gubben' menade hon fadren-grosshandlarn. Georg
hade i går, då hon begärt hundra kronor af honom i och
för en extra toalettutgift, sagt, att han icke vågade begära
mera af fadren på en tid, han hade redan pungslagit
honom duktigt.

»Det gör dig ju det samma, hvart jag fått dem ifrån»,
sade han entonigt,

»Du har väl aldrig stulit dem!?» gycklade hon med
ett muntert skratt.

»Så du pratar -- --»

Han drog på mun. Genom att med den yttersta
ansträngning öfverflytta tanken på andra saker, lyckades han
förhindra, att han rodnade.
»Juliette håller på att duka», inföll Olga. »Vi ha
köpt hem gåslefverpastej -- -- det är ju din favoriträtt.»

»Så snällt», svarade han och såg öfverlycklig ut.

Därpå kommo ett par kunder. Han slog sig ned i
soffan och rökte, medan Olga expedierade.

Vid elfvatiden kom det en bekant herre till Juliette.
Det var öfverenskommet att alla fyra skulle äta supé
tillsammans hos flickorna. Butiken stängdes därför redan
vid halftolf-tiden.

Supén blef lyckad och öfverdådigt munter. Det blef
icke mycket mat -- utrymmet i köket tillät inga vidare
utsväfningar i matväg -- men det, som fans, var läckert.
Sex buteljer champanj hade det funnits på lager, och
innan man slutade, blefvo de tömda till sista droppen.

Alla fyra voro ytterst disponerade. Skämtet spruddlade. 
Man hann med både att sjunga, dansa och spela
kort.

Vid femtiden på morgonen gick sällskapet till sängs.

Dagen därpå öppnades butiken icke förrän klockan
tre på eftermiddagen.

*


FEMTE KAPITLET.

En afton vid sjutiden, omkring tre veckor därefter, stod
Georg Frank i portgången till ett trevåningshus vid
Götgatan på Söder.

I omkring en kvarts timme hade han gått fram och
tillbaka utanför huset utan att komma sig för att gå in.

Nu hade han ändtligen hunnit så långt som till
portgången.

Men äfven där syntes han tvehågsen, om han skulle
gå längre.

Det föreföll som om två olika makter stredo inom
honom. Och det var äfven så, en god och en ond.

Det fins ej en mänsklig varelse, som icke fått bevittna
en kamp mellan dessa båda makter inom sin egen själ.
Och hvilken makt, som segrar, kan ofta bero på en
alldeles tillfällig impuls eller stämning, på en slump.

En liten händelse, oberäknad och oväntad, kan spela
in, och den ena makten segrar! Denna händelse kommer
ej, och den andra makten hembär segern.

Georg Frank hade troligen denna afton gått hem till
Norr igen med den tillfredställelsen, att hans bättre 
människa vunnit en, om också endast tillfällig, seger, ifall
icke en helt obetydlig händelse, som hans synsinne fick
bevittna, i ett ögonblick vändt om hela hans tankegång
och med en rasande kraft piskat fram begär och önskningar, 
som han stod färdig att tillbakatränga.

Just som han skulle vända tillbaka, lämna det hus, i
hvilket han ej egt mod att gå in, och taga de första
stegen ditåt, hvarifrån han kommit, hade ett elegant ekipage
stannat utanför huset, som låg bredvid. Han hade stått
alldeles intill och fixerat åkdonet, med sin livréklädde
kusk och betjänt. Den senare hade sprungit ned från
kuskbocken och öppnat vagnsdörren. Ur droskan hade
framträdt en ung, strålande vacker dam. En doft af fin
parfym hade slagit emot honom. Den unga damen hade
varit klädd i ljus, elegant dräkt, som fraiche och yppig
omgifvit henne som en sky, de mörka ögonen med sitt
blåsvarta tusch hade blixtrat af lefnadslust genom det
tunna floret och i det mörka hårets yfviga lockar hade
suttit en svällande röd törnros. Hon hade hastigt skyndat
sig in i huset, liksom om hon ej velat synas, betjänten
hade följt henne, droskan hade kört sin väg och den unge
mannen hade stått kvar och stirrat på den punkt, där den
sköna synen försvunnit.

Han visste ej det minsta hvem hon var, om hon var
en grefvinna eller en grefves mätress, han hade aldrig
sett henne förr och helt säkert skulle han aldrig mera få
återse henne -- men det var dock denna eleganta kvinna,
eller låtom oss säga, denna händelse, som korsat och
nedbrutit hans goda beslut att gå därifrån.

Denna okända dam hade med sin skönhet, sin elegans
och sin brådska fört med sig en fläkt af njutning,
lefnadsglädje och hemlighetsfullhet, som satt hans blod i
svallning och tändt ett gnistrande fyrverkeri af passionerade
önskningar i hans fantasi. Och för trycket af tjusningen
häraf hade han måst vika. Han hade under en half minut 
förts från det nyktra, förståndiga omdömet, som låtit
hans bättre människa tala, till den sinliga 
njutningslystnadens afgrund, i hvilken man störtar sig med förbundna
ögon och förstummadt förnuft.

Han ägde -- det var ungefär så han tänkte -- till
sitt förfogande en kvinna, som var lika skön, till sin natur
lika fin och berusande som den, hvilken nyss som en
drömsyn flugit förbi hans blick; en kvinna, i hvilken han
var förälskad. Det var för hennes skull han gått dit, där
han nu stod. Han visste, att om han ej uträttade sitt
ärende, skulle hon utan tvifvel glida ur hans händer, och
han skulle stå där som en eländig, långnäst stackare.

Nej -- -- nej -- -- nej -- -- han måste skaffa pängar, 
och med dessa binda henne allt fortfarande invid sig
-- -- han måste skaffa sig glädje, champanj och kärlek
-- -- med allt det öfriga måtte det gå som det ville -- -- 
han fick icke denna ljusklädda, okända dam från sina
ögon -- -- han måste -- -- 

Han började gå upp för trappan. I tredje våningen
bodde den, han sökte.

Det var icke någon modern byggnad; trappuppgången 
var smal och obekväm, väggarna voro mörka och
smutsiga. Han tyckte, att luften var så kvaf och oren
här, att han hade svårt för att andas.

När han gått upp för två trappor, stannade han
framför en dörr. På en messingsplåt stod: »J. P. Persson,
värd.» Det var alltså han, som rådde om huset. Utanför
hängde ett simpelt snöre, som skulle föreställa
klocksträng.

Han fattade i knuten på snöret, och så stod han stilla
en stund. Men nu var det inte längre någon tvekan, om
han handlade rätt eller icke, nu var det endast blyghet
och oro för, hur det skulle gå.

Han drog i snöret, helt sakta. Men han hörde, huru.
den på en fjäder sittande messingsklockan åstadkom ett
enärverande oljud.

En piga med simpelt yttre och en närgången blick
kom och öppnade.

Han lyfte artigt, nästan ödmjukt, på hatten.

»Ursäkta, är herr Persson hemma?» frågade han.

Pigan lät ögonen stryka längs hans gestalt på ett
öfverlägset sätt.

»Hvad är det om?» frågade hon otåligt.

»Jag ville tala vid herr Persson själf.»

Det var visserligen inte svar på tal, men det var det
enda, han fick fatt uti i en hast.

»Jaså! Var så god och dröj.»

Hon vände tvärt om och gick inåt rummen, utan att
be honom stiga på. Han stod med hatten på hufvudet i
den öppna dörren. Då föll det honom in, att det kunde
komma någon i trappan, som fick se honom. Han drog
igen dörren och väntade oroligt på, att pigan skulle komma
tillbaka.

Det dröjde minst en minut. Hon kom ut med en
mycket viktig min och öppnade en annan dörr, som låg
rätt fram, på vid gafvel.

»Herrn kan följa med mig», sade hon. Tonfallet var
något vänligare än nyss.

Han följde efter henne med hatten i hand.

Sedan han gått genom en stor sal, som gaf intryck af
en med gamla auktions-möbler möblerad tambur, kom han
in i ett litet rum, där möblemanget var i ett oskönt
virrvarr hopplockadt i en sådan mängd, att man knappt
tycktes kunna vända sig för att inte stöta emot en stol eller
ett skåp. Det syntes emellertid, att det tjänade till
arbetsrum åt någon.

När Georg Frank steg innanför dörren, reste sig en
medelålders karl från en stoppad länstol med trasigt och
fläckigt tyg, som stod framför ett svartmåladt skrifbord
vid rummets enda fönster.

Denne person föreföll att vara mellan fyrtio och
fyrtiofem år. Han hade ett slätrakadt, långsträckt ansikte med
grof hud, som alltigenom stötte i rödt. Det ljusbruna
håret var benadt i midten och slätstruket åt sidorna. De
grå ögonen voro små och stickande, och ansiktet bar ett
uttryck af stark själfkänsla. Hans figur var långsträckt,
men framåtböjd.

»Vill herrn tala vid mig?» frågade han, efter att med
en nickning besvarat Georgs bugning. Han föreföll att ha
mycket brådtom.

»Mitt namn är Frank -- --»

Georg märkte, att pigan ännu stod i en dörr och
betraktade honom. Han vände sig hastigt ditåt med en
besvärad min -- -- då slängde hon kraftigt igen dörren.

»Jaså», svarade den slätrakade.

»Är det herr Persson, jag har den äran att tala med?»
frågade Georg, som nu ansikte mot ansikte med den
ryktbare procentaren -- ty det var en sådan -- kände sig äga
mera kurage än han hoppats.

»Ja», svarade den andre kort. Det lät äfven som en fråga.

»Jag har en växel, jag ville belåna...»

Det blef en paus. Persson svarade icke genast. Han
vände sig först mot fönstret och såg med en viss
fundersamhet på husväggen midt emot. Därpå vände han sig åt
Georg med ett skarpt, granskande ögonkast.

»Jaså... ja ... jag har just inga pängar inne för
tillfället...»

Man spårade ett slags välvilligt beklagande i orden.

»Den är inte stor... tre hundra kronor...»

»Jaså .. . jaha ... ja... det går nog inte...»

Därpå blef det åter en paus, under hvilken procentaren 
växelvis vred ansiktet mellan fönstret och Georg.

»Hvad är herrn?» frågade han plötsligt.

»Jag sitter på min fars kontor... grosshandlar
Frank...»

Georg uttalade de sista orden med något höjd stämma.
Förmodligen tänkte han att de skulle imponera, men
Persson såg fortfarande lika öfverlägset likgiltig ut.

Georg Frank hade nu tagit fram växeln ur sin
bröstficka och höll den i hand. Han märkte på papperet, att
handen darrade. Det var en förfärlig, kväfvande ängslan,
att han inte skulle få några pangar, som bemäktigat sig
honom.

Procentaren gjorde icke en min af att vilja se växeln.

»Den är här», sade Georg lågt och räckte fram det
långsmala papperet.

Den andre tog emot växeln, synbarligen alldeles
oberörd af hvad den innehöll, lade den på skrifbordet och
satte sig i länstolen. Georg blef fortfarande stående.

»Hur kommer det sig, att herrn vill låna pängar?
Får herrn inte, hvad han behöfver, af pappa?»

Den frågan, framstäld i en närgånget beskyddande
ton, hade Georg icke beräknat. Han blef litet smått
förlägen.

Han såg emellertid att procentarens ögon nu började
nyfiket och girigt betrakta namnen på växeln. Detta
ingaf honom hopp och gjorde honom säkrare i sitt
uppträdande.

»Jag har naturligtvis lön -- -- och en god sådan -- 
-- det förstår nog herr Persson -- -- men ändå så
kommer man ju i knipa -- --»

»Jo, jo -- -- jag förstår -- -- de där ungherrarna
nu för tiden, de lefva allt om åtskilligt -- -- det är inte
små summor, som gå åt -- -- jag känner till det,
jag -- --»

Han såg på Georg med ett på samma gång skrytsamt 
som skämtsamt leende.

»Var god och sitt ner», återtog han genast allvarsammare, 
»så skall jag se på namnen -- --»

Georg satte sig på yttersta kanten af stolen.

»Georg Frank», läste den andre, »det är herrns
namn, det?»

»Ja -- --»

»Och så står här vidare -- -- K. L. Werenqvist -- -- 
hvem är det? -- -- jaså, titeln står under -- --
grosshandlare, ***gatan 25 -- -- ja, jag har inte äran att
känna den herrn -- --»

På det uttalandet hade Georg Frank varit beredd.
Han var därför genast färdig med ett utförligt svar, som
han förut öfvertänkt.

»Det är en god vän till mig -- -- ja, det vill säga
han är en tio år äldre -- -- men han har umgåtts
mycket i vår familj -- -- han brukar hjälpa mig ibland -- -- 
men han vill inte att jag skall gå i banken med växlen
-- -- för tillfället hade han inte att låta mig få några
kontanter -- -- han ligger i stora affärer -- --»

Redogörelsen hade icke kommit så sammanhängande
och korrekt, som Georg afsett, men han befann sig ju
också i ett sådant närvöst tillstånd.

Det blef ånyo en kort paus, under hvilken procentaren 
mycket eftertänksamt riktade ögonen genom den fläckiga
rutan ut på husväggen.

»Vill herrn ha pängarna i dag?» frågade han
plötsligt.

Georg ryckte till vid ordet »pängarna». Han tyckte
att orden i procentarens mun fingo en dämonisk klang.

»Ja -- -- det ville jag ha», svarade han med låg,
nästan bedjande stämma.

»Det kan nog inte gå för sig», sade den andre i kallt
affärsmessig ton.

»Jaså -- --» 

Det lät som en dödsdömds undergifvenhet.

Antingen nu detta bevekte den försiktige affärsmannen
eller han kom på någon annan idé, alltnog, han såg
vänligt på Frank och sade:

»Ja, det vill säga, femtio kronor kan ju herrn få med
detsamma -- -- och så kan Ni komma opp i öfvermorgon 
och hämta två  hundra -- -- om Ni vill gå in
därpå -- --» 

Georg Frank reste på sig och gjorde en belefvad bugning.

»Med största tacksamhet -- --», svarade han.

»Nå, vi äro då öfverens -- --»

Tonen var fortfarande lika affärsmessigt kall.

Persson framtog ur en af det simpla skrifbordets 
lådor en femtikrona och öfverräckte den likgiltigt till sin
kund, som ånyo bugade sig djupt.

»Jag skall naturligtvis inte underrätta herr Werenqvist, 
att jag har hans växel, förrän på förfallodagen»,
sade procentaren med en min så knipslug, att Georg
nästan ryste, »men jag brukar alltid höra mig för en smula,
när jag får med nya personer att göra -- --»

Och Georg såg på honom med ett instämmande uttryck 
i ansiktet. Den vanan var ju mycket förklarlig.

»Växeln var utskrifven på tre månader?»

»Ja -- --»

»Jag hoppas herr Frank nu inlöser den
ordentligt -- --»

»Herr Persson kan vara öfvertygad -- --»

»Se, herr Frank, i händelse af slarf härutinnan, så
är jag absolut obeveklig -- -- jag säger det, så Ni skall
känna till det -- --»

Georg förstod. Han kände nog till den beryktade
procentarens vanor. Han var obeveklig mot sina offer.

De båda männen fattade hvarandra i händerna och
gjorde på ömse sidor en artig afskedshälsning. Procentaren 
följde den unge mannen ut i tamburen och stängde
dörren efter honom. Georg bugade sig upprepade gånger.

Procentaren hade alltså mottagit växeln. Det hvälfde
den ena glädjevågen efter den andra genom ådrorna på
Georg Frank. Han skulle få pängar! Femtio kronor i
dag och två hundra i öfvermorgon; Femtio kronor behöll
den där slätrakade »bankiren» däruppe för sitt tillmötesgående. 
Nåja, han skulle väl ha något för risken också.

Risken -- --? Bah, den var tämligen liten. Den i
dylika affärer vane affärsmannen kände nog till den
förmögne grosshandlar Frank, fastän han spelat komedi med
att ställa sig okunnig. Han förstod nog, att denne inte
skulle låta sin tjugoårige, elegante son komma på
Långholmen för förfalskningsbrott.

Ty dit kunde han sätta honom, ifall inte växeln af
sonen -- eller af fadren -- inlöstes på bestämd dag. 
Procentaren hade mycket väl förstått, att den unge herr Frank
själf skrifvit dit namnet Werenqvist -- äfven den
grosshandlarn var bekant för honom.

Kapitalisten Persson opererade icke med annat än
falska växlar -- det fins ett litet skrå i de stora städerna,
som har det till sin specialité. Till honom kommo unga
tjänstemän, officerare och kontorister, söner af förnäma,
förmögna och ansedda familjer, och presenterade en liten
växel på några hundra kronor, när de behöfde pängar. På
deras växlar funnos naturligtvis alltid minst två namn,
deras eget och ett till.

Det var på detta sista namn, som växelns solidité
hängde. Det var i allmänhet ett namn på någon förmögen
affärsman eller hög tjänsteman, till hviken den lånesökandes 
familj stod i något släktskapligt eller vänskapligt
förhållande. Namnet var utan undantag falskt. Men Persson
visste, att det var lika säkert som om det varit äkta, ja
kanske säkrare. Ty han hade den noble brottslingen och
hans familjs heder fullkomligt i sina klor. Inlöstes eller
omsattes ej växeln på bestämd dag, lämnade han den till
protest, förfalskningen blef upptäckt och ett aktadt namn
skandaliserat genom en ung mans lättsinnighet. Det var
naturligtvis utomordentligt sällsynt, att detta hände, och
därför voro de falska växlarna så säkra.

Att procentaren tog god ränta, därpå var man ju
beredd. Ty hvad betalade man inte för att få pängar! Hvem
tänkte på ränta, när man hade tom plånbok!

De unga herrarna voro, som helt naturligt och vanligt
är, mycket sangviniska när de lånte. »Det blir väl alltid
någon utväg om några månader, när den förfaller». Men
det gick nog inte alltid så lätt som man hoppats att skaffa
pängar vid den tiden. Och då gälde det att få en ny växel,
med ett nytt »namn», belånad. Och gick det inte hos den
ene procentaren, så gick det väl hos den andre. På det
sättet förskrefvo sig de unga, förhoppningsfulla
samhällspelarne åt snikna och samvetslösa pänningejudar. Det
är en så vanlig företeelse ur Stockholms »sedelif» -- -- -- 

Nu hade Georg Frank tagit de första stegen på den
glatta banan. Nu var han både tjuf och förfalskare. Och
allt detta för en kvinnas skull, för att skaffa pänningar
till en vacker cigarrflickas omättliga begär efter champanj,
nipper och toaletter.

Det är, har man påstått, just för kvinnornas skull som
männen begå sina största dumheter och sina största --
brott.

*


SJÄTTE KAPITLET.

Det är en dag på sensommarn, omkring två månader
efter skådespelar Bruns påhälsning hos Juliette i
cigarrbutiken.

Klockan är två på middagen. Brun hade för en
halftimma sedan kommit hem från en repetition på teatern.

Det hade synts på hans blick, att han väntat någon,
ja, en människokännare skulle till och med kunnat iakttaga, 
att han väntat på en kvinna. Ty i en sådan väntan
ligger något särskildt.

Han hade slagit sig ned vid sin mörka flygel och
börjat slå an några fantasiackorder för att förkorta
ensamheten och väntan.

Ändtligen hade hon kommit. Det var en ung kvinna
mellan nitton och tjugo år, blond och skön. Det var Olga
Löfborg.

Så stod hon då åter på den plats, där hon för omkring
tre år sedan hade döfvats af hans mjuka toner och svarta
ögon, döfvats till den grad, att hon med en slags hänförelse 
öfverlämnat sig åt den för henne så godt som okände
aktören och förgätit allt i hela världen utom honom.

Och denne, som hon älskat så högt, hade hon sedan
hatat lika starkt, hatat så, att hon inte kunnat tänka på
honom, ännu mindre se honom, utan att vrede och förakt
genomdallrat hela hennes väsen.

Men nu trädde hon in som en efterlängtad och välkommen 
gäst i samma rum, där hon under inflytandet af
obestämda begär och yttre tjusningar prisgifvit sin dygd och
tagit det första felsteget.

Växlande, nyckfulla öde!

Det hade händt mycket, mycket sedan dess. Hon
hade sett mycket af lifvet, gjort många erfarenheter, och
slitits af många känslor. Hon hade genomgått mycket
-- -- och hon hade äfven sjunkit djupt sedan dess.

Liksom för tre år sedan sitter nu Brun vid pianot
och låter sina hvita, böjliga fingrar glida öfver
tangenterna. Liksom då står Olga bredvid och följer med
ögonen hans spel.

Men det är icke samma Olga, barnet, hvars blick varit 
klar och ren, om den också varit djärf och spotsk, och
hvars önskningar utan beräkning eller bitterhet famnat
det, som framstod såsom lifvets högsta njutningar.

Den Olga, som nu står bredvid pianot med ett
nothäfte i hand, har varit »allmän» under ett års tid, och det
lif, hon som sådan fört, har också satt prägel på ansikte
och gestalt.

Hennes blick har en tillsats af fräckhet, af sinnlig
utmaning, öfver läpparna hvilar ett drag, om också svagt,
af cynism och råhet, och hennes frisyr är något för
mycket yfvig. Figurens linier domineras af det hårdt
tillsnörade lifvet och de fasta, spända höfterna, och i hennes
uppträdande finnes någonting ogeneradt, som går utanför
gränsen af det kvinliga.

Hon är Bruns lärjunge. Han hade åtagit sig att gifva
henne sånglektioner. Hon går till honom vid middagstiden 
tre dagar i veckan.

Den frestelse, han lagt ut som en fågelsnara för henne,
hade varit för stark. Att få bestiga varietétribunen och
att få lära sig sjunga för en så framstående sångare som
Brun -- allt annat hade fått vika för denna hägring af
ett nytt, ett härligt lif.

Men sant är också, att det hade icke kostat så litet
själföfvervinnelse, detta steg. Hon hade tydligt insett, att
det var en stor förödmjukelse för henne, bara att inträda
öfver hans tröskel, och ännu mera att ställa sig i beroende
af honom, ty han skulle naturligtvis inte gifva sånglektioner 
åt en chansonettsångerska för betalning, utan som en
vänskapstjänst.

Juliette hade afrådt henne bestämdt, då Olga på
allvar satt i fråga att mottaga Bruns erbjudande. Juliette
hade till och med blifvit riktigt ond och i starka ordalag
förklarat, att henne skulle han då aldrig få i sina garn
igen.

Olga hade därför en lång tid dragits mellan olika
känslor. Å ena sidan hölls hon tillbaka af sin stolthet, då
hon öfvertänkte Bruns uppförande mot henne, å andra
sidan drogs hon af sin fåfänga, då hon tänkte på den
oerhörda nytta hennes röst skulle hafva af en skicklig lärare
-- och någon annan sådan än Brun skulle nog icke stå
henne, den prostituerade, till buds, äfven för pängar --
samt den kraftiga hjälp, hon vid sökandet af engagemang
skulle få af den ryktbare skådespelaren med sina många
bekantskaper och sitt förslagna framträdande.

Hvad skulle Brun begära af henne? Den frågan hade
hon många gånger gjort sig själf. Att han skulle fordra,
att hon blef hans älskarinna, det höll hon för alldeles
gifvet. Skulle hon kunna gå in därpå? Hon kunde inför sig
själf icke lämna något svar härå. Först då hon stod
ansikte mot ansikte med hans direkta förslag i den vägen,
skulle hon afgöra, om det var henne möjligt eller ej.

Något efter en månads bortvaro hade Brun återkommit 
till hufvudstaden, och redan första dagen efter sin
återkomst hade han åter visat sig i den lilla cigarrbutiken.

Han hade då träffat både Olga och Juliette på en
gång. 

Leendet hade lekt på hans läppar, då han gjort en
nästan ödmjuk bugning för de båda cigarrinnehafverskorna.

Efter ett par fraser om väderleken, hade han vårdslöst 
kastat sig ned i soffhörnet.

»Nå?»

De förstodo båda, hvad han menade. Han behöfde
inte yttra mer än detta enda ord.

Och så hade det utspunnit sig ett lifligt resonnemang,
hvari Brun hade utvecklat sin smidiga talkonsts alla
finesser. Juliette hade behandlat honom med hån och förakt.
Olga hade varit jämförelsevis fåordig och äfven yttrat
sig afböjande, men han hade genast märkt att bakom de
kalla orden låg ett brinnande begär efter att få realisera
hans erbjudande.

Så hade han återkommit om några dagar och haft den
beräknade turen att träffa Olga ensam. Och då hade de
bestämt dagen, när hon skulle infinna sig hos honom.

Deras musikaliska samarbete hade hitintills förflutit
mycket korrekt. Det var sjunde lektionen, hon tog hos
honom, och hon kunde icke klaga öfver den minsta
närgångenhet från hans sida.

Hon började att bli helt förvånad däröfver. Hon
brukade komma vid två-tiden, fru Qvist öppnade åt henne --
den gamla hushållerskan hade hållit på att falla i backen
af pur häpenhet, när Olga, som så plötsligt försvann från
Bruns umgänge, kommit första gången -- skådespelarn
hade tagit emot henne med utsökt artighet, kallat henne
för »Ni» och börjat resonnera om visor och melodier.
Därpå hade de omväxlande sjungit och resonnerat.

Samtalet hade nog under de senaste besöken tagit
opp sig och blifvit betydligt lifligare och förtroligare än i
början, men öfver gränsen till det frivola hade det icke
gått. Och dock var han en rutinerad kurtisör och hon
-- -- en kvinna af den klass, till hvilken en man icke
brukar säga ett ord utan att ge det en anstrykning af
oanständighet.

Och det var också den luft, hvilken hon inandats
under det sista året, som gjorde, att denna hans afvägda
artighet redan började förefalla henne trist och
tryckande.

Var det dit, han ville drifva det, var det detta han
beräknat -- --?

Hon hade, som sagdt, varit van vid något helt annorlunda. 
Och därför började hon nu inse, hur grundligt hon
misstagit sig, då hon ett ögonblick tänkt på att kunna
visa honom, att hon kunde mottaga hans undervisning
såsom -- som Georg Frank uttryckt sig -- en betalning för
gamla synder och utan att vedergälla den med prisgifvandet 
af sin könsliga frihet.

Hon hade grundligt misstagit sig... Den slöja af
kvinlighet, stolthet och konstlad dygd, i hvilken hon
hoppats kunna drapera sig, kunde hon icke uppbära. Det lif
hon fört hade ätit in sig i kroppen, och det gick icke att
i skådespelarns våning -- allra minst då hon kände till
hvilka syften och egenskaper, som värden hade -- ikläda
sig dygdighetens prestige, då hon kanske nyss därhemma
i rummet innanför cigarrbutiken besuddlat sin tunga och
sitt väsen med de fräckaste ord och de oblygaste
rörelser.

Och detta spel, som de drefvo med hvarandra, började 
så småningom att förefalla dem båda ytterst löjligt.
Ibland när hon slutat att sjunga en glad varietévisa, och
hon stod kvar invid honom, där han satt på pianostolen
och hvilade händerna orörliga på tangenterna, kunde det
hända att de båda kände en brinnande lust att utbrista i
ett stormande gapskratt öfver sina försök att spela
dygdiga -- -- 

Och på det sättet hade det kommit sig, att hon stod
inför honom, hennes förförare, som hon hatat ända till
raseri, som en kvinna, hvilken glömt alla känslor och
plikter mot det förflutna och med den hungrande och halfrusiga 
gatslinkans lättsinniga medgörlighet var färdig att hvilken 
stund som hälst falla i armarna på den man, som hon för
omkring två år sedan knappt velat bevärdiga med en
blick.

-- -- -- 

I dag var det den sjunde lektionen.

Hon hade öfvat opp sin röst betydligt. Brun ägde
en beundransvärd skicklighet att lära henne prässa fram
de små möjligheter, som funnos i hennes strupe. Den
lilla stämman klingade riktigt nätt och treflig.

Hon hade redan lärt in flera glada sånger. Brun
hade visat ett stort intresse för hennes gryende »artistskap». 
Han hade lyckats förskaffa henne en hel repertoar
af nya bitar, hvilka aldrig sjungits från en svensk
varietéscen. Han hade dels själf öfversatt åtskilliga »präktiga»
saker från franskan och dels hos sina många litterära
bekanta skaffat särdeles pikanta originalstycken.

I melodien och det musikaliska uttrycket hade hon,
med sin intelligens, mycket snart satt sig in. Olga var
till naturen musikaliskt anlagd, och hon hade äfven i fru
Rosenbergs pension fått genomgå ganska grundliga
studier i noter och tonbildning. Brun behöfde icke egna
mycken tid på hennes kunskapsförökande i sådana saker.
Hans uppgift gick hufvudsakligast ut på att sätta »färg»
på hennes lilla stämma och göra den lämplig för presentation 
i en större salong.

Och han hade, som vi förut anmärkt, en mycket tacksam 
elev. Olga ägde en beundransvärd förmåga att kunna
uppfatta och tillgodogöra sig de afslöjanden af just den
dramatiska sångkonstens mysterier, som den vane 
operettsångaren värkligen ansträngde sig att på ett lefvande och
grundligt sätt framställa för henne. Hon ägde förmåga att
ögonblickligen uppfatta själfva »andemeningen» i visan och
att i framsjungandet få ut en naturligt gjord »spets», som
lät ordens sammanhang och valör komma till sin fulla rätt.
Det uppdagades, med ett ord sagdt, under lektionerna hos
Brun, att Olga ägde stora anlag just för den sångkonst,
som varietétribunen kräfde, för så vidt det är meningen,
att det skall ligga någon konst däri.

Brun märkte det genast -- han hade för rästen med
den kännedom han haft om hennes skaplynne och karaktär
trott det redan innan första lektionen -- och Olga började
äfven själf så småningom få en medveten föreställning om
sina anlag och sin förmåga.

»Ni kommer att gå mycket långt, om Ni vill sköta
er», hade Brun sagt en gång.

»Sköta mig -- --?»

Olga såg på honom med en forskande blick.

»Jag menar -- -- om Ni vill lägga ner arbete på
utbildningen af er röst och inöfvandet af edra sånger -- --»

»Naturligtvis vill jag det», hade Olga svarat mycket
allvarligt.

-- -- --

I dag är det sjunde lektionen.

Klockan är nu snart fyra. Hon har alltså varit bortåt
två timmar hos Brun.

Just nu slutar hon repeteringen af det sista numret,
som hon skulle sjunga i dag.

Det var hennes älsklingssång, den som slagit an på
henne allra mest och hvilken hon redan kunde sjunga med
en utomordentlig fart och ett oefterhärmligt behag.

Det var en fransk vis-melodi, en af den glada
världsstadens allra nyaste, hvilken från första ögonblicket,
slungad fram från någon parisisk varietéscen af en populär
vissångerska, fångat hvarje öra och hvarje närv och nu
börjat sitt trumftåg öfver världen, för att om några
månader eller kanske några veckor spelas i hvarje
musiksalong, gnolas i hvarje skämtsamt sällskapskotteri och
hvisslas i hvarje gathörn.

Det var en af de där melodierna, som breda ut sig
själfva och som inte kunna dö förrän de äro utslitna. De
likna Columbii ägg. När man hör dem första gången, så
förefalla de så enkla, att man förvånar sig öfver, att man
inte funnit på dem själf. Och dock kanske det är
svårare att finna på en dylik genomenkel och lekande
folkmelodi än att skrifva ihop en hel opera.

Man vet icke hvarifrån den kommer. Aldrig ha den
något världsberömdt namn som dekoration. Men man
behöfver inte, om man också är mycket obetydligt
musikalisk, höra den mer än en gång för att man skall ha den
kvar i minnet. Och när man väl fått den dit, så känner
man en obetvinglig lust att gå och tralla på den hvarje
minut. Det är en riktig trolldomssång, hvars tjusning man
ej kan undgå.

Men den är en meteor, en sommarfjäril. Knappt har
den med sina glänsande, brokiga vingar fladdrat genom
världen, genom kojorna och palatsen, förrän den förefaller
gammal och enformig. Och med ett skeptiskt leende
kastar man den bort.

Men strax därefter kommer en ny -- -- 

När Olga hade sjungit refrängen, kastade hon sig ned
i en emmastol, medan Brun höll på att briljera med några
fantastiska slutackorder.

Då han upphört att spela, vände han sig hastigt mot
henne, i det han vred på pianostolen.

Till hälften medvetet och till hälften omedvetet hade
Olga intagit en mycket fri och koketterande ställning.
Vänstra armen låg under nacken, hufvudet var starkt
bakåtböjdt, så att den näpna lilla hakan sköt i vädret och
hela den hvita, finmäjslade halsen syntes. Det ganska
yppiga bröstets linier voro spända i höjden och under
kjolen framlyste ett stycke af de skära silkesstrumporna.
Högra armen, i hvilkens hand nothäftet ännu hvilade, hängde
löst öfver stolkarmen ned mot golfvet och blicken var
med ett obestämdt, drömmande uttryck riktad mot taket.

Brun betraktade henne. Som hon nu halflåg i
emmastolen, smidig och ungdomlig, men på samma gång
mogen och fast, föreföll det honom, att han aldrig sett en
kvinna så fager och tjusande förut, och han, den annars
så stolte och förmätne kurtisören, kände sig beredd att
krypa som en mask inför gudinnans fötter, om det skulle
påfordras. Han skulle vara beredd att låta henne trampa
på sig endast för att känna beröringen af dessa små fötter,
instuckna i ett par dockskor af blankskinn. Hela hans
förra häftiga låga för henne -- den som slagit ut efter
skilsmessan -- kände han uppflamma med ny styrka och
sinnlighetens åtrå rasade som vilddjurets lystnad efter blod
i hans själ.

De sutto där båda i dessa ställningar en lång stund.

»Hvad Ni är vacker!» sade han plötsligt och betraktade 
henne ännu skarpare.

Hon låtsade rycka till och flyttade blicken från taket
till Brun, i det hon vred en smula på hufvudet.

»Har Ni inte sett det förut?» frågade hon kort och
visade sina vackra tänder i ett svagt skratt.

»Aldrig så väl som i dag», svarade han.

»Såå...»

Därpå blef det åter en kort paus, under hvilken
deras blickar korsades.

»Kunna vi icke säga du till hvarandra, som i forna
dagar?» frågade han med dämpad röst.

En skugga flög öfver Olgas ansikte, men flyktig och
lätt så att den knappt förmärktes.

»Det var då...», svarade hon.

»Vill du förlåta mig?»

Endast ett leende blef hennes svar.

Det föll henne in, att denna »scen» i vissa afseenden
liknade en föregående -- en, som varit ödesdiger och
tryckt sin prägel på hennes lif.

»Du har inte en aning om, hur starkt och uppriktigt
jag längtat efter, att vi skulle bli försonade», fortsatte
han.

»Du bar dig illa åt -- --»

Nu sade hon också 'du'.

»Jag vet det, men jag har ångrat mig...»

Då hon ingenting svarade, lutade han kroppen framåt.

»Säg mig, Olga, har du inte också önskat, att vi
skulle försona oss?»

Det låg en passioneradt uttryck i hans fråga.

»Kanske...»

Det var en egendomlig ton, som hon sade detta i.
Det var omöjligt att höra, om hon menade hvad hon sade
eller icke. Hon var medveten om, att hon ljög. Hon
hade aldrig önskat någon försoning, därtill hade hon hatat
honom för häftigt. Men hon tyckte det var synd om
honom i detta ögonblick, ty hon såg hur han led. Och hon
kände nu ingen obenägenhet för att öfverlämna sig åt
honom, hon hade ånyo vant sig vid hans personliga
umgänge.

Den nyckfylla tankegången förde emellertid i detta
ögonblick fram en hågkomst af Georg Frank.

Hvad skulle han säga, om han fick veta att hon gifvit
vika. Han visste, att hon gick på sånglektioner hos Brun,
men hon hade både i nyktert och onyktert tillstånd afgifvit
heliga eder på att hon icke tillåtit honom några friheter.
Och den unge mannen hade varit nog naiv att tro henne.
Gaf hon med sig för Bruns önskningar, skulle hon
emellertid snart förråda sig. Och hon ville inte ha en
brytning med Georg. Hon höll riktigt mycket af honom, mer
än någon annan. Hon visste, att hans svartsjuka var
oerhörd, särskildt mot Brun. Hon skulle emellertid försöka
hålla det doldt för honom...

Hon satt och affärsmessigt öfvertänkte förhållandena,
medan hon fortfarande förblef i den där retande och koketta
ställning, som hon intagit. Hon såg Bruns svarta ögon
hvila på sig, brinnande.

Brun reste på sig. Med händerna på ryggen gick
han bort och stälde sig vid fönstret.

»Det är då inte mycket artigt af dig att vända ryggen 
åt mig», sade Olga i förargad ton.

Innan hon hann säga ett ord vidare, hade Brun plötsligt 
vändt sig om, sprungit fram till henne och kastat sig
ned på knä å golfvets mjuka matta, med armarna
omslingrande hennes smärta kropp, nästan krampaktigt.

Till en början blef hon nästan litet förlägen, hon var
inte van vid dylika passionerade utbrott nu för tiden,
kärlekshandeln hade ju i allmänhet brukat gå till mera 
affärsmessigt. Hon tyckte därför att hans anfall och hans
omfamning bringade henne en riktig njutning, och hon
föll för frestelsen att återgälda hans ömhet -- -- 

Hon böjde ned hans ansikte, hvilket han höll vändt
upp mot henne, och tryckte en lång kyss på hans
läppar -- -- 

Det var precis likadant, hon hade gjort en gång förut,
en gång för ett par år tillbaka -- -- 

Och det blef för henne en slags förförelse för andra
gången -- -- i samma rum och i samma armar -- -- 
och dock var hon så annorlunda nu än då -- -- 

Efteråt, när hon i minnet genomgick händelsen, kunde
hon skratta riktigt hjärtligt åt likheten. Hvad det händer
mycket, som man inte kan ana, tänkte hon.

-- -- -- 

Från Brun brukade Olga alltid gå direkte hem.
Juliette var van vid detta och vid att Olga omedelbart efter
hemkomsten berättade en del små detaljer från sitt besök,
hvad hon sjungit, hvad Brun sagt och mera i den
stilen.

Den dag, då det ofvan beskrifna hände, dröjde Olga
två timmar öfver den vanliga tiden. Det hade aldrig
händt förut och det föll Juliette in, att det kunde ha
någon speciell orsak.

Hennes förmodan bekräftades, då Olga ändtligen kom.
Juliette såg, att Olga var till ytterlighet närvös och
irriterad, och att äfven det låg ett uttryck af tankfullt vemod
öfver hennes ögon. Dessutom var frisyren i oordning, och
hon hade en stark lukt af vin.

»Han har lyckats nu», tänkte Juliette.

Det var omöjligt för henne att hålla tillbaka sina
tankar.

»Hvad har du gjort, ditt hår har ju blifvit alldeles 
förstördt?» frågade hon med ett mycket allvarligt
tonfall.

Olga blef blossande röd i ansiktet.

»Jag skall gå in och kamma om mig», svarade hon.

»Nu är det bäst, att du afskedar Georg», inföll Juliette.

»Åh -- -- hvarför det?» svarade hon med en axelryckning.

»Han blir naturligtvis rasande, när han får veta det.»

»Bah -- -- han har antagligen trott det hela tiden
förut», sade Olga.

»Nej, det har han inte, det är min bestämda öfvertygelse, 
han har trott på dig i stället», svarade Juliette,
»du vet, att han skulle tåla hvem som hälst utom
skådespelaren.»

»Inte behöfver han få veta det nu heller -- --».

Olga gjorde ånyo en axelryckning.

»Sådant där, det kommer nog fram», sade Juliette.

»Nå, då kan ingen hjälpa det -- -- han får gå, om
han inte är nöjd -- --», inföll Olga kallt.

»Men det är synd om honom -- --» invände Juliette.

»Nå du kan ju öfverta honom -- -- jag skall föreslå
honom det -- --»

Olga skrattade själf åt sitt grofva skämt, men på
hennes väninna värkade det mera pinsamt än skämtsamt.

Juliette hade mer än väl och vid upprepade tillfällen
lagt märke till de utomordentligt starka känslor, som Olga
hyste för Georg Frank, om ock hennes behandling af
honom var både exentrisk och tyrannisk. Hon blef därför
förvånad öfver, att hon nu satte så litet värde på honom,
sedan hon gifvit sig i operettsångarens våld. Juliette
ägde själf visst inte något egentligt dufvosinne, men hon
häpnade öfver Olgas gränslösa ombytlighet och förakt för
allt annat utom sina egna nycker.

Men hon vågade icke säga det rent ut, ty då hade
troligtvis Olga gått sin väg från cigarrbutiken med det
samma, i en sådan upprörd närvexstas, som hon befann sig.

Hon kunde dock icke låta bli att säga ett skarpt ord
om Brun.

»Den där aktören, det är allt en riktig orm», sade
hon elakt.
»Men en rasande söt orm», svarade Olga med ett
leende, som innehöll det simplaste lättsinne.

Därpå gick hon in i det inre rummet för att frisera sig
tills Georg Frank anlände.

Hon gick inte stadigt. Hon hade druckit för mycket
af skådespelarns vin.

*


SJUNDE KAPITLET.

Det var lördagsafton. Oktoberstormen piskade
strömmens vågor till skum, ryckte och slet i
skärgårdsbåtarnas förtöjningar och anstälde en riktig häxdans
med de gula löfven i »Torgets» alléer. Ett intensivt
duggrägn genomblötte obarmhärtigt öfverplagg och paraplyer.
I en småstad skulle i slikt hundväder ingen, utan i
yttersta nödfall, stuckit näsan utomhus, men på storstadens
jäktande, brusande lif förmådde ej de lössläppta
elementerna lägga dämpning. Möjligen påskyndade droskhästarna
en smula den tröga lunken, kanske blefvo fotgångarnas
steg mera närvöst brådskande än eljes, men det var
också allt.

Föröfrigt var det inte långt till värme och ljus, och
till rusande lifslustig atmosfer, ifall höstvädret stämde
hågen i svart. De stora friluftsrestauranterna med brusande
orkestrar och larmande gäster hade visserligen skaffat
undan lagerträden och flyttat in borden. Men innanför väl
ombonade väggar gjorde Auerlamporna och det blåhvita
elektriska ljuset natten till dag, eggande dansmusik tonade
och punschen flöt i strömmar.

Det glada, ständigt på jakt efter nöjen varande
Stockholm lät sig minsann inte nedstämmas af lite höstrusk.
Kontrasten mellan ovädret ute och nöjestämplens ljus och
fästglädje gaf snarare en viss tillsats af pikanteri åt det
uppgjorda kvällsprogrammet. Man hade under sommarens 
lopp vid skogssanatorier och hafsbad rekreerat sig
efter föregående säsongens strapatser. Närver och mage
voro ånyo i god kondition. Nu skulle det lefvas på ny
räkning.

Två herrar kommo just ut från hotell Rydberg. Deras 
elegant skurna vinterpaletåer förskrefvo sig tydligen
från en första klassens firma och hvarje detalj i deras
dräkter, från halsdukens diskreta mönster till de omsorgsfullt 
chausserade fötterna förrådde den borne gentlemannens
smak -- vidt skild från uppkomlingens godtköpselegans.

Vi igenkänna strax i de båda herrarne grefve von
Reiers och hans oskiljaktige följeslagare från föregående
Stockholmssejourer, baron von Wahlenstjerna.

Grefven hade för ett par dagar sedan återkommit till
hufvudstaden, som han lämnat kort efter det ruskiga
morddramat. Föregående vinter hade han tillbringat vid
Rivieran och under sommaren hade han lefvat en rik
landtjunkares angenäma lif på fädernegodset i södra Skåne.

Han var ännu alltjämt en ståtlig man och fulländad
kavaljer. Det friska landtlifvet med långa ridturer och
jaktstrapatser hade åt kinder och hals gifvit en manlig,
brun färg, som klädde honom förträffligt. Men i håret vid
tinningarna och i det lika omsorgsfullt som förr vårdade
helskägget syntes ett och annat grått stänk, som
skvallrade om att lifvets middagshöjd redan passerats.

De båda herrarna styrde sina steg i riktning mot
Kungsträdgården med denna något dröjande gång, som
kännetecknade att de intet bestämdt mål hade för sin
vandring. De hade nyss tillsammans intagit en liten fin
middag på tu man hand. Vid kaffet och likörerna hade
de råkat in i ett häftigt meningsutbyte om sommarens
kapplöpningar vid Malmö, där grefven tagit ett par af de
förnämsta prisen och samtalet fortsattes ännu sedan de
kommit ut på gatan.

Rägnet och stormen tycktes dock en smula afkyla
deras inträsse för den högre sporten.

»Ja, hvart ska vi egentligen ta vägen?» frågade
Vahlensstjerna, då de kommit midt för Allmänna
tidningskontoret.

»Naturligtvis hålla vi tillsammans i kväll. Hvad säger 
du om ett litet parti uppe på 'Sällskapet'?»

»Nej tack!» utbrast grefven med en lätt grimas. »Jag
fick nog af Monte Carlo i fjol vintras. För öfrigt är jag
inte hågad för någon ansträngning just nu. Hvad säger
du om teatern?»

»Bara skåpmat!» menade baronen med en gest mot
affischerna i tidningskontorets fönster.

»'Tillfälligheter', 'En räddande engel'», läste grefven
med ett litet ironiskt löje. Det är alldeles som jag varit
borta i åtta dar i stället för ett par år. De goda
Stockholmarna bli då sannerligen inte allt för bortskämda med
nyheter.

»Ja, Thalia är allt en smula på dekis», skrattade
baronen. »Det är åt hennes halfsyster, 'La Varietea', som
det glada Stockholm för tillfället offrar.»

»Dålig smak!» brummade grefven.

»Var inte så sträng!» log baronen. »Du kommer
naturligtvis hit med hufvudet fullt af minnen från Folies
Bérgere och Eldorado. Inte ha vi någon Yvette Guilbert att
bjuda på, men jag kan försäkra dig att Stockholmsvarietéen 
ryckt upp sig ganska betydligt på senare tiden. Sveasalen 
t. ex. är fullt storstadsmessig. Hvad säger du om en
titt dit? Där lär förrästen komma att uppträda en liten
debutant i kväll, som, efter hvad jag hörde Brun -- aktören
du vet -- försäkra, är riktigt gefundenes fressen.»

»Brun... umgås du med den karlen?» afbröt grefven
med en något förvånad blick på sin följeslagare.

»Nå, umgås är då kanske precis inte rätta ordet, men
vi stöta tillsammans ibland vid tillfällen, då man inte 

Den vackra sångerskan började sin kuplett. (Sid. 92.)
-- Interiör från Sveasalen. --

precis kan sätta sig på sina höga hästar. Vi gjorde
bekantskap i Marstrand i somras, och på en badort råder, som
du vet, litet fria umgängesformer. Karlen för sig förrästen
som han vore född adelsman. Du må tro han spelade en
viss roll nere i Marstrandssocieteten!»

»Hm!» svarade grefven, som icke tycktes hågad att
vidare afhandla Bruns förtjänster. »Ja, låt gå för
Sveasalen då, efter du håller på den! Det står oss ju alltid
fritt att retirera, om där blir för trist.»

De bägge herrarne togo ut stegen genom den nu på
senhöstkvällen ödsliga västra alléen, gingo förbi Blanchs'
kafé, hvarifrån några takter af en eldig mazurka trängde
ut i mörkret och stodo snart framför det höga järngaller,
som skiljer 'La Varieteas' därvarande förnämsta stamhåll
från Hamngatans asfalt.

En väldig båglampa kastade sitt starka ljus öfver
gatans, trots rägn och storm, alltjämt kompakta folkström
och öfver de jättelika affischerna i alla rägnbågens färger,
där kraftkonstnärer med enorma muskler lyfte tunga järnkulor 
och jonglörer och trapetzgymnaster intogo halsbrytande 
ställningar.

Grefven och hans följeslagare skyndade uppför de
breda stentrapporna till afsatsen, där en sedesam »Svea»,
hvilande på ett beskedligt cementlejon, symboliserade den
»fosterländska» konst, som innanför utöfvades af franska
dansöser och tyska soubretter. Genom ett par glasdörrar 
kom man vidare till ett rymligt kapprum och en
välförsedd cigarrkiosk, där baronen, förtänksam som alltid,
fylde sitt rysslädersfodral med egyptiska cigarretter.
Härifrån ledde breda marmortrappor upp till den praktfulla
salongen.

Äfven på den vid glans och praktvane gör denna
Stockholms elegantaste gullkrog vid första anblicken ett
bländande intryck och för den oerfarne och okritiske måste
den förefalla som ett sannskyldigt fépalats. De smäckra
mohriska pelarna, de tandade hästskobågarna, de gyllene
arabeskerna mot en varm brunröd bakgrund och det 
elektriska ljuset, som från tak och väggar strömmar fram ur
konstrikt anbrakta mångfärgade rosetter -- allt detta
bildar sammantaget ett tjusande helt. Lägg härtill sprittande,
yster musik och sorlet från en redan i fäststämning försatt,
till största delen ungdomlig publik, och man fattar att
denna eggande atmosfär af lössläppt yra och hetsande
sinnesrus lätt rycker med den, som en gång vågat sig
inom dess trollkrets.

Grefven och hans vän voro emellertid allt för vana
vid gullkrogsprakt för att låta sig imponeras. Salongen
tycktes nästan fullsatt, men med en lätt gest kallade
baronen till sig en vaktmästare med smidig rygg, som snart
skaffat de båda herrarne en utmärkt plats i närheten af
scenen, hvarifrån man mycket väl kunde iakttaga såväl
salongen som de uppträdande utan att själf blifva
synnerligen uppmärksammad. En omtänksam Stockholmskypare
»viker» alltid på förhand de bästa platserna och sällan
begår hans drickspänningsinstinkt några misstag.

»Whisky... Uam War, om det fins, och kolsyradt
vatten!» bestälde baronen, i det han bekvämt satte sig
tillrätta i sin fåtölj och lät den lorgnettväpnade blicken spana
ut öfver salongens publik.

»Som du ser», anmärkte han, vänd till grefven, »har
jag inte öfverdrifvit, när jag sade att varietéen tagit
lofven af teatern. Den betraktas nu inte längre som blott
och bart ett ungkarlsnöje. Det vackra könet är, som du
finner, rätt talrikt representeradt... inte bara af vissa
damer, utan af anständiga familjeflickor och unga fruar. I
medelklassfamiljerna ha Sigge Wulfs kupletter och en viss
herr Bondesons drängstuguvisor börjat uttränga Grieg och
Sjögren från pianohyllan... Om Mozart och Beethowen
skola vi inte tala...»

»Men det där är ju en dekadans, som...»

»Seså!» skrattade baronen och luktade med kännaremin 
på den framsatta whiskyn, »låt oss bara inte börja
på att moralisera! Det blir alltför trist... Aha, där ha
vi bekanta!»

Grefven följde riktningen af baronens ögonkast och
upptäckte i närheten af scenen men på motsatta sidan af
salongen ett bord, där sångaren Brun, löjtnant Burre och
notarien Askegren samt ännu ett par unga eleganter
bildade en högst animerad grupp.

»Låtsa inte om att du märkt dem!» hviskade grefven.
»Jag är inte hågad för större sällskap just nu. Apropos... 
hur kan den där aktören ha blifvit så intim med Burre
och Askegren?»

»Ja, hin vet! Det är en satans karl. Han tränger
sig in hvar han vill.»

Baronen såg litet generad ut. Han hade själf varit
ganska förtrolig med Brun på senare tiden.

De bägge herrarne blandade hvar sin grogg och
klingade.

»Ja, skål gamle vän!» yttrade baronen. »Och
välkommen åter till det glada Stockholm! Har du haft otur
i spel... jag tyckte du sa' något om Monte Carlo... så
är det ett tecken på att du har att vänta så mycket större
tur i kärlek.»

»Låt de gamla historierna vara!» afbröt grefven och
ett skarpt veck lade sig mellan de aristokratiska
ögonbrynen. »Jag är i det närmaste led vid allt sådant där. Jag
börjar bli gammal, min bror, och det är på tid för mig
att tänka på annat än flickor och vin.»

»Bah, du är ju alltjämt en grann karl!» log baronen.
»Alltid hinner du sörja för ättens fortplantande. Nog kan
du roa dig ännu några år.»

Grefven svarade ej. I hans blick låg ett visst vemod,
som utvisade att hans tankar dvaldes annorstädes än i det
sorlande, lifsglada hvimlet rundt omkring.

Nu spelade musiken upp. Det var en modern
slagdänga, nyligen importerad från Wien. En högblond,
temligen passerad skönhet med de öfvermogna formerna
inpressade i en ljusblå med silfversnören prydd husarjacka
och trånga trikåer började marschera fram och tillbaka
på tribunen med martialiska steg och klämde i med en
sopran, skarp som en ånghvissla:

 »Der Schöpfungs meisterstück
 ist der Husar.
 Er geht von nichts zurück.                         
 Gelacht Gefahr...» En husar är skapelsens mästerverk. 
Han ryggar ej tillbaka för något och skrattar åt faran. 

»Kors, hvilken gratie de tyskorna ha!» skämtade
baronen och applåderade ironiskt, under det ett kotteri
nybakade underlöjtnanter strax bredvid stormtjöt af
förtjusning.

Den frodiga tyskan kråmade sig som en påfågel,
slösade med feta leenden och slängkyssar åt alla håll och
marscherade slutligen ut för att efterträdas af ett par
landsmän, som gjorde musik på eldgafflar och stöfvelknektar
De efterföljdes i sin ordning af en mörkhyad, icke längre
ung fransyska i toalett i svart och gult, som sjöng sina
för de flesta obegripliga visor med en viss chic och
gjorde sina cancansprång med nästan akrobatmessig
virtuositet.

Grefven såg på alltsammans med en svagt uttråkad
min och bemödade sig fåfängt att kväfva ett par
gäspningar.

»Du ser inte värst road ut, min bror!» anmärkte
baronen. »Ja, det här är ju också det gamla vanliga. Men
vi få beväpna oss med tålamod och hoppas att
debutanten ger oss ersättning.»

»Någon liten skrikdocka utan spår till röst eller
plastik, som låtit narra sig från köksspisen eller
symaskinen!» förmodade grefven.

»Tusan heller! Brun påstod hon skulle vara riktig
artist och dessutom strålande vacker. Hvar ha vi
programmet!... Ah... här ha vi förmodligen den sköna...
'Ninni Stern, svensk kostymsoubrett'.»

»Namnet låter då just inte svenskt.»

»Nej, det är naturligtvis ett artistnamn. Det brukas
så. Ett namn, som klingar litet ovanligt, imponerar i hög
grad på de grönare habituéerna... Ninni Stern... det
låter ju riktigt som en smekning.»

Ytterligare ett par nummer gingo förbi utan att af
grefven eller han följeslagare bevärdigas med vidare
uppmärksamhet. Det var en trupp gymnaster, som säkert
och skickligt utförde sina riktigt halsbrytande
konststycken och en virtuos på zittra. Men dylikt var ju blott
fyllnadsnummer, som på sin höjd applåderades af läktarnas 
mera naiva publik. Flertalet af de unga eleganterna
nere i salongen rörde inte en hand, annat än då en
sångerska uppträdde.

Ändtligen... orkestern intonerar en lekande melodi,
där tonerna så att säga fladdra och jaga hvarandra likt
yra fjärilar. Ridån delar sig och genom salongen går ett
dämpadt sorl af öfverraskning och beundran.

»För fan! Det är ju en riktig Venus», hviskades vid
borden rundt omkring.

Förtjusningen var denna gång fullt berättigad. Den
på en gång finlemmade och yppiga gestalten kom
värkligen åskådaren att tänka på en marmorgudinna, som för
en kväll stigit ned från sin piedestal för att i varietétribunens 
rampljus dåra människobarnen. En raffineradt enkel 
men dyrbar dräkt af svarta spetsar lät barmens och
skuldrornas mjella hvithet och de beundransvärdt
modellerade armarne framträda så mycket tydligare. Det lilla,
fint formade hufvudet med sin tunga blonda hårknut bars
stolt som en hertiginna och ett litet diskret leende visade
en rad pärlhvita tänder. Det fans hos denna förtrollande
uppenbarelse ingenting af debutantens blyghet och
osäkerhet, lika litet som af dussinartistens tillgjorda
ledighet. Hon kände sin makt och var medveten om det intryck
hon gjorde. Det såg man vid första ögonkastet.

Innan hon ännu hade öppnat munnen till en ton, bröt
en smattrande applådsalva lös. Brun och hans kotteri
hade gifvit signalen och fått hela salongen med sig. En
blekröd »Gloire de Dijan» flög genom luften och föll rakt
framför debutantens fötter. Med en graciös böjning
uppfångade hon rosen och fäste den vid sin barm.

Hyllningen kom från Brun. Aktören visste, hur
dylika saker skulle sättas i scen. Publiken var vunnen,
innan hans vackra lärjunge -- ty Ninni Stern var verkligen
ingen annan än Olga Löfborg -- ens hunnit sjunga en ton.

Ändtligen tystnade bifallet. Den vackra sångerskan
tackar med en liten nådig nick och ett förtjusande leende
och börjar sin kuplett.

Det var en fransk varietévisa på modet, som Brun
bearbetat för hennes räkning... en smula skabrös men
lekande och lustig, och »Ninni» föredrog den mästerligt. Det
var ingenting af de plumpa understrykningar, hvarmed
somliga sångerskor försöka knipa publiken, endast diskreta
antydningar men så mycket mer värkningsfulla, då de
åtföljdes af blickar, hvilka så att säga insvepte åskådaren
i ett moln af rusande vällust.

»Vid gud! Hon är så söt att man skulle vilja äta upp
henne!» utbrast baronen, som hela tiden slukat den
härliga gestalten med sin lystna kännareblick... »Men hvad
går åt dig, min bror?!»

»Olga!» mumlade grefven. Han var blek och stora
svettperlor trängde fram på hans panna.

»Olga?» upprepade baronen och såg ett ögonblick ut
som ett frågetecken. Så gick ett ljus upp för honom.

»Ja, ta mig tusan, är det inte en högst frappant
likhet!» instämde han. »Men du misstar dig bestämdt, min
ärade bror. Din lilla 'grefvinna' var visserligen söt, men
den här är förtrollande, riktigt sataniskt vacker.»

»Det är i alla fall hon», vidhöll grefven. »En man
misstar sig inte på en kvinna, som han famnat så ofta...
Med din tillåtelse bryta vi upp nu.»

»Med din tillåtelse sitta vi kvar!» hviskade baronen
och lade sin hand på vännens knä. »Om den lilla häxan
verkligen är Olga, skulle ditt aflägsnande just nu under
pågående nummer väcka uppseende och ge anledning till
allehanda prat. Det vore just att göra den stora publiken
uppmärksam på den nu i det närmaste bortglömda historien. 
För rästen -- jag supponerar fortfarande att Ninni
är identisk med Olga -- bör det ju bereda dig en viss
tillfredsställelse att finna, det hon inte kommit under isen,
utan hållit sig uppe. Det var i alla fall du som gaf
diamanten den första afslipningen. Den lilla har, på min
ära, gjort dig heder.»

Grefven fann ingenting att svara härpå, utan sjönk
med en trött åtbörd tillbaka i fåtöljen. Baronens
anmärkningar voro ju så förståndiga som hälst. Egentligen hade
han ingenting att förebrå sig beträffande Olga. Det var
en blomma, visserligen frisk och doftande men redan
plockad af en annan, som han tagit upp från vägkanten. Han
hade omgifvit henne med lyx och komfort. Hon hade fått
alla sina önskningar tillfredsstälda och han skulle äfven
på bästa sätt ha sörjt för hennes framtid, om hon inte
själf förorsakat brytningen... Kort sagdt, han hade
handlat som en man af värld. Men i alla fall väckte de gamla
minnena hos honom ett visst intryck af leda och äckel.
Den 45-årige vivören erfor på nytt en känsla, som under
de senare åren allt oftare smugit sig öfver honom -- känslan 
af tomhet i det lysande, nöjesjäktande lif han förde.
Han var trött, oändtligt trött vid alltsammans...

»Ninni» hade sjungit sin visa till slut och blifvit
frenetiskt applåderad. En ny kuplett mottogs med örondöfvande
jubel och en frackklädd vaktmästare uppenbarade sig på
scenen med en jättebukett af de härligaste rosor. Men i
detsamma började ett helt blomsterrägn från Bruns kotteri.
Sångerskan uppfångade leende de doftande hyllningsbevisen, 
men affärdade efter en flyktig blick på ett i buketten
instucket visitkort vaktmästaren med en afvisande gest.

»Man skålar med oss därborta», upplyste baronen.
Det var Brun och hans kotteri, som upptäckt de båda
vännerna och hälsade dem med höjda glas. Baronen
nickade kordialt och grefven förde också sitt glas till
läpparna med en afmätt bugning.

I detsamma uppstod en rörelse längre bort i salongen.
Nyfikna hufvuden sträcktes fram från alla håll och frågor
korsade hvarandra.

Ett par unga män höllo under armarna en tredje,
som de sökte få med sig ut. Det var en lång smärt
yngling med ännu gosslikt mjuka drag och läpparna skuggade
af ett mörkt fjun. Från de stora mörka ögonen störtade
tårarna häjdlöst som på ett misshandladt barn och med
af snyftningar kväfd röst mumlade han oupphörligt:

»Låt mig vara!... Det är slut! Jag vill dö...»

»Hvad är det?» frågade grefven.

»Bah, en spoling som fått litet mer än han tål!» svarade 
baronen likgiltigt.

Grefven hade emellertid uppfångat en skymt af det
ungdomliga, tårsköljda ansiktet, som, han visste ej rätt
hvarför, på honom gjorde ett egendomligt ängslande
intryck.

Grefvens uppmärksamhet drogs emellertid snart åt
annat håll. Brun hade rest sig och nalkats de båda
vännerna. Han var, som vanligt, ytterst elegant klädd, och
från de hvita smidiga fingrarna blixtrade ett par dyrbara
ringar.

»God afton, Wahlenstjerna!» hälsade han en smula
vårdlöst. »Vi ha kommit öfverens att ha en liten fäst för
vår nya diva. Våning och supé äro redan bestälda. Du
blir väl med?»

»Hm! Jag vet inte...», mumlade baronen litet
förläget. »Jo, det vill säga om...»

»Var god och presentera mig!» afbröt Brun och såg
på grefven med en artig men fullkomligt likgiltig blick,
sådan som man egnar en helt och hållet obekant.

Baronen kunde icke neka.

»Få vi inte den äran att se herr grefven med på vår
lilla tillställning?» frågade Brun i den lätta världsmannaton, 
som han så väl behärskade. »Det skulle vara oss ett
sant nöje... och sannolikt ett inte mindre nöje för lilla
fröken... Stern.»
»Tack, men det går värkligen inte för sig... jag är
upptagen», förklarade grefven artigt men kyligt.

»Bli med för tusan!» hviskade baronen. »Hvem vet?
Du kanske ännu har chanser! Den lilla är sannerligen
värd åtskilliga uppoffringar...»

»Jag skall inte hindra dig att försöka din lycka!»
afbröt grefven, »men jag går nu... Går du upp?... Godt!
Godnatt Wahlenstjerna!»

»Tjurhufvud!» brummade baronen. »Min själ, tror jag
inte min käre von Reiers börjar bli en smula gubbig.
Men det är i alla händelser intet skäl för mig att ha
tråkigt. Den vackra Ninni är väl värd mer än en supé.
Allons!...»

Efter dessa förnuftiga reflektioner slöt sig baronen till
det upprymda kotteriet, som hälsade honom med högt lyftade
pokaler. Kvällen lofvade att bli glad.

*


ÅTTONDE KAPITLET.

Det rörliga lifvet på gator och torg hade ändtligen
upphört. Endast på hufvudstadens stora pulsådror i
närheten af Gustaf Adolfs torg och Kungsträdgården
syntes en och annan flock af försenade nattsvärmare.
Stormen hade tilltagit fram på natten och tjöt och dånade,
som ville den i ett slag tillintetgöra alla dessa värk af
människohand, som trotsande ställt sig i den väldiges väg.
Från den bläcksvarta himlen öste rägnet fortfarande ner.

På den smala strandremsa, som löper mellan
Riddarholmskanalen och järnvägen, syntes en manlig skepnad
röra sig fram och tillbaka än med feberaktigt hastiga, än
med långsamt dröjande steg. På sommaren, då de kraftiga 
lönnarna spegla sina stora kronor i kanalens vatten,
är här en angenäm promenadplats. Nu däremot var här
dystert och öde. De aflöfvade träden sträckte sina nakna
grenar mot den mörka hösthimmelen, liksom varslande om
olycka och död.

Utan tvifvel måste den man, som valt en så kuslig
uppehållsort denna tid på dygnet i stället för den bekväma
bädden i ett prydligt och väl ombonadt rum, befinna sig
i en sinnesstämning, som harmonierade med den dystra
höstnatten. En gaslyktas flämtande låga kastar ett oroligt
irrande sken öfver ett ungt men dödsblekt ansikte med
förvridna drag och hemskt stirrande ögon.

Vi hafva för ett par timmar sedan sett detta ansikte
på en plats, där fästglädjen larmade och bägarklang
ackompanjerades af sprittande musik. Detta ansikte
tillhör samme unge man, som nyss förorsakade ett pinsamt
uppträdde i Sveasalen och som af ett par vänner i -- som
det antogs af åskådarne -- redlöst berusadt tillstånd
fördes bort från Sveasalen.

Det bleka, härjade ansiktet är Georg Franks.

Det var icke enbart de inmundigade stimulerande
dryckerna, som nyss i varietépalatset kommit hans närver
att ge efter och låtit honom bete sig som ett hjälplöst
barn inför alla dessa hjärtlöst nyfikna eller kallt
likgiltige människor. Han hade under de senaste veckorna
lefvat som i en oafbruten feberdröm. För den älskade,
dämoniska kvinnans nycker hade han krupit som slafven
för sin herres piska, alltjämt på jakt efter nya utvägar att
tillfredsställa hennes stegrade anspråk, alltjämt dränkande
tankarna på morgondagen i ständigt ökade kvantiteter af
whisky och konjak. Sådant kan i längden bryta starkare
krafter än en tjugoettårig ynglings.

Olgas lektioner för Brun och hennes tillämnade debut
som varietédiva hade, som förut blifvit sagdt, icke i
längden kunnat döljas för Georg. Att börja med hade denne
omfattat tanken på Olgas uppträdande som varietésångerska 
med en viss entusiasm. Trots det groft sinnliga i Franks
och Olgas förbindelse, trots det Olga med hänsynslös
cynism visat honom sina sämsta sidor, fans dock hos den
unge älskogsslafven en fläkt af den idealitet, som sträfvar
att höja det älskade föremålet, att omgifva det med en
poetisk nimbus.

Varietéen var vid denna tid på högsta modet i
hufvudstaden. Att från cigarrbutikens disk klifva upp på
varietétribunen var otvifvelaktigt en »social upphöjelse».
Varietésångerskan på modet var inte längre en paria,
hvilken de som njutit hennes gunst gingo förbi på den
offentliga promenaden utan en blick af igenkännande. För henne
lyftes alla hattar lika artigt som för den firade
skådespelerskan eller damen af värld.

Måhända gjorde också en viss egenkärlek sitt till, att
Georg med välbehag tänkte sig Olga som en firad
varietéartist. Han hade visserligen ej direkt skrutit med sin
eröfring, men i alla fall var hans förbindelse med Olga ju
allmänt känd för hans umgängesvänner. Man hade under
sommarens lopp dagligen sett dem tillsammans på olika
nöjeslokaler. Att i den galanta världen bli utpekad som
gynnad beundrare åt en »artist» -- låt vara endast från
varietétribunen -- var vid denna tid det högsta, hvartill
en ung vivörs äregirighet förmådde sträcka sig. Och
Frank var i det afseendet inte olik hufvudstadens öfriga
»gyllene jannar». Det är endast dem mognade mannen,
som med svartsjuk ängslighet bevakar den skatt han
funnit och hälst döljer den för världens blickar.

Hvad som emellertid snart kom Georg att betrakta den
stundande förändringen af Olgas framtid med mindre
förtjusning än i början, var hennes förhållande till Brun. Då
han första gången vågade häntyda härpå, hade Olga
skrattande ryckt honom i mustaschfjunen, kallat honom en stor
tok och försäkrat att Bruns inträsse för henne var
»uteslutande konstnärligt». Hon tänkte visst inte öfverge »sin
egen lille gris» för den inbilske aktören, men han var den
bäste lärare hon kunde få. För rästen brydde hon sig inte
om honom mer än så ...

Och hon knäppte med fingrarne och gjorde ett par
vågade cancansprång. Frank var lugnad för den gången
och trodde henne i det längsta, men misstankarna kommo
igen. Frank hade själf varit för mycket med för att
tilltro en ungkarl, allra hälst en med aktörens don
Juansrykte, några oegennyttiga bevekelsegrunder.

Han visste ju bäst själf att Olga ingalunda var något
hälgon. Hvarför skulle hon vara mera otillgänglig mot
den ståtlige, firade aktören än mot hvilken annan som
hälst. Han var icke säker på att under de gångna
månaderna, trots sina pänninguppoffringar, ha ägt henne ensam,
men dessa okända hade icke vållat honom någon egentlig
plåga. Han förstod, att hon oftast sammanblandat lögn
och sanning i sina historier om olika förbindelser och att
hon diktat för att reta honom. Han hade därför så
mycket han kunnat undvikit att vidröra det kapitlet.

Här var återigen fråga om en bestämd person, ett
namn omgifvet med en romantisk nimbus. Var det möjligt 
att han, Georg, ej skulle förefalla obetydlig och tarflig 
jämförd med den berömde sångaren? Svartsjukans klo
trängde allt djupare in i hans sjuka hjärta.

Då han ånyo vågade vidröra det ömtåliga ämnet, blef
Olga grof, och hon kunde, som vi sett, stundom vara det
utan den minsta hänsyn. Ville han inte tro henne så...
där var dörren! Hon var trött nu på det där kältandet
Han skulle inte inbilla sig, att hon var beroende af de
fattiga småsummor, han då och då kom stickande med.
Hon hade långt mera lysande anbud ... behöfde bara peka
för att hvilken dag hon ville få både våning och
ekipage.

Inför dylika utbrott förlorade Georg hvarje spår af
manlighet och själfkänsla. Snyftade som ett barn tiggde
han sirenen om förlåtelse. Han skulle aldrig klandra henne
mer ... han skulle vara hennes hund . .. hennes slaf...
allt hvad hon ville, blott hon brydde sig en smula om
honom, tillät honom att vistas i hennes närhet.

Och så följde försoning med champanj och kyssar -- -- 
och Georg var fastare kedjad vid den vackra hjärtlösa
kvinnan än någonsin förut -- -- -- 

Hennes anspråk på hans kassa hade under de sista
veckorna stegrats på ett sätt, som höll på att göra den
stackars ynglingen tokig. Att neka kunde ej komma i
fråga. Häntydde Georg någon gång på omöjligheten att
anskaffa den begärda summan, fick han till svar ett
cyniskt:

»Smäll i 'gubben' en historia eller gå din väg, om du
tycker bättre om det!»

Och Georg hade skaffat pängar. En procentare n:o 2
hade diskonterat en ny växel på 500 kronor -- naturligtvis 
ett papper af samma kaliber som det föregående.
Af samtliga sina umgängesvänner hade han tagit handlån från
hundra kronor till en femma. Flere af dem hade på sista
tiden börjat ansätta honom på skarpen för att få sina
pängar tillbaka; en hade till och med hotat att vända sig
direkt till hans far.

Han visste att han ej kunde skaffa medel att balancera 
sina skulder, han kände att en katastrof närmade sig
men sökte energiskt döfva hvarje tanke på den
uppgörelsens stund, som måste komma.

Men i kväll hade allt störtat samman. Hans första
växel hade just i dag förfallit till inbetalning. Hela dagen
hade han gått i den dödligaste ångest för att procentaren
skulle göra sig påmind på kontoret. Vid middagstiden
hade han under förevändning af uträttningar i tullen
aflägsnat sig.

Sin middag hade han intagit ensam på »Du Nord»
och efteråt kastat i sig det ena glaset rafflande chartreuse
efter det andra till kaffet. Spriten hade lifvat upp
kuraget. Olga skulle debutera. Hon måste ha blommor och
supé, kosta hvad det ville. Han gick för första gången i
sitt lif till en pantlånare med sitt dyrbara guldur, som
inbringade honom en summa af sjuttiofem kronor. Han hade
stulit från sin far och kastat sig i armarna på procentare
innan han gick till pantbanken, och detta af flera orsaker.
Man han tvingades dit ändå till sist...

Summan var för liten till en första klassens orgie,
men vid en titt in på kaffekonserten hos Blanchs' stötte
han på ett par bekanta, af hvilka den ene -- en förmögen
bryggareson -- erbjöd sig att stå till tjänst med en femtia
med vilkor att han fick vara med på supén.

Man beseglade öfverenskommelsen med ett par flaskor
punsch och stämningen var rätt hög, då sällskapet vid
åtta-tiden på aftonen bröt upp för att begifva sig till
varietélokalen på andra sidan gatan.

Frank hade dock dessförrinnan i en närbelägen
blomsterhandel bestält den präktigaste bukett, som kunde
åstadkommas. I buketten var instucket Georgs kort med invit
till supé. En befrackad tjänsteande erhöll i uppdrag att i
rätta ögonblicket frambära hyllningen.

Sedan de unge männen skaffat sig ett bord fortsattes
fästandet. Punschen utbyttes mot whisky och de unge
männen tömde den starka, rökdoftande drycken med
synbart välbehag. Vännerna gycklade godmodigt med Frank
och kallade honom en lyckans gullgosse, och själf sökte
han med en forserad munterhet »hålla ångan uppe.» Han
var rädd för att nödgas tänka på hvad som varit och hvad
som stundade. Det var endast ögonblickets uppblåsta
fröjdstämning, han öfverlämnade sig åt med vildt raseri.

En af Franks kamrater gjorde honom efter en stund
uppmärksam på det eleganta kotteri, hvari Brun spelade
en dominerande roll. Hufvudstadens unga lefvemän känna
nästan alltid hvarandra till utseendet, äfven om de tillhöra
olika sociala kretsar.

Upptäckten af Brun och hans sällskap värkade
genast som en dämpare på den stackars Georgs konstlade
fästglädje. Naturligtvis var det för Olgas skull aktören
kommit hit med sina fina vänner. Med dessa värkliga
eleganter kunde ej Frank och hans sällskap tänka på att
upptaga täflan...

Han sökte dock ännu hålla kuraget uppe så godt han
förmådde. Vännerna hade redan hunnit till det stadium
af gasken, att de ingenting märkte ...

Ändtligen, efter en stund af pinsam väntan -- som för
Georg föreföll som en evighet -- kom den efterlängtade.
Himmel, hvad hon var vacker! Georg skulle i detta
ögonblick kunnat sälja sin själ för ett enda småleende af
henne.

Men -- -- i samma ögonblick som hon framträdde,
strålande och segerviss, kände han att hon var för alltid
förlorad för honom. Denna blonda förtrollerska, som likt
en magnet sög männens blickar till sig, skulle framkalla
ett formligt krig bland hufvudstadens rouéer. Pänningar
och juveler, luxuösa rum, öfverdådiga fäster... allt skulle
hon kunna betinga sig. Hon kunde sätta priset så högt
hon ville. Kontoristen betydde ej något vid sidan af dem,
som från detta ögonblick skulle täfla om hennes
ynnestbevis.

Och hans mörkaste farhågor blefvo allt för snart
besannade. Brun och hans vänner voro där tydligen för att
ange tonen, för att göra debutantens triumf fullständig.

Och Olga visste det.

Det var dem, hennes småleende gälde. Det var deras
blommor, hon uppfångade med graciös skalkaktighet, under 
det hon med en likgiltig, ringaktande blick skickade
bort Georgs bukett...

Det var mer än han förmådde uthärda. Den konstlade 
manhaftigheten gaf vika och det veka, gossaktiga i
hans karaktär tog ut sin rätt. Alla människor måtte gärna
peka finger och skratta åt honom! Hvad brydde han sig
om det! Olga var i alla fall förlorad. För den firade
»Ninni Stern», som från och med i afton skulle vara en
första rangens stjärna på galanteriets himmel, var han
ingenting. Nu kunde gärna alltihop störta samman.

Kamraterna hade visserligen observerat manövern med
buketten och tyckt att det var kitsligt -- icke så mycket
af medkänsla för Frank, utan emedan de gjort sig räkning
på en glad kväll tillsammans med den vackra
varietésångerskan. En dylik supé skulle ha gjort dem till
hjältar i deras respektive fästkotterier för lång tid framåt. Nu
var den förhoppningen omintetgjord, och Frank hade
dessutom burit sig åt som en riktig barnunge.

Emellertid var det ju deras skyldighet att ta hand om
kräket. I största hast fingo de honom med sig ut, ropade
an en droska och knuffade honom in i den, med några
föga uppmuntrande afskedsord, och vände sedan tillbaka
för att skölja ned förtreten med en bägare.

Frank var dock mindre drucken än kamraterna antagit. 
Den kyliga nattluften brakte någon reda i hans hjärna.
Han ville icke hem för något pris i världen. Han lät
droskan stanna vid Skeppsbron, betalade kusken och
började mekaniskt vandra framåt.

Utan att han visste hur det gått till hade han
kommit in på en ölkneipe, där ett kotteri upprymda skeppare
högljudt ordade om frakter och till omväxling stucko
emellan med någon mustig historia. Som i en dröm lyssnade
Frank till det muntra glammet. Han märkte knappast att
kyparen satte fram en skummande seidel. Alla möjliga
förvirrade tankar och intryck snurrade i en hvirflande
häxdans omkring i hans sjuka hjärna; minnen från pojkåren,
barnsligheter och oskyldiga upptåg döko plötsligt upp
och försvunno, men alltjämt återkom grundmotivet i hans
smärtas stora symfoni: Olga förlorad och han själf en föraktlig 
tjuf och för falskare ...

Ibland inbillade han sig nästan att alltsammans var
en elak nattmara och att han skulle vakna i sin säng och
finna de hemska spökbilderna förjagade af morgonsolen ...

Han spratt till vid det att uppassaren lätt vidrörde
hans arm.

»Herrn får lof att gå nu; här skall stängas!»

Georg kastade ett silfvermynt på bordet och gick mot
dörren. Kyparen såg förvånad på den dystra gästen, som
suttit där en hel timma och bara stirrat framför sig utan
att röra sitt öl.

Georg märkte blicken och ryste.

»Kanske är historien om växeln redan ute», tänkte
han. »Måhända har det stått något i aftontidningarna ...»

Det var blott det sjuka samvetet, som plågade honom.

Ånyo stod han på gatan i storm och rägn. Hvart
skulle han ta vägen? Han tänkte icke ett ögonblick på
att gå hem. Hans upphetsade inbillning visade honom
redan en poliskonstapel vaktande vid porten för att gripa
och föra honom i fängelse. Hade han lugnt kunnat öfvertänka 
sin ställning, skulle han ha insett, att den sluge
procentaren själf hade inträsse af att undvika skandal. Nu
föregycklade honom medvetandet om hans brottslighet
allehanda hemska skräckbilder.

Icke ens tanken att genom en flykt rädda sig undan
alla efterräkningar föll honom in. Förlusten af Olga hade
hos honom dödat ungdomens starka själfbevarelseinstinkt
Tanken på straff och vanära ingaf honom visserligen en
känsla af vedervilja, men förmådde icke rycka upp hans
energi till beslutsamt motstånd.

Han gick planlöst och dref utmed kajerna. Det mörka,
af storm och rägn upprörda vattnet utöfvade ett magnetiskt 
inflytande på hans sjuka sinne, för hvilket han, att
börja med, ej själf gjorde sig redo. Småningom togo dock
de obestämda föreställningarna fastare form.

Dö... somna bort från alltsammans! Hvarför icke?
Det var kanske, när allt kom omkring, den bästa
lösningen.

Ett språng ut i det kalla vattnet, så var det gjordt!

Familjen skulle taga det hårdt, förstås, men säkert
förlåta den döde, under det den skulle förakta och afsky
den lefvande.

Och Olga...? Kanske skulle de vackra, grymma ögonen 
tåras, när hon fick veta, att han gifvit sig själf döden,
då han ej längre fick äga henne. Ja, det blef bäst så ...

Här nere vid kanalen syntes ingen människa till...
här var rätta stället

Georg slöt ögonen, tog sats och störtade på hufvudet...

Då han kände vattnets iskyla genomströmma sina
lemmar vaknade för ett ögonblick begäret att lefva. Han
gjorde ett svagt försök att simma mot kajen men armarna
voro som förlamade. Med ett kväfdt ångestskri sjönk han
i djupet.

*



NIONDE KAPITLET.

Då grefve von Reiers lämnade varietéen, kände han alls
ingen lust att begifva sig hem till den eleganta
ungkarlsbostad, han låtit inreda åt sig i en af de
moderna palatsbygnaderna vid Strandvägen.

Han hade behof af rörelse och frisk luft ofvanpå
spritångorna och kvalmet.

Utan något bestämdt mål promenerade han öfver
Kungsträdgården, Gustaf Adolfs torg och Norrbro och
fortsatte vidare genom den trånga, slingrande
Vesterlånggatan.

Från de skumma gränderna dök då och då en ruskig
figur upp och gnälde fram en osammanhängande bön om
pänningar till mat eller nattherberge. Mekaniskt förde
grefven den behandskade handen till fickan och lät ett
silfvermynt falla i den framsträckta, smutsiga näfven.

Han var så försjunken i tankar, att han lika litet lade
märke till de ödmjukt frammumlade tacksägelserna som
de lurande rofdjursblickar, hvarmed orden ofta beledsagades 
-- blickar i hvilka tydligt kunde läsas: 'den som bara
vågade'. Men den högreste, bredaxlade herremannen såg
ut att kunna försvara sig, och dessutom blänkte polisens
pickelhufva borta vid gaslyktan.

Grefven stannade först då han befann sig på
Södermalmstorg. Han kände sig hungrig, men erfor en
egendomlig känsla af motvilja för de eleganta lokaler, där han
och hans vänner eljes plägade supera. Han fortsatte uppåt
Götgatan och gick in på en liten restaurant, som mest
plägar besökas af småhandlande, handtvärksmästare och
deras gelikar.

Grefven slog sig ner vid ett bord och rekvirerade en
biffstek och en flaska pilsner. Han intog sin enkla
aftonmåltid med god smak och erfor ett nöje af att sitta på
denna anspråkslösa lokal, som ungefär kunde förliknas
vid det nöje en skolkande skolpojke erfar af att slippa
läxor och tvång. Hos grefven, liksom hos flertalet s. k.
världsmän, hade det konventionella utträngt de naturliga
böjelserna. Den enda gudomlighet, man dyrkar inom de
»tongifvande» kretsarna, heter comme il faut, »det passande»,
och grefven hade hemburit denne stränge härskare sina
offer lika underdånigt som de flesta i hans
samhällsställning. På senare tiden hade han då och då förmärkt en
svag lust att göra opposition mot tyrannen, som kräfde
det bästa af hans lif och kom honom att öda sin mannakraft 
och sin förmögenhet på -- i bästa fall -- bagateller.
Aldrig hade han emellertid känt denna lust så stark som
i kväll. För en vanlig dödlig kan det ju synas helt
naturligt att tillfredsställa hunger och törst på första bästa
ställe, som ligger i ens väg, då magen gör sig påmind.
För en »lefveman» som grefven var det en nästan revolutionär 
handling att supera annorstädes än framför en
lyxrestaurants glänsande väggspeglar.

Efter slutad måltid gick grefven in på det lilla kaféet,
som med sina nötta skinnsoffor och gammaldags stolar
bar en gemytlig, nästan hemtreflig prägel. Han fick sin
kopp kaffe, tände en cigarr och började med ett visst
intresse ta gästerna i skärskådande.

De tycktes alla känna hvarandra, dessa bredryggade
karlar med röda, jovialiska ansikten, duktiga näfvar och
en smula bullrande, högröstade stämmor. I de kretsar,
grefven tillhörde, betraktades sådana människor med ett
visst medlidsamt förakt, men hur det nu var, så erfor von
Reiers denna kväll en känsla af afgjord underlägsenhet
inför dessa män, som föga visste om och för rästen gjorde
en konst i den eleganta världens vanor och fördomar.
Dessa grofhuggare till karlar hade hela dagen arbetat och
sträfvat i värkstaden eller bakom disken för sig och de
sina och kunde nu med det goda samvetets lugn taga sig
en pratstund vid en tuting eller en kopp kaffe. Det var
deras belöning efter en väl använd dag. De hade allesammans 
en plats att fylla, voro gagnande samhällsmedlemmar, 
under det grefven och hans eleganta ungkarlsvänner 
blott voro utstyrda, onyttiga parasiter.

Så långt hade grefven hunnit i sina för den af
kastfördomar bundne ädlingen rätt ovana och nya tankar, då
hans uppmärksamhet vändes på en af gästerna, som
högljudt och ogeneradt yttrade:

»Nej, adjö på er gubbar! Nu får jag knalla mig hem,
annars blir gumman orolig. Egentligen hade jag förtjänt
att få en ordentlig sparlakansläxa för jag varit ute så pass
länge.»

Grefven erfor ingen lust att skratta åt de naiva orden.
Denne tarflige, robuste karl hade dock något som den
elegante, bortskämde ädlingen afundades honom -- ett värkligt 
hem. Det var måhända litet och lågt i tak och hade
troligen simpla och klumpiga möbler, men hvad betydde
det! Denne man väntades i alla fall af en kvinna, som var
hans utan svek och beräkning. Sannolikt skulle ett par
mjuka barnaarmar slingra sig om hans hals och små röda
läppar jollra fadersnamnet. Han var rik, denne simple
handtvärkare, ty man är rik i samma mån man är
lycklig.

Hvad hade hindrat honom själf att framlefva ett
harmoniskt lif vid sidan af en skön och älskvärd maka, att
äga vackra och begåfvade barn, att sprida lycka och 
trefnad i vida kretsar? För honom, den rike och ståtlige
adelsmannen, hade ju alla lifvets möjligheter legat öppna.
Hvarför hade han då ej fångat den lycka, som t. o. m.
står handtvärkaren och arbetaren till buds. Hvarför hade
han left ett onyttigt, innehållslöst fjärilslif, som slutligen
resulterat i leda och äckel vid de fala kvinnorna och de
fradgande pokalerna?

Var det värkligen för sent att bryta med det gamla
och börja en ny tillvaro? Hade han ännu rätt att begära
något af lifvet, då han på ett dåraktigt sätt ödt bort den
bästa delen af detsamma? Han kände att han stod inför
en vändpunkt i sin tillvaro.

De stormande tankarna kräfde luft och rörelse. Han
betalade sin förtäring och lämnade schweizeriet. I stället
för att taga en droska och fara raka vägen hem, följde
han Kornhamstorgs och Mälaretorgets kajer. Det gjorde
honom godt att trotsa storm och rägn -- det harmonierade
med den kamp, som nu pågick mellan hans bättre och
sämre jag.

Grefven hade hunnit fram till Riddarholmsbron, då
ett tungt plaskande ljud i kanalens mörka vatten väckte
hans uppmärksamhet; i nästa ögonblick hördes ett
halfkväfdt rop på hjälp. Grefven tillhörde en släkt, hvars
flesta medlemmar varit soldater. Personligt mod och
rådighet i farans ögonblick voro honom medfödda.
Nödropet hade knappast förklingat, förrän han hade befriat sig
från den tunga vinteröfverrocken och i ett par språng
störtat utför trapporna. I det osäkra skenet af en gaslykta
såg han ett mörkt hufvud dyka upp för ett ögonblick, och
i samma sekund hade han med ett djärft språng störtat
sig i det svarta, iskalla vattnet.

Hade djupets makter för alltid kvarhållit såväl den
modige räddaren som föremålet för hans uppoffring?
Kanalens vatten brusade mellan sina bräddar så mörkt och
hemlighetsfullt, som om det för beständigt velat begrafva
historien om detta nattliga uppträde...

Dock -- därborta synes ändtligen en mörk massa..
Ett par kraftiga armar dela vågorna och en hand griper
fast i stenskoningens glatta hällar.

En sömnig poliskonstapel hade plötsligt blifvit ryckt
ur sina surmulna betraktelser öfver det dåliga vädret vid
att se en välklädd herre springa utför trapporna och störta
sig i kanalen. Han hann just lagom fram för att hjälpa
upp grefven och den nästan medvetslösa gestalt denne
höll i sina armar.

»Hur har det gått till? Gjorde han det med flit?»
frågade ordningens väktare och famlade efter sin
anteckningsbok.

»Hjälp mig att föra honom härifrån!» afbröt grefven
i kort kommandoton, som imponerade på konstapeln. Den
skarpsynte polismannen märkte snart att den man, han
hjälpt upp ur kanalen, synbarligen hade vana att utdela
befallningar.

Grefven och konstapeln buro med förenade ansträngningar 
den räddade uppför trapporna. Grefven ryckte till
af öfverraskning, då han igenkände det ungdomliga bleka
ansikte, han ett par timmar förut iakttagit vid uppträdet
på Sveasalen.

Frank hade icke helt och hållet förlorat medvetandet,
men hans krafter voro alldeles medtagna och öfver hans
sinnen hade bredt sig liksom en slöja, hvilken gjorde att
han ej klart uppfattade hvad som försiggick.

Åsynen af polisuniformen väckte hos honom någon
dunkel föreställning om fängelse och straff, och han gjorde
ett svagt försök att lösrycka sin högra arm, som stöddes
af konstapeln, men det var blott en ögonblicklig
ansträngning, som efterträddes af fullständig likgiltighet.

»Det blir väl bäst att föra honom till vaktkontoret,
det är alldeles i närheten», menade polismannen. »Kanske 
jag skall signalera efter en kamrat, som hjälper till?»

»Tack, jag håller nog ut!»

Vandringen till vaktkontoret tog ej lång tid. Dit
anländ tillsåg grefven genast att Frank afkläddes och
insveptes i en torr filt och en poliskappa.

Härefter anhöll han om ett samtal med tjänstgörande
kommissarien. Denne hade redan blifvit väckt och fått
kännedom om förloppet vid räddningen samt mottog
grefven med särdeles älskvärd min.

»Det var ett vackert nattarbete, herr grefve! Jag får
värkligen gratulera, men skulle inte herr grefven nu tänka
litet på sin hälsa. Kanske jag kunde få stå till tjänst
med lite torrt...?»

»Tack!» afbröt grefven. »Jag har varit militär i
yngre dar, är inte alldeles förvekligad än. Men eftersom
jag har det nöjet att vara känd af kommissarien, så
underlättar det min anhållan. Vår unge patient därute är
tydligen alldeles för svag att nu underkastas ett förhör
och polisvaktkontoret är inte rätta stället, där han kan
erhålla den vård han tarfvar. Tillåter ni att jag för honom
hem till mig? Efter hvad jag tror mig veta är den unge
mannen af god familj och det är ju onödigt att det görs
något nummer af den här historien.»

»Ja visst», genmälde kommissarien artigt. »Förmodligen 
har den unge herrn kommit från någon glad tillställning 
och inte varit så alldeles stadig på benen. Sådant
där händer ju ofta. Jag vet för rästen redan hvem han
är. En konstapel har känt igen honom. Han är son till
den rike grosshandlar Frank. Han har på sista tiden left
en smula högt och har ofta varit synlig på varietéer och
restauranter i sällskap med glada fruntimmer. Ja, se inte
så förvånad ut, herr grefve. Vi polismän måste ha ögonen 
en smula på vissa unga s. k. fästprissar, i händelse
något skulle inträffa... grefven förstår!»

»Fullkomligt! Men jag hoppas liksom kommissarien
att det inskränker sig till en vanlig olyckshändelse. I
alla fall ansvarar jag för den unge mannen för den
händelse vidare förklaringar skulle vara af nöden. Men nu
tror jag hyrvagnen är här, som jag bad öfverkonstapeln
eftertelefonera för min räkning... Kanske ni tillåter en
konstapel följa med, i händelse jag behöfver hjälp att få
min skyddsling upp för trapporna?»
»Hjärtans gärna!»

De båda herrarna utbytte några artiga afskedsord,
under det ett par konstaplar placerade den väl ombonade
Georg i den täckta hyrvagnen. Grefven tog sedan plats
tillika med den konstapel, som biträdt vid räddningen,
och det bar af genom de folktomma gatorna i skarpt traf.

Efter få minuters lopp var man framme. Med
konstapelns tillhjälp blef Frank uppburen och lagd på en
soffa i grefvens eleganta rökrum, hvarefter polismannen
afskedades med en frikostig dusör, som kom honom att
önska många nattliga äfventyr af samma slag.

»Ge denna herre torra underkläder och en nattrock
och hjälp honom att kläda om sig! Sedan serverar du te
så fort som möjligt!» befalde grefven sin betjent, som med
stramt militärisk hållning afvaktade husbondens order.

Betjenten mottog befallningen utan att af nyfikenhet
röra så mycket som en muskel i sitt sträfva soldatansikte.
Han hade varit i grefvens tjänst sedan denne var ung
löjtnant och hade nog varit med om egendomligare
nattliga äfventyr än detta. Om husbonden bedt honom gå
och hämta sjustjärnorna, skulle han utan att blinka ha
gjort honnör och brummat fram sitt vanliga: »Som herr
grefven befaller!»

*



TIONDE KAPITLET.

När grefven efter några minuters frånvaro återkom,
iklädd en prydlig morgondräkt af hvit flanell med
blå sidenuppslag, fann han sin unge gäst ombonad
på bästa sätt. Georgs kinder hade redan fått en smula
färg, hvilket; bevisade att hans unga kropp var på väg att
öfvervinna följderna af kallbadet. I hans ögon lästes en
yrvaken förundran; tydligen arbetade hans ännu omtöcknade 
sinnen på att reda intrycken utan att lyckas.

»Seså min unge vän!» yttrade grefve Reiers i vänlig
ton. »Nu skall ni hvila er och vara lugn. Ni befinner
er i goda händer och har ingenting att frukta. Vi få
strax té, och om ni sedan känner er tillräckligt stark,
skola vi prata.»

Georg svarade ingenting, men på hans blick märktes
att hjärnan arbetade och att intrycken allt mer klarnade.

Téet kom snart och grefven förmådde sin unga gäst,
hvilken så plötsligt och oväntadt fått inträda i hans rum,
att svälja en stor kopp af den aromatiska drycken med
tillsats af ett glas äkta Jamaikarom.

Den starka, hetsande drycken utöfvade den beräknade
värkan. Kinderna färgades allt lifligare och blicken fick
ett uttryck af vakenhet och intelligens, men på samma
gång låg det också uti den någonting af skygghet.

Grefven iakttog med inträsse förändringen.

»Ni känner er bättre nu, herr Frank, kan jag se»,
började han i sin mest älskvärda ton.

Georg såg förvånad upp. Var han känd af denne
okände herre, som satt framför honom.

»Om ni ingenting har däremot, skulle jag gärna vilja
veta, hur ni råkade ut för olyckan att falla i vattnet.»

Georg mönstrade med sökande, misstrogna blickar
det eleganta rummet och sin ståtlige värd.

»Jag är således inte häktad?» framstötte han.

»Tycker ni här ser ut som i ett fängelse?» smålog
grefven. »Hur kan ni för rästen komma på en så befängd
idé, min käre herr Frank. Sök nu samla edra tankar och
påminna er hvad som händt.«

»Jag mins att en poliskonstapel ledde mig och att
jag sedan såg flera polisuniformer», mumlade Georg med
en orolig blick på grefven.

»Vi förde er till vaktkontoret för att ni skulle bli af
med edra våta kläder och få hvila er, det är allt»,
genmälde grefven. »Polisen vill er visst inte något ondt.
Det är bara sjukliga fantasier.»

»Det säger ni bara för att få mig att bekänna», mumlade 
Georg med en ton och en blick, som om han talat i
yra. »Ni vet lika bra som jag, hvad det är fråga om.
Hvad behöfver jag då prata för! Jag blir väl dömd i alla
fall.»

Därefter vände Georg sig häftigt mot väggen med
minen hos ett bortskämdt, surmulet barn.

»Hör på, unge man!» tog grefven till orda och hans
välvilliga ton fick också en tillsats af bjudande 
stränghet. »Ni befinner er hos en person, som sett åtskilligt af
lifvet och som har lätt att förstå ungdomens felsteg. Jag
vill er väl och jag har möjligen också förmåga att hjälpa
er. Men då måste ni lägga bort det där sättet och
anförtro er fullt och obetingadt åt mig.»

Den manliga, värdiga tonen förfelade ej att göra sitt
intryck på Frank. Det märktes på ryckningarna i hans
ögonlock och de barnsligt veka läpparna, att han var nära
att brista i gråt.

»Så ja», fortsatte grefven i uppmuntrande hjärtlig ton,
»ni behöfver inte blygas för att visa er naturlig. Var
uppriktig och haf förtroende för mig!»

Och nu började den stackars förvillade ynglingen,
först oredigt och osammanhängande, men med mera lif och
åskådlighet ju längre berättelsen framskred, att tälja sin
dystra historia om lättsinne och njutningslystnad. Efter
en halftimmas förlopp kände grefven fullständigt hans
förhållande till Olga, den sköna sirenens utprässningar, Georgs
inbrott i faderns skrifbord och hans affärer med procentarna. 
Då Georg till sist skildrade denna sista aftons
bittra erfarenheter, strömmade tårarna i heta floder ur
hans ögon.

När Georg första gången nämde Olgas namn i sin
berättelse hade grefven ryckt till och blifvit något blek,
hvilket Georg -- för hvilken grefvens namn ännu var
obekant -- ej i sitt upprörda tillstånd märkte.

»Ni har varit en lekboll för en samvetslös och
lättsinnig kvinna, som kanske på er velat hämnas hvad
andra brutit mot henne», yttrade grefven, då Georg slutat
sin långa, sorgliga bikt. »Men andra unga män ha gjort
lika sorgliga erfarenheter som ni och ändå repat sig och
blifvit duktiga karlar. Själfmordet är en dålig utväg. Det
är genom att lefva och göra nytta, ni skall försona edra
felsteg.»

»Hvad värde har lifvet för mig numera!» snyftade Georg.

Grefven log den pröfvade mannens melankoliska leende.

»Det där är barnsligheter!» tröstade han. »Om ett
eller annat år har ni påträffat någon god och älskvärd
flicka, som är er värdig. Ju förr ni kan glömma den där
kvinnan, dess bättre för er. Och, tro mig, det lyckas
snart under strängt arbete och i en annan omgifning.»

»Men min framtid är ju förstörd... min far skall jaga
bort mig, då han får veta att...»

»Ni måste bort från Stockholm», förklarade grefven i
ytterst bestämd ton. »Äfven om er far klarerade edra
affärer och gåfve er sin förlåtelse, skulle ni ej taga varning
af hvad som skett utan ånyo närma er denna Olga och
fastna i hennes garn... ja, gör inga invändningar! Jag
känner till det där! Nej, ni måste ut i världen och pröfva
edra vingar, lära er lita på er själf och försörja er med
eget arbete. När ni sedan återvänder till er far såsom en
själfständig, oberoende man, skall den här fatala historien
för länge sedan vara glömd och han skall ta emot er med
öppna armar.»

»Ni har rätt», genmälde Frank efter att tyst och med
nedslagna ögon ha åhört grefvens planer. »Men hvart
skall jag ta vägen?... Mina tillgångar äro ...»

»Låt mig sörja för den saken!» afbröt grefven. »Ni
har fått god uppfostran, förmodar jag. Hvad kan ni
uträtta?»

»Jag har varit kontorist hos min far och har lärt
handel på ett kontor i London.»

»Det är ju utmärkt! Ni skall resa till Amerika, om
ni vill följa mitt råd. Jag skall sörja för att ni erhåller
biljätt och nödig utrustning. Där ute skall ni säkert slå
er igenom. Sedan ni väl är borta skall jag tala med er
far och söka få edra affärer ordnade.»

»Ni är alltför god», hviskade Georg rörd. »Jag har
inte förtjent det... Men säg, hur kan ni vilja göra allt
detta för mig... en obekant?»

»Jag inträsserar mig förmer», svarade grefven
godmodigt. »Jag hade ju den turen att rädda er från att drunkna
och man bör ju inte göra en sak till hälften. Det är mig
kärt att en gång kunna göra en medmänniska en värklig
tjänst.»

»Gör med mig som ni finner för godt!» utbrast Georg
och räckte sin beskyddare förtroendefullt handen. »Men
jag får väl åtminstone veta min ädelmodige räddares
namn?»

»Grefve Reiers.»

Georg ryckte hastigt till sig handen och hans blick
fick ett stickande, nästan hatfullt uttryck.

»Grefve von Reiers!» utbrast han. »Aha, nu börjar
jag förstår hvarför ni vill ha mig bort. Ni tror jag skall
gå er i vägen. Jag vet nog, att ni tidigare stått i
förhållande till Olga. Man har ännu inte glömt dramat vid
Regeringsgatan. Ni har ju gett 'vackra grefvinnan' hennes 
namn...»

Öfver grefvens ansikte flög en mörk skugga och han
gjorde en närvös rörelse med handen.

»Kom mig inte att ångra den vänlighet, jag visat er!»
utbrast han på samma gång mildt och strängt. »Den
ringaste eftertanke borde kunna säga er, att jag endast
behöfde lämna er åt ert öde för att ni skulle vara fullkomligt 
oskadliggjord, ifall jag hyste sådana planer, som ni
inbillar er.»

»Förlåt mig!» utbrast Frank, som genast insåg att
grefvens anmärkning var riktig. »Jag bar mig dumt och
otacksamt åt. Denna kvinna har gjort mig vansinnig...» 

»Det är redan glömdt, min unge vän! Men hör nu på
mitt förslag. Ni hvilar er här ett par timmar och
försöker sofva. I morgon bittida väckes ni af min betjänt,
som förser er med hvad ni behöfver till er toalett, följer
er till centralstationen och skaffar er biljätt till Malmö.
Där mötes ni af min förvaltare, som följer er till
Köpenhamn och ombesörjer biljätt och hvad ni kan behöfva för
resan. Han skall också få i uppdrag att lämna er en
liten anvisning, på hvilken ni efter framkomsten till
Newyork kan lyfta hvad som är nödvändigt för ert uppehälle
under första tiden. Det är ingen allmosa. När ni engång
kommit på fötter, är jag säker om att få igen mitt lilla
utlägg med ränta. God natt nu, herr Frank, och lycka till!»

Han hann just lagom fram för att hjälpa upp grefven.  (Sid. 109).


Grefven räckte sin gäst handen, som den varmblodige
ynglingen förde till sina läppar i ett utbrott af
passionerad tacksamhet.

»Seså, seså, inga barnsligheter!»

»Gud skall löna er!» hviskade Georg.

»Låt se att ni blir en bra karl och jag är tillräckligt
belönad!»

Grefven lämnade hastigt rummet. Frank försökte
samla det för honom så händelserika dygnets tilldragelser
till en totalbild.

Men inom kort slöto sig hans ögonlock. Naturen tog
ut sin rätt. Af det småleende, som lekte på hans läppar,
framgick att de senaste timmarnas skräckbilder voro
fjärran från hans drömmar och att fantasien redan var
sysselsatt med att bygga nya luftslott på de grusade
illusionernas ruiner.

*



ELFTE KAPITLET.

Framför ett af de stora i krokanstil uppförda husen på
öfre Östermalm stannade en vinterafton vid elfva-tiden
en täcksläda, hvaris eleganta yttre snarare lät
förmoda att ägaren var en rik privatman än en hyrkusk.
Den i brunt livré med bred silfvergalon kring mössan
klädde kusken skyndade hastigt ner från sin bock och
öppnade dörren.

En dam, klädd i en fotsid med mjukt pälsvärk kantad
kappa, hoppade med ett elastiskt språng, tydande på
ungdom och styrka, ner på trottoaren.

»Får jag hjälpa fröken med porten? frågade kusken
och gjorde en galant honör.

Damen räckte honom nyckeln och skyndade sedan
genom den öppnade porten och uppför de mörka trapporna
med en snabbhet och säkerhet, som tydde på, att hon var
hemma på stället.

Hunnen tre trappor upp stannade hon och ringde. En
nätt klädd tjänstflicka med ett kokett litet dockansikte och
klippska bruna ögon öppnade och lyste med en lampa ut
i mörkret.

»Åh, är det fröken!»

Damen steg in i den varma, upplysta tamburen och
lät sig af tjänstflickan befrias från kappa och ytterkänger.

»Har här varit något bud från baronen?»

»Ja, ett stadsbud lämnade ett bref vid niotiden. Det
ligger på frökens toalettbord.»

»Det är bra. Sätt fram litet mat och ett glas vin i
sängkammaren... jag har inte ätit än. Lägg så fram en
supéklädning... låt mig se... jag tror vi ta den sjögröna,
du vet...»

»Skall fröken fara bort igen?»

»Nej, men jag gissar vi få besök.»

Fröken Ninni Stern, den firade varietéartisten, hade
under detta samtal passerat en större salong, monterad i
varmt rödbrunt och inträdde nu i sängkammaren -- en
förtjusande idyll i roccoco, där hvitt och guld bildade
hufvudfärgerna.

Där hon nu sitter vårdslöst tillbakalutad i en mjuk
kåsös, läsande sitt bref, kunna vi i lugn och ro studera
henne.

Det fans numera hos denna stolta, nästan drottninglika 
skönhet ingenting, som påminde om den offentliga
kurtisanen, hvilkens gunst är fal för den mästbjudande.

»Ninni Stern» var nog i själ och hjärta samma
passionerade, njutningslystna varelse som den forna Olga.
Men hennes medfödda intelligens hade kommit henne till
hjälp i hennes nya ställning. Hon hade på kort tid
tillägnat sig en takt och säkerhet, som förvånade till och med
de af hennes beundrare, som tillhörde gräddan af
societeten.

»Hon är, på min ära, en riktig grande dame... man
skulle ta henne för en furstinna snarare än en varietésångerska!» 
försäkrade en gång vid en glad tillställning
en ung attaché, som kom direkt från Paris och således
borde vara en auktoritet.

Hennes framgång hade varit lika hastig som glänsande. 
Den forna cigarrfröken hade från och med sitt
första framträdande på varietéscenen vunnit ett slag, som
i ett ögonblick ryckte henne upp till helt andra
lefnadsförhållanden, ryckte henne till en höjd, där hennes fot
förut aldrig trampat.

I varietésalongen, där hon gjort sin debut, hade hon
genast blifvit engagerad för en aflöning, som öfversteg
hennes djärfvaste förväntningar, men hon förstod, att man
till hvad pris som hälst ville ha henne kvar. Hon skulle
bli den strålande stjärna, som skulle sprida glans öfver
aftonens föreställningar och med en magnetisk kraft fylla
den stora salen med pokulerande gäster kväll efter kväll.

Och hon blef det.

Man hade inte missräknat sig, då man efter den
hänförelse, hon väckt den första kvällen, beräknat, att man
här stod inför en mindre vanlig uppenbarelse af kvinlig
skönhet och kvinliga behag. Och den skarpsinnighet,
hvarmed Olga själf ögonblickligen uppfattade sin seger,
gaf åt hennes framträdande en hållning och en säkerhet,
som naturligtvis i hög grad bidrogo att låta den naturliga
tjusningskraften komma till sin fulla rätt.

Det något slankiga, en smula gatflickaktiga manér,
hon tillegnat sig under det muntra samlifvet med Juliette,
hade hon lagt bort med lika stor lätthet, som hon aflade
en begagnad klädning. Sådant passade att tjusa kontorister 
och halfherrar med. Hennes nuvarande position kräfde,
att hon äfven utom scenen bibehöll den charme, som kväll
efter kväll brakte ögon att tindra och kommo applåderna
att smattra. Äfven på promenaden, på teatern, under
champanjefästernas yra ville hon vara Ninni Stern, den
firade, den eftersträfvansvärda.

Kompaniskapet med Juliette hade upplösts omedelbart
efter hennes debut. Skilsmässan hade försiggått i all
vänlighet... Juliette hade varit nog taktfull att taga
första steget.

»Det här duger inte längre för dig, min söta vän»,
sade hon plötsligt, då de båda väninnorna dagen efter
Olgas debut hade en förtrolig pratstund. »Du tillhör en
annan värld från och med i går ... grefvar och baroner
komma att rifva ögonen ur hvarandra för din skull, min
unge ... Ja, du förstår att jag inte vill köra dig på
porten ... det blir ledsamt för mig, det här. Men du har
väl själf tänkt på, att du inte kan vara Ninni på varietéen
och Olga här!»

»Ja visst!» medgaf Olga, glad att Juliette gått henne
till mötes. Brun hade nämligen redan talat om
nödvändigheten att byta om bostad.

»Men vi behöfva väl inte skiljas för det. Stäng den
här »lådan», så hyra vi en treflig dublett tillsammans.
Nu kommer jag att förtjena tillräckligt för oss bägge.»

»Nej, det går inte för sig», menade Juliette och
skakade en smula melankoliskt på hufvudet. »Jag är för
okänd ... skulle bara bli dig en black om foten. Vi skulle
tröttna på hvarandra till sist. Nej, det är bäst vi skiljas
som vänner. Jag skall bli riktigt stadig, ska' du få se.
Och när jag lagt ihop lite pängar, slår jag mig ner i
någon landsortshåla, där ingen känner mig, köper en
modeaffär och skrifver in mig i missionsföreningen och
federationen, lägger mig till med glasögon och knähund
och dör en vacker dag som den mäst ärbara gamla
mamsell...»

De båda flickorna skrattade åt detta framtidsprojekt,
men Juliettes skratt klingade en smula bittert.

Emellertid hyrde sig Ninni -- som vi en tid vilja
kalla Olga för -- följande dag en möblerad dublett. Brun var
hennes bankir tillsvidare.

Han var henne också nyttig på andra sätt.

»Du för lof att visa dig ute, min tös!» förklarade
han, då Olga några dagar efter sitt första uppträdande
hemma hos Brun studerat in en ny visa. »Vi, scenens och
tribunens folk, måste låta tala om oss till hvad pris som
hälst. Men du måste ha ett passande förkläde. Lyckligtvis 
känner jag en, som jag tror skall bli utmärkt.»

'Förklädet' som Brun åsyftade, var en gammal aktris,
Clara Storm, numera utan engagemang och lefvande i 
torftiga omständigheter, men i sin krafts dagar en talangfull
skådespelerska, särdeles i det komiska facket. Gumman
Storm var svag för god mat och tyckte om att ta sig ett
glas. Brun lyckades lätt nog öfvertala henne att blifva
den vackra Ninnis sällskap på promenader och vid besök
på restauranter och kaféer. Den gamla besatt ett outtömligt 
förråd af befängda teaterhistorier, och var kvick och
slagfärdig som få, ehuru hennes kvickhet stundom pepprades 
af en god dosis cynism, som ofta är fallet med gamla
aktriser. Ninni och hon kommo godt öfverens och den förra
inhämtade under umgänget med den rutinerade skådespelerskan 
mycket, som hon sedan tillgodogjorde sig vid sitt
uppträdande.

»Lilla Ninni har ju 'skola' som om hon tillhört teatern
i all sin tid», menade förståsigpåare, som förargat sig åt
hennes medtäflarinnors slängiga och tölpiga rörelser.

Brun visade sig aldrig ute på tu man hand med henne,
lika litet som han i herrsällskap skröt med sitt förhållande
till den vackra sångerskan. Man kände till att hon varit
hans elev och drog naturligtvis deraf sina slutsatser, men
något positivt visste ingen, och Brun hade, då han ville,
ett sätt som förbjöd alla närgångna antydningar. I
sällskap med andra herrar bemötte han henne med denna
kamratlika förtrolighet, som brukas artister emellan, men som
ej behöfver häntyda på något ömmare förhållande.

»Jag vill inte hindra dig att göra din lycka!» sade
han henne rent ut. »Hvad vi äro för hvarandra behöfva
vi ju inte skrifva den dumma publiken på näsan. Jag är
inte tillräckligt rik att ge dig den infattning, du förtjenar,
men jag är tillräckligt intelligent att inte bli svartsjuk, om
du kan narra någon annan att göra det. Du har börjat
bra och du kommer att gå långt."

Den ombytlige aktören hade vunnit sitt mål -- han
hade fört Olga in vid varietéen, sett henne lyckas nästan öfver
förväntan, gjort henne ånyo till sin älskarinna. Nu tycktes
han redan vara mätt och vände sina blickar åt annat håll.

Olga förstod det och nu var hon naturligtvis för stolt
för att med ett ord hålla honom kvar. De behöfde icke
längre hvarandra -- --

Ninni hade räknat rätt, då hon utbytte den lilla
butikfrökens ogenerade fasoner mot världsdamens stolta
öfverlägsenhet. De kavaljerer, som inbillat sig kunna fånga den
nya varietèdivan med en liten champanjsupè som lockbete, 
funno sig snart grundligt snoppade. Ninni spelade
visst inte något trumpet dygdemönster. Hon drack herrarnes
champanj, förde en gnistrande kvick konversation och
hennes blickar och leenden gjorde litet hvar yr i
hufvudet, emedan hvar och en inbillade sig vara den mest
gynnade. Men hon förstod på ett beundransvärdt sätt att hålla
sina beundrare vid marginalen. Ingen kunde skryta af
någon särskild ynnest.

Men detta var naturligtvis som att gjuta olja på elden.
Ninni blef på modet mer än någonsin. Hennes kurs steg
på galanteriets börs. Det blef snart klart att hennes ägande
kräfde en förmögenhet.

Baron Wahlenstjerna blef slutligen den, som betalade
priset. Hans plötsliga nyck för den vackra varietésångerskan 
stegrades snart till verklig passion. En god dosis
fåfänga var också med i spelet. På den tiden Ninni var
grefve von Reiers' älskarinna, hade hon i baronens ögon
varit en helt vanlig flicka, rätt söt visserligen men ej
särskildt eftersträfvansvärd. Nu deremot, då alla
hufvudstadens vivörer knappast talade om något annat än henne,
var det något helt annat. Det låg i baronens sträfvan efter
den kallsinniga sångerskans gunst något närbeslägtadt med
sportmannens ifver att ega en kapplöpningshäst, som tagit
första priset.

Ninni mottog baronens hyllning med synbar välvilja
och kanske utmärkte honom en liten nyans framför den
öfriga skaran af, tillbedjare. Men hon tillät honom lika
litet som någon annan att öfverskrida gränserna för den
aktningsfulla förtrolighet, hvarmed hon önskade se sig
bemött. Och hon sade honom helt öppet skälet.

»Jag vill inte försöka att spela hälgon för er, min
baron. Ni skulle i alla fall ha svårt att tänka er mig som
en botfärdig Magdalena», yttrade hon med sitt mäst
förtrollande leende. »Jag tillstår uppriktigt att ni behagar
mig. Ni är en fulländad kavaljer och alltid intressant och
underhållande. Men vi äro ju förståndiga menniskor båda
två. Gåfve jag efter för edra böner, vore det snart en
offentlig hemlighet, och Ninni Stern vore inte längre
densamma som förut. Sådana äro männen. Endast det är
begärligt, som synes oupphinnerligt. Kunde ni berömma
er af något mera än min vänskap, skulle ert intresse snart
svalna».

Förgäfves upprepade baronen sina löften och försäkringar. 
Ninni blef alls inte ond, men afvärjde hvarje ny
attack med lekfullt koketteri.

Baronen var egentligen en kall natur, en gourmet, som
midt i sitt nöjesjägtande lif iakttog en viss återhållsam
försigtighet och sällan lät sig ryckas med af något. Men
hans passion för Ninni var starkare än hans klokhet. Då
han insåg att en uppoffring måste göras, beslöt han sig
för att göra den.

Han var icke rik efter hans stånds uppfattning om
hvad som bör kallas förmögenhet. Han hade en årsränta,
som tillät honom att lefva "ståndsmässigt" d. v. s. bebo
en bekväm ungkarlsvåning på tre rum, äta på Rydberg,
beställa sina kläder hos de förnämsta skräddarefirmorna
o. s. v., men som egentligen ej medgaf några extravaganser.

Emellertid lät han nu alla betänkligheter fara. Han
hade dessutom nyligen alldeles opåräknadt ärft några tusen
efter en gammal tant och dessa ansåg han sig kunna offra
på att vinna den motspänstiga.

Ninni var ej den, som lät narra sig vid köpet. Det
fick baronen snart erfara. Endast den lilla men med
öfvermättad lyx utrustade våning, som baronen fick möblera åt
henne, slukade betydligt mer än arfvet efter tanten. Ninni
ådagalade i valet af möbler och konstsaker samma
raffinerade smak, som en gång lika mycket förvånat grefve
von Reiers som det nu slog baron Wahlenstjerna med
häpnad. Att den smaken fick ett naturligt samband med
deras plånböcker, tänkte naturligtvis ingen utaf dem på
under deras passioners första yra.

Och toaletter, smycken och det eleganta hyrkuskekipage, 
som dagligen disponerades af Ninni till promenader
på förmiddagarna och färden till och från varietéen,
betingade minsann inte småsummor, för att nu icke tala om
andra utgifter.

Baronen betalade i alla fall utan att knota. Hvad han
än tänkte, visade han aldrig en surmulen min. Det
anstår inte en grand signeur att visa sig knusslig, och det
bräddade hans njutning att se den strålande diamanten
infattad i klart skinande guld.

Dessutom var han belåten med handeln. Ninni var
värkligen en förtjusande älskarinna, en kvinna som han
kunde briljera med inför sina vänner. Hennes lilla våning
var esomoftast samlingsplatsen för en liten utvald klick
ur Stockholms eleganta ungkarlsvärld. Ninni var den mäst
älskvärda och behagfulla värdinna man kunde önska sig
och hur uppsluppet det än gick till vid dessa samkväm,
slog dock tonen aldrig öfver till yttre råhet.

Då Ninni ändtligen samtyckte till att låta baronen
blifva hennes erkände beskyddare, hade inga löften om
trohet o. d. växlats. Baronen var allt för stor skeptiker
för att fordra något dylikt af en kvinna, om hvars
föregående han visste så pass mycket. Men han ville, som
grefven och alla de andra att hans äganderätt skulle
respekteras, så länge han betalade. Och han hade också låtit
Ninni förstå det.

Hon beflitade sig också att hålla denna del af
öfverenskommelsen. Hvad hon än kunde förehafva bakom
baronens rygg, förstod hon åtminstone att bevara skenet.
Ingen af bonvivanterna på modet kunde berömma sig af
att ha blifvit utmärkt framför den andre.

-- -- -- 

Ninni hade i hast genomögnat biljetten.

»Skönt!» mumlade hon och log ett litet spotskt leende.
»Ni komma att bli plockade, mina herrar, men gärna för
mig».

Tjänstflickan visade sig nu med en bricka, med en
kall kyckling, diverse assietter kallskuret och en flaska
Bordeaux af finaste märke. Ninni tömde hastigt ett stort
glas vin och började knapra på en kycklingvinge.

»Ställ i ordning spelborden i salongen!» befalde hon
flickan, »och tänd ljusen i kronan. Hur är det ... ha vi
champanj hemma?»

»Ja då, fröken, ett helt dussin.»

»Skönt! Sätt tre flaskor på is att börja med och tag
in konjak och seltsers ... Baronen kommer hit och har
några herrar med sig och de äro förmodligen törstiga.»

»Ja ha! ... Ska jag inte hjälpa fröken först?»

»Nej, lägg bara fram hvad som behöfs och skynda dig
att ställa i ordning!»

En kvart senare ringde det på tamburklockan, och i
samma ögonblick trädde Ninni in i den nu starkt upplysta
salongen. Det hafsgröna sidenet förhöjde hennes skuldrors
och armars bländande hvithet. Ett par diamanter glänste
som daggdroppar i det blonda håret. Hon var bländade
vacker, och det triumferande småleende, som krusade
hennes läppar, visade att hon kände sin makt.

*



TOLFTE KAPITLET.

Det var bazar på Börsen. Ett af stora världens s. k.
välgörenhetssällskap stod i spetsen för tillställningen.
Det uppgifna ändamålet var åstadkommande af en
grundplåt till ett hem för ålderstigna och orkeslösa
tjenarinnor, det värkliga att bereda fröknar och fruar af
societeten tillfälle att exponera eleganta toaletter och roa sig.

Nedre börssalen var förvandlad till en elegant bazargata 
där dekorationsmålarens pänsel och trädgårdsmästarens 
konst gjort allt för att åstadkomma illusion. Mellan
grupper af högstammiga dracaenor, bredbladig ficus och
blommande azaleor reste sig kiosker i de mäst fantastiska
stilar, där grefvinnorna X., Y. och Z. serverade chocolad
sålde konfekt och dekorerade de uppvaktande kavaljerna
med violbuketter - à tio kronor stycket.

Bazarens förnämsta dragningskraft var emellertid ett
pittoreskt zigenarläger. I retande ställningar lågo
fantastiskt utstyrda skönheter grupperade på brokiga mattor.
En och annan lade ut korten för en besökandes räkning,
under det den lilla rosenmunnen pladdrade de mäst
otroliga saker om rikedom och lycka eller andra stundande
öden. Somliga knäppte med kastanjetter och rörde de
små danslystna fötterna i valstakt.

En ståtlig uppenbarelse var zigenarhöfdingen, en lång
smidig gestalt i röd guldstickad sammetsdräkt, med brun
hy och brännande mörka ögon. Då och då grep han den
i ett blått sidenband öfver bröstet hängande mandolinen
och sjöng med klingande och smäktande tenor än en vild
dryckesvisa, än en svärmande ballad.

Vid dessa tillfällen blef det nästan tomt kring de
vackra grefvinnornas stånd och alla skockade sig omkring
för att lyssna till sångaren.

Zigenarhöfdingen var ingen annan än Brun. Det var
ingalunda den första af societetens fäster, vid hvilken han
medvärkade. Man såg det på den nonchalans, hvarmed
han lät sig beundras af de unga damerna med förnäma
namn. Det hade blifvit på modet att ha honom med, och
en bazar eller blomstermarknad, eller hvad de nu allt
kallas, dessa stora världens lyxexpositioner, ansågs ej fullt
lyckad, om ej Brun var en af magneterna.

Skådespelaren lät sig ingalunda behandlas som något
lejdt muntrationsråd. Han begagnade sig med kall beräkning 
af sina framgångar för att vinna en fast position inom
societeten. Hans medvärkan måste betalas med inbjudningar 
till baler och middagar.

Frampå aftonen blef det lifligt, ända till trängsel. Då
infunno sig löjtnanterna, yngre diplomater och »män i
värken» och snart var kurtisen eller »flirten», som det nu
heter på den fina världens slangspråk, i full gång.

Baron Wahlenstjerna närmade sig en grupp unga
eleganter. Han var i aftontoalett. Hans blick uttryckte ett
liknöjdt, trött förakt för det hela, och han gjorde sig
ingen möda att undertrycka en gäspning.

Löjtnant Burre, som fått syn på baronen, kom honom
till mötes.

»Du ser inte ut att roa dig särdeles.»

»Nej, här är trist af bara fan!» förklarade baronen
och snodde sina svarta mustascher. »Hvad säger du om
att smita ifrån dansen efteråt. Vi kunde få ett litet parti
hos Ninni. Jag har redan skrifvit ett par rader och
förberedt henne.»

»Ja, det var ett bra påhitt», menade löjtnanten. »Alla
sådana här tillställningar äro hvarandra lika som två bär.
Hvilka har du tänkt att få med?»

»Du först och främst. Vidare kammarherre Lejonskiöld 
och bröderna von Storck ... ryttmästar Gyllensporre
vore kanske också hågad ...»

»Jag skall stöta på honom... Blir det inga fler?»

»Jo, Brun förstås!»

»Hör du, är det nödvändigt att ta aktören med?»

»Ja, ser du, Storckarne vilja nödvändigt höra Ninni
sjunga och det fins ju ingen som kan ackompanjera
henne.»

»Nå, det kan så vara... Men vi få väl ha oss en
bit mat först?

»Ja, vi träffas på Rydberg.»

En stund senare sutto »de sammansvurna» i Rydbergs
eleganta matsal vid en animerad supé. Vid half tolftiden
förde två hyrkuskslädar det fäststämda sällskapet upp till
Ninnis bostad på Östermalm -- -- 

Ninni mottog de sena gästerna med samma behagfulla
säkerhet, som om hon varit värdinna i en af stora
världens salonger. Inom ett par minuter var en uppsluppen
konversation i gång. Ninni strödde leende ögonkast och
kvicka repliker åt alla håll, så att ingen kände sig
försummad eller tillbakasatt.

Alla herrarne kände Ninni förut utom bröderna von
Storck, ett par blonda skånska jättar, som kommit upp till
hufvudstaden för att roa sig under några veckor.
Herrarne von Storck voro ofantligt rika, men om båda gälde
omdömet, att ingendera varit med när krutet fanns upp.
Det hindrade dock ingalunda att de voro ifrigt eftersökta,
såväl af mammor med giftasvuxna döttrar som af glada
fästprissar. En späckad plånbok är alltid ett godt
rekommendationsbref.

De båda skåningarna blefvo betydligt imponerade af
Ninni och anförtrodde genast sällskapet, att »maken till
kvinna hade de, min lif, inte pauträffat hvarken i
Köpenhamn eller Paris.»

»Herrarne få röka», medgaf Ninni nådigt och föregick
själf med godt exempel genom att tända en rysk cigarrett.

Snart låg öfver salongen ett lätt moln af doftande
cigarrök. Herrarne blandade sig whisky- eller konjaksgroggar 
under det Ninni endast läppjade på ett glas champanj.

Hon iakttog numera vid dylika fäster en viss
återhållsamhet i fråga om dryckjom. Endast med klar hjärna
kunde hon behärska männen. Hon brukade emellertid att
ta skadan igen tillsammans med Brun eller gumman Storm,
för hvilka hon ej behöfde hysa några konsidorationer.

På begäran af herrarna von Storck sjöng Ninni ett
par af sina populäraste kupletter. Brun skötte ackompanjemanget 
mästerligt. Till slut sjöngo han och Ninni en
duett ur en fransk operett, som just vid detta laget gjorde
sitt triumftåg öfver Europas scener.

Alla voro förtjusta och öfverhopade den vackra sångerskan 
med komplimanger.

»Hon sjunger, min lif, som en näktergaul!» försäkrade
den ena skåningen med känsla och öfvertygelse.

»Hon borde, ta mig sablarna in vid operan», menade
brodern.

»Tusan till kvinna!» hviskade löjtnant Burre till
ryttmästar Gyllensporre. »Jag mins när hon gjorde les
honneurs på en liten fäst, som Reiers hade för ett par år
se'n. .. Hon var söt redan då, men nu har larfven
utvecklats till fjäril.»             

»Apropos Reiers... är det sant, att han blifvit läsare?»

»Man påstår det! Faktum är att han alldeles dragit
sig tillbaka från våra glada kretsar. Jag har hört något
om att han skrifvit en broschyr i jordarbetarefrågan eller
hvad det nu kallas och att han funderar på att anlägga
en åkerbrukskoloni nere i Skåne. Något konstigt är det
med honom.»

»Förloradt!» replikerade Brun.  (Sid 137.).


»Bah, han spekulerar naturligtvis på att bli
riksdagsman!» log ryttmästaren. »Och för att komma därhän i
våra dagar måste man slå sig på filantropi eller nykterhet
eller något i den stilen.»

»Mina herrar!» hördes baronens stämma. »Vår vackra
värdinna tillåter oss att spela ett litet parti. Till bords!»

Herrarne blandade sig nya groggar. Ett par oöppnade
lekar brötos och spelet begynte.

Man började med poker, ett amerikanskt spel, som på
senare åren kommit på modet. Men herrarne von Storck
hade svårt att fatta spelreglerna och dabbade sig gång på
gång, så att det blef ingen vidare »fläkt».

Föga bättre gick det, när man försökte med Vingt-nu
och écarté.

»Låt oss få en ärlig »knack» eller »polsk bank» eller
något som man begriper!» utbrast till sist den ena
skåningen förargad och slängde sina kort.

»Ett litet glas champanj först, mina herrar!» inbjöd
baronen och lät med konstförfaren hand ett par korkar
springa i taket.

Man läskade sig med den iskylda, förrädiska drycken.
Baronen såg till att ingen skolkade.

Det var icke enbart af artighet han uppfylde sina
plikter som värd så omsorgsfullt. Han måste till hvarje
pris »få ångan upp», så att spelpassionen väcktes och
insatserna blefvo stora. Han befann sig för tillfället i en
fördömd pänningknipa. Det kostbara lif, han fört, under
de senaste månaderna, hade medtagit större delar af hans
disponibla medel. Han hade försökt med en växel, som
han fått Burre och en annan yngre officer att skrifva på,
men bankerna togo den icke. Baronens på senare tiden
utvecklade slöseri var redan kändt i finanskretsar. Att
bryta med Ninni eller eljes inskränka sig kunde icke bli
tal om. Följaktligen var en större spelvinst hans enda
utsigt att reda sig ur den tillfälliga förlägenheten. Han
hade försökt det medlet förr och för det mesta med
framgång.

Man slog sig på nytt ner vid spelbordet. Ingen hade
märkt att Ninni och Brun utbytt ett par blixtsnabba
hviskningar.

»Polsk bank» är, som bekant, ett rent hasardspel och
tillgår på så sätt att den, som håller banken, sätter ut en
summa efter behag och till hvar och en af de i spelet
deltagande utdelar tre kort. De spelande få nu i tur och
ordning på sina kort våga antingen en del af det utsatta
beloppet eller hela summan. Bankören slår sedan upp
öfversta kortet i leken. Är detta af högre valör eller
annan färg än spelarens, vinner banken, i annat fall
spelaren. Gifningen sker vanligen i tre omgångar, såvida ej
banken spränges dessförinnan. Efter de tre gifningarna
hemtages vinsten och den, som förut setat i förhand, blir
bankör o. s. v.

Detta spel anses visserligen inte så »fint» som de
moderna franska hasardspelen men har samma förmåga som
de att sätta pängar i omlopp, och något annat begärde ej
baronen.

Genom lottdragning bestämdes att baronen skulle börja
hålla bank. Med en effekterad likgiltighet tog han en
femtiokronosedel ur plånboken och lade den framför sig
samt började dela ut korten.

Lyckan var honom bevågen. De båda skåningarna
begärde bank på ganska dåliga kort och förlorade. Brun
tog visserligen in femtio kronor och Burre tjugufem, men
baronen hade den turen att »ta hem banken» med 800
kronors ren vinst.

Nu hade det ändtligen kommit »fläkt» i spelet.
Samtligas ögon, kanske med undantag af de flegmatiska
skåningarnas, hade fått en stickande glans och fingrarna
omslöto närvöst de lycko- eller förlustbringande korten.
Samme män som måhända skulle ha grälat med sin
skräddare om en femma och ansett tjugofem öre vara för
mycket åt en tiggare handterade nu sedlar på hundra och tusen
kronors valör med samma nonchalans som om de varit
simpla kopparslantar.

Ninni deltog ej i spelet. Han sörjde för att herrarnas 
glas ständigt voro fylda och flyttade sig än till den
ene än till den andre »för att bringa dem tur», som hon
med ett inställsamt leende uttryckte sig.

Det började lida frampå småtimmarna. Ninni hade
låtit hämta upp mera champanj från källaren. Spelet
fortgick alltjämt med växande vildhet.

Det var egentligen baronen och Brun, som lyckan
varit bevågen. Skåningarna hade förlorat ansenligt och
äfven de öfriga hade blifvit i mer eller mindre grad plockade.

Banken hade kommit till Brun. Med en likgiltig
åtbörd kastade denne två hundrakronosedlar på bordet.

»Brun afsluter partiet», föreslog ryttmästaren, som
förlorat och var en smula trött åt det hela. »Vår vackra
värdinna behöfver sofva.»

Ryttmästarens förslag godkändes och spelet blef nu
mera spännande än någonsin. För den som förlorat gälde
det nu att begagna sig af sista tillfället att skaffa sig
revanch.

»Bank!»

Det var kammarherren, som fått goda kort i tre
färger. Ninni stod småleende bakom hans stol och hälde
champanj i hans glas.

Fjärde färg kom upp.

Med en resignerad åtbörd öppnade kammarherren sin
plånbok och tog fram två nya hundrakronosedlar.

»Hundra kronor!»

Det var ryttmästaren, som frestade sin lycka. Äfven
nu slogs fjärde färg upp.

»Fan anamma!» utbrast det hetlefrade martissonen
och kastade sin sista sedel på bordet.

»Nu klinga vi för god tur!» utbrast Ninni och
närmade sig med en kattlik mjuk rörelse den yngste af
herrarne von Storck.

»Bank!» utbrast denne med ett bredt leende.

»Förloradt!» replikerade Brun och slog upp en kung.
Skåningen hade haft knektar i tre färger.

»Harren tar väl en anvisning pau Skaunebanken...
jag har, min lif, inga smaupengar pau mig?» utlät sig den
förlorande utan att ändra en min.

Brun bugade sig förbindligt.

När baronens tur kom hade banken vuxit till två
tusen kronor.

Baronen hade själf tagit in något mer än denna summa.
Han hade föresatt sig att vara försiktig, men åsynen af
sedelhögen framför Brun kom betänkligheterna att fara. Det
afgörande ordet uttalades.

»Är det verkligen ditt allvar?» frågade Brun en smula
satiriskt.

»Jag skämtar aldrig i spel», svarade baronen
högdraget. »Spela ut!»

Allas ögon hängde vid kortet. Detta var dock det
djärfvaste, man varit med om, icke blott i kväll utan på
ganska länge.

Baronen hade tre tior i olika färg. Brun slog upp en
knekt.

Utan att säga ett ord grep baronen efter sin plånbok.
Han var likblek och svetten pärlade på hans panna.
Andra och tredje gifningarna försiggingo utan vidare intresse.
De fleste voro renrakade. Ånyo var turen hos baronen.
Ninni stod liksom förra gången, bakom hans stol.

»Bank!»... Det kom hest och ansträngdt. Baronens
ögon glödde af onaturlig spänning.

»Jag får fästa din uppmärksamhet på att banken nu
uppgår till öfver 4,000 kronor!» anmärkte Brun, och
baronen trodde sig i hans röst läsa ett lätt hån.

»Du menar att jag inte har summan på mig»,
framstötte baronen. »Jag förmodar du låter mig spela på
hedersord.»

»Sluta hällre! Du kan ju få revanch en annan gång.»

Med en ursinnig blick slet baronen ett blad ur sin
anteckningsbok och skref ett par rader:

»Får jag be Gyllensporre och Burre bevittna min
namnteckning... Godt! Här är en förbindelse på 4,000, att
betalas i morgon, för den händelse jag förlorar. Spela
nu ut!»

Brun dröjde ett ögonblick. Så ryckte han på axlarna
och slog ut ett kort... Det var fjärde färg.

»Låtom oss bryta upp, mina herrar!» uppmanade
baronen, med en våldsam ansträngning bekämpande sin
upphetsning.

Det hade kommit en viss förstämning öfver
sällskapet ... En spelförlust på några tusen plägar vanligen icke
göras någon vidare affär af i dessa kretsar. Men man
började ana, att för baronen natten varit ödesdiger.

Efter några artiga afskedsord till den vackra
värdinnan aflägsnade man sig.

Brun var den, som sist tryckte hennes hand.

»Glöm inte aftalet... hälften hvar. Jag har nog
hållit räkning!» hviskade hon blixtsnabbt.

»Var lugn!» hviskade skådespelaren tillbaka och log
ett mefistoleende. »Du har varit en duktig kompanjon.»

*



TRETTONDE KAPITLET.

Den unga vackra älskarinnan och den passionerade
älskaren -- eller med andra ord »Ninni Stern» och
skådespelar Brun -- hade således icke fullständigt skilts
åt utan endast förändrat ställning till hvarandra De
befattade sig icke längre med ömma och rosendoftande
kärleksförhållanden utan hade blifvit ett par goda
kompanjoner i de mest praktiska spelaffärer.

Båda behöfde litet extra inkomster och hvad som först
för dem varit en ren slump -- att vinna några hundratal
kronor genom en kvälls manövrering med de små blanka
lapparna -- blef sedan en fullt beräknad inkomstkälla.

Tanken på att bedrifva affärer i den riktningen hade
väckts af Ninni. Baronen hade nekat henne femhundra
kronor, som hon begärde för att inköpa en pendyl, som
fallit henne i smaken vid en urmakares fönster. Det var
första gången, han sagt ett bestämdt nej på hennes
fordringar, och hon hade blossat upp af vrede. Hon hade
genast velat fara ifrån alltsammans, och baronen hade
måst i dessa ögonblick låta sin vanliga värdighet gå till
yttersta djupet af förnedring, för att hon ej skulle sätta sin
hotelse i värket. Det var lika omöjligt för honom att för
ögonblicket ge henne dessa pänningar -- utom alla andra
mera nödvändiga utgifter, han hade för hennes skull --
som tanken på skilsmessa syntes honom fruktansvärd.
Och därför måste han tillgripa det enda medel, hvarigenom 
han ansåg att hon kunde besegras: att tigga och be
henne. Han visste, att om han vid ett sådant tillfälle
satt stolthet mot stolthet, skulle hon sparkat upp dörrarna
och gått sin väg utan att bevärdiga honom med en
afskedsblick. Han visste, att hon hade alla trumf på hand,
och att hon endast behöfde sträcka ut sin runda arm för att
kunna gripa en plånbok, som var betydligt innehållsrikare
än hans egen, äfven om den inte bar en friherrlig krona
-- -- men kanske äfven det -- -- Ninni Stern kunde
fordra både börd och guld af sina älskare -- -- men han
kunde inte skiljas från henne ännu, det var omöjligt.

Och han förödmjukade sig till det yttersta. Han bad
henne, med minen af en slaf, som tiggde om förskoning
från prygel, att hon skulle ursäkta honom, han hade haft
så många andra utgifter i dagarna. Och när hon gaf
honom ett spotskt svar, fick han tårar i ögonen och gjorde
de heligaste löften att dylikt ej skulle hända mera, blott
hon denna gång ville öfverse -- --

Hon tyckte, att han just nu ägde en alldeles påfallande
likhet med Georg Frank, och hon kunde inte tillbakahålla
ett triumferande leende öfver denna likhet -- -- den kallt
beräknande önskan att tyrannisera männen, som under den
sista tiden ingått som en del af hennes natur, var
starkare än hvarje annan känsla hos henne.

Och att tänka sig, att denne annars så afmätte, bördsstolte 
och blaseradt likgiltige baron Vahlenstjerna på detta
sätt bad om förlåtelse för sin fattigdom inför en flickslyna
på tjugotvå år,det bringade henne en omåttlig njutning
-- -- en njutning som  blef dubbelt stark därför att den
var så medvetet beräknad.

Nå, hon hade icke gått sin väg, men detta första
uppträde med baronen, föranledt af ekonomiska skäl, hade 
indirekt varit orsaken till hennes kompaniskap med Brun i
spelaffärerna.

När Brun hade kommit på sitt vanliga vänskapliga
besök påföljande dags eftermiddag hade hon kastat fram i
icke så litet otåliga och föraktliga ordalag baronens
beteende -- -- att vilja neka henne usla femhundra kronor,
som hon skulle ha till en så nyttig och prydlig sak som
en pendyl, det var då skandalöst -- -- Brun hade väl inte
händelsevis att låna henne: -- -- Nej, skådespelarn var
också i pänningeknipa för ögonblicket -- --

Under det samtal om pänningeaffärer, som därpå följde,
kom Olga -- med tanken fästad på ett större spelparti,
som nyligen egt rum i hennes våning -- att framkasta
detta yttrande:

»Det var synd, att du förlorade häromdagen.»

Brun hade nämligen vid det tillfället gjort en större
förlust.

Skådespelarn ryckte på axlarna vid Olgas reflektion.

»Nåja -- -- man vinner väl en annan gång», svarade
han i likgiltig ton.

Det flög då en djäfvulsk tanke genom hjärnan i Ninnis 
lilla vackra hufvud -- -- men en tanke, som var allt
för lockande för att hon skulle utan vidare kunna
bortkasta den.

I första sekunden rodnade hon inför sig själf. Brun
märkte det och betraktade henne förvånad. Hvad gick
åt henne? En svag aning om hvad som föranledt hennes
plötsliga sinnesrörelse vidrörde honom dock.

Det blef en paus. Det syntes som om den ene
väntade på den andre.

I Olgas tankegång grodde emellertid den mystiska
idén ni allt djupare. Och dess realiserande framstod för
henne allt naturligare, ja till och med allt advokatoriskt
oskyldigare ju längre hon arbetade med den. På mindre
än en minut var hon färdig.

»Hvarför skulle man inte kunna vinna alla gånger?»

Det var hennes svarsreplik på Bruns sista yttrande.
Hon  kastade fram den på ett oefterhärmligt spetsigt sätt.

Aktören med sin snabba uppfattning förstod ögonblickligen 
hela räckvidden af hennes fråga. Och han kunde
icke uraktlåta att betrakta henne med lika mycken
förvåning som beundran. Hon var i sanning en underbar
kvinna, denna Olga eller Ninni, som satt framför honom
med ett på samma gång djärft och mystiskt leende öfver
sin lilla välformade mun. Hvad var hon född med för ett
märkvärdigt extrakt i blodet? Hon tycktes icke rygga
tillbaka för någonting. Och för hvarje ny situation, hon kom
uti, och för hvarje ny synd, hon kastade sig i, skedde det
med en blandning af naivitet och säkerhet, af oskuld och
djärfhet, som värkade rent af förhäxande på dem, som
befunno sig innanför gränsen af hennes trollring.

»Hur skall det gå till?» svarade Brun med ett barnsligt 
frågande uttryck i ansiktet. Han ville försöka spela
komedi för att få henne att säga rent ut, hvad hon
menade. Det föreföll honom som ett slags experiment. Men
han bedrog sig, om han trodde, att hon skulle fastna i
den fällan.

»Hvad du är dum!»

Det var allt hvad hon sade, och det låg ett spår af
förakt i hennes stämma.

Skådespelaren tyckte att hon var så raffineradt söt i
detta ögonblick. Han kände en stark önskan att springa
upp, slå armarna hårdt kring hennes hals och trycka en
älskares kyss på hennes läppar -- -- men det var
egendomligt -- -- han skulle icke komma sig för därtill för
allt i världen. Den ömhetstråd, som funnits emellan dem så
starkt knuten, hade absolut förbränts. Han var hennes
vän och i viss mån hennes beskyddare, men ingenting
mera. Och han kände inom sig att hon aldrig skulle
blifva något annat. Men att stå i någon vänskaplig
förbindelse med denna sluga och vackra kvinna, därefter
erfor han en obetvinglig lust. Sina älskarinnor skulle han
emellertid söka på annat håll.

Från det ögonblick, då han nästan rent ut rådt henne
att skaffa sig bekantskap med någon annan, hade hon -
och det med ömsesidig förståelse - iakttagit ett mycket
reserveradt uppträdande. Han besökte henne ganska ofta
och var obligatoriskt närvarande vid alla större
mottagningar, aftonbjudningar och spelpartier i hennes våning,
men han hade inte vidare gjort det minsta försök att få
beträda hennes boudoar. Det föreföll honom också som
om baronen hitintills varit den ende utvalde, sedan Ninni
Sterns rykte som varietésångerska flugit öfver
hufvudstaden.

Nu inbjöd hon honom så direkt som möjligt till ett
nytt kompaniskap. Det var icke fråga om en last, det
gälde ett brott. De skulle icke kyssas och smekas, de
skulle inlåta sig på tvetydiga spelaffärer.

Det var värkligen första gången han stått inför ett
dylikt förslag, han kände sig därför nästan skamsen. Han
hade sölat sig i utsväfningar af hvarjehanda slag, äfven
de mäst stinkande, han hade förfört oskyldiga varelser och
behandlat sina mätresser så samvetslöst som en man
kunnat göra, men däri hade han ju icke sett någon direkt
brottslighet, allt det där räknades ju i allmänhet till
kategorien 'nöjen' och de förförda hade ju från vissa
synpunkter haft lika stor skuld som han. Men att spela falskt
för att förtjena pängar - - det var ju alldeles själfklart
någonting ärelöst - - hade någon annan än Ninni
föreslagit det, skulle han ha bemött ett dylikt förslag med en
örfil, men när det kom från denna förtrollande sirén, till
hvilken han, antingen på det ena eller andra sättet, kände
sig fastnaglad genom den hypnotiska tjusningskraften i
hennes väsen, så erfor han en obetvinglig dragning att
deltaga i någonting hemlighetsfullt, om än aldrig så lågt och
brottsligt, tillsammans med fresterskan.

Och härtill kom naturligtvis hägringen att göra en
ekonomisk vinst - en hägring, som aldrig under något
tillfälle i lifvet förlorar sin oerhörda lockelse inför någon
ej allt för idealistiskt bygd mänskosjäl.


Allt detta gjorde, att han från första ögonblicket var
vunnen för den plan, som Ninni Stern på sitt ogenerade
sätt kastat fram.

'Du är dum', hade hon svarat honom.

Han gick intill henne, såg henne rakt i ögonen, i
dessa stora blåa ögon, i hvilkas mångskimrande uttryck
hennes personlighets alla sidor tycktes ha koncentrerat sig,
och sade med en röst, som nästan föreföll bäfvande:

»Jag förstår dig - - du begagnar tillfället, medan
du sköter champanjen - -»

»Ja visst, tror du inte det skall gå bra?»

Hon hade nog sinnesnärvaro att låta höra ett skratt.
Det klingade som skrattet från en skadeglad satyr.

»Vi dela förtjänsten - -», fortsatte skådespelaren,
som nu började känna sig situationen vuxen.

»Naturligtvis - -», svarade hon i samma
affärsmessiga ton.

»Du skall få din pendyl», afbröt Brun henne med ett
segervisst leende.

»Tack!» sade hon med ett skämtsamt hån.

När de skildes åt, tryckte de hårdt hvarandras
händer, men det var icke den kärleksskälfvande lidelsens
kraft, som låg däri, det var två kamraters
handtryckning — —

Det spelparti, vi förut skildrat, var det tredje i
ordningen efter detta samtal.

* * *

»Har du sett Ninni Stern?...»

»Har du hört Ninni Sterns nya kuplett? ...»

»Har du sett Ninni Sterns sista kostym?...»

»Undras om man kan få någon plats att höra Ninni
Stern?...»

»Har du hört, att prinsarna varit och sett på Ninni
Stern?...»
»Det påstås, att Ninni Stern ibland uppträder utan
trikåer?...»

Ninni Stern... Ninni Stern... det var det namn,
som under den vinter, som nu var inne, inom
hufvudstadens alla ungkarlskretsar, från söndagspublikens
handtvärksynglingar upp till börds- och börsaristokratiens
elegantaste världsmän, utgjorde det pikantaste och
intressantaste samtalsämnet.

Och icke blott i rama ungkarlskretsar. »Hela
Stockholm» talade om henne. Det var ovanligt godt om damer,
när hon uppträdde, och äfven dessa glömde den vanliga
afundsjukan gentemot firade medlemmar af sitt eget kön
för att med oskrymtad förtjusning lyssna till hennes
öfverlägset framförda kupletter.

För dessa sina framgångar hade Ninni utan tvifvel
mycket att tacka den sångundervisning, hon erhållit af
Brun. Utan den skulle hon nog kunnat genom sitt
utseende och sitt sätt skapa sig ett rykte ibland sådana där
varielésnobbar, hvars hela lifsvärld begränsades af ett par
köttfärgade trikåer och några halfva »Cederlunds», men
ingalunda blifvit betraktad som konstnärinna inom sin
genre äfven långt utanför dessa fadda kretsar. Men det
blef hon.

Denna undervisning fortsattes regelbundet under
någon tid äfven sedan hon börjat uppträda, och då med ett
ännu större intresse från Bruns sida. Äfven han fick
inspiration af hennes framgångar och han försummade flera
gånger sina egna roller för att med glödande nit och
outtröttligt arbete egna sig åt sin vackra elevs musikaliska
och dramatiska uppfostran.

När hon gaf efter för baron Vahlenstjernas ifriga
böner och offrade sin frihet för att med ett slag öka sina
inkomster till nästan furstliga dimensioner - så länge
baronens kassa räckte —, upphörde visserligen de
regelbundet återkommande lektionstimmarna af sig själfva, men
Brun stod dock fortfarande vid hennes sida såsom det fint
musikaliskt bildade smakråd, hvilkets omdöme i fråga om
valet af sånger och stilen för framställningen alltid gaf det
till hennes fördel afgörande utslaget. Och denna ställning
bibehöll han äfven sedan han ingått som hennes
kompanjon vid spelbordet.

Lika ryktbar som den blonda sångerskan på
varietétribunen Ninni Stern blef inom det nöjesjagande
hufvudstadslifvet, lika bekant inom vissa kretsar blef snart
varietédivans lilla eleganta »spelhelvete» vid ***gatan å
Östermalm.

Under de första veckorna, som Brun och Olga
opererade tillsammans, hade spelpartierna en viss prägel af
familjärt sällskapslif. Man sjöng och spelade på piano
omväxlande med kortdansen och rasslet af sedlarna. Det
spelades högst en tre à fyra gånger i veckan och summorna
sprungo i allmänhet icke upp till några större eller
ruinerande belopp, om man var aldrig så litet »tät». Man
brukade komma vid tolftiden, när Ninni hunnit att intaga en
lätt supé efter sitt uppträdande på aftonen, och skildes
med få undantag åt klockan fyra eller senast fem på
morgnarna.

Och under denna första period var det inte någon
synnerligen svår konst att blifva introducerad därstädes.
Det var tillräckligt att man var presenterad för någon,
som varit där förut, att man hade ett vårdadt yttre och
en tämligen späckad plånbok. Det var en sällskapscirkel
man infördes uti och det vidtogs icke från någons sida
de minsta försiktighetsmått att hålla sammanträdena kring
fröken Ninnis glatta mahognybord fördolda för nyfikna
eller profana blickar. Alltsammans betraktades som ett
sällskapligt nöje och det var endast glimtvis, som
spelpassionen nådde till en höjd, jämförlig med eller öfverstigande
den, som gjort sig gällande den aftonen, då de skånska
bröderna von Storck voro med och fingo skrifva ut
anvisningar på »Skaunebanken».

Ett annat förhållande blef det sedermera, när någon
tid förflutit och spelraseriet stegrats. Fröken Ninnis
salong blef ett Monte Carlo i miniatyr. Där spelades om
förmögenheter, där utkämpades om nätterna en kamp på
lif och död mellan människor med bleka ansikten, på
hvilkas pannor kallsvetten glänste som daggdroppar i det
starka lampskenet.

Kretsen af spelare utvidgades visserligen så småningom,
men det iakttogs stora försiktighetsmått för hvarje nytt
offer, som trädde öfver tröskeln. Både värdinnan och
gästerna började få dåliga samveten. De voro rädda för att
ryktet om deras delaktighet i en spelklubb med svindlande
hasarder skulle komma ut och skada deras renommé.

Det blef därför förenadt med en viss svårighet att
komma in. Det måste vara flera rekommendationer från
de gamla kunderna och hvarje nytt namn, som anmäldes,
mottogs i början alltid med afvisanden och misstro. Men
var man envis, så gick det nog slutligen.

Och envisa voro de allra flesta. Därför saknades
aldrig någonsin öfverflöd af deltagare. Ja, i allmänhet
betraktades det som en ära, som en stolthet att lyckas
skaffa sig inträde i denna spelklubb, som hölls af den
vackra och berömda varietésångerskan och hvilken
besöktes af söner ur Stockholms allra bästa familjer.

Det gick knappt en natt, då icke kortlapparnas
orgier, pressade till sin högsta höjd af eggande stimulentia,
firades hos Ninni Stern. Det låg en hänsynslös vildhet
öfver denna nattliga dans med guldet. Det var som om
värdinnans skaplynne hade smittat kretsen af spelare, det
var som om Olgas och Ninnis lidelsefulla ande bemängt
luften med hetsande stoff.

Och trots den hemlighetsfullhet, hvarmed man, som
sagdt, under sista tiden sökte fördölja den mondaina
spelhålans tillvaro, och trots den försiktighet, som man
ådagalade i valet af gäster, smög sig dock ryktet om
hasardspelet hos varietédivan så småningom tum för tum ut
öfver Stockholm. I de för passionens sämsta utsväfningar
stämda herrsällskapen inandades man detta rykte som
opiumpipans giftiga rök, man lyssnade med begärlighet
och sög nyfiket upp hvarje liten pikant detalj, man kände
en brinnande åtrå efter att få vara med, att få höra
guldslantarnas klirrande rassel och kortens karaktäristiska
smällar mot bordsytan - det låg en underbar makt att
röra fantasien i detta rykte.

Och det bidrog att ytterligare förstärka den
ryktbarhetens trollska, bländande gloria, som hennes, genom
makten af personlighetens behag, ögonblickligen vunna seger
på gyckeltribunen skapat kring Ninnis blonda lockar.

*


FJORTONDE KAPITLET.

Hvad var då den omedelbara och egentliga orsaken till
att Ninni Sterns salong blifvit ett hem för
hasardspelets svarta djäfvul och ett hem, där han tygellöst
härskade? Och hvad var orsaken till att de till en början
ganska oskyldiga spelpartierna under en jämförelsevis kort
tid urartat till en vild jakt efter spelvinsternas växlande
lycka?

Eller kanske vi hellre borde fråga: hvad var orsaken
till att Ninni Stern begagnat de möjligheter, hon ägde,
för att till denna svindlande höjd uppjaga det spelraseri,
som i hennes salong härskade natt efter natt - bakom
fälda rullgardiner?

Svaret på dessa frågor kan blott blifva ett enda, och
i detta ligger också hela sanningen.

Den vackra sångerskan hade blifvit fången i en ny
last — hon var ett offer för girigheten.

Efter hennes kompaniskap med Brun hade hos henne
väckts fram en törst, som med vanlig hastighet satte
hennes lättrörda lifsfunktioner i värksamhet och som ju mer
den tillfredstäldes ju mer stegrades — törsten efter guld.

Under hela den förflutna delen af hennes lif hade
pängarna för henne endast varit leksaker. Hon hade behöft
mycket af dem och en jämförelsevis stor guldflod hade
också runnit genom hennes fingrar. Men hon hade uti
dem endast sett ett medel att uppfylla sina önskningar och
att skapa sina nöjen. Hon hade aldrig i minsta mån
älskat pänningen i och för sig själf, aldrig älskat själfva
ägandet af densamma. Hon hade aldrig anstält den
minsta bråkdel af beräkningar eller sifferkalkyler öfver sina
inkomster och utgifter. Hon hade absolut lefvat för
dagen och strött ut de pänningesummor, hon inhöstat, med
en till lättsinne gränsande sorglöshet.

Men annorlunda hade det blifvit sedan hennes tankar
förts in på möjligheten att genom bedrägeri och
falskspelning leda spelets pänningeflod in i Bruns och hennes
kassaskrin.

Åh, hvilka rofgiriga egenskaper, som framträdde från
detta ögonblick i hennes personlighet! Hvad hon njöt af
att se, huru medlemmar af detta manliga släkte, som hon
i sin helhet med allt starkare instinkter hatade och
föraktade, utplundrades inför hennes ögon! De kommo dit
för att vinna, deras ögon glänste vid hoppet att lyckans
gudinna skulle vara dem bevågen, men de gingo därifrån
med askgråa ansikten och rödsprängda ögon, fylda af
otålighet och harm öfver sin otur. De gingo därifrån,
frammumlande en svordom och ett löfte att aldrig komma
tillbaka... men det dröjde icke många dagar förrän de voro
där igen ... hasardspelet bar en förunderlig lockelse ...

Den roll, som Olga åtagit sig att spela — och det
var sannerligen hufvudrollen i den snygga affären — fylde
hon med en beundransvärd smak och smidighet.

Hon var Hebe, som kredensade bägarna, och en
älskvärdare värdinna kunde icke gärna tänkas. Det var en
mask af älsklighet och förbindlighet, ja till och med af
hjärtlighet, som hon anlagt för att förblinda de af
spelbegärets dämon besatte gästerna. Men medan hon, klädd i
de elegantaste dräkter, gnistrande af juveler, doftande af
parfym, med glänsande ögon och förbindliga leenden gick
från den ene till den andre, fyllande deras glas och
växlande en spetsig replik, förstod hon att låta ögonen glida
öfver korten och att genom ett helt litet system af blixtsnabba
tecken, rörelser och blickar ge Brun, kompanjonen, några
upplysande vinkar, som gjorde honom till spelets herre
och förde guld- och sedelhögarna åt hans plats vid bordet.

Nu hade hon blifvit en farlig person, en giftig spindel i
ett stort nät, ett sådant där tropiskt odjur med färglysande
kropp och långa, gripande ledarmar.

Och under det att allt detta hände hos henne själf
där hemma om nätterna, firade hon fortfarande om
aftnarna borta i den stora gullkrogen allt större och större
triumfer.

Det var, vid Gud, ett rastlöst arbete, hon förde. Det
var icke den sorglösa och lata kurtisanens bekväma dagar,
hon hade. Hon tillhörde icke detta slag af vackra
mätresser, som låtit lättfärdigheten bortjaga hvarje spår af
intelligens och fantasi och som tillbringa hela sin tid, utom
några timmar om dygnet af orgier, i vällustig lojhet och
hvilkas tankevärksambet endast för ett ögonblick kan sättas
i gång af en äcklig smickrares fras eller af förargelse
öfver någon ouppfyld önskan att erhålla en ny toalett. Hon,
som nu kallade sig Ninni Stern, tillhörde icke dessa, som
likt bortsmekta och välfödda kattor med ett rödt
silkesband om halsen ligga och lätjefullt sträcka sina lemmar
på en mjuk kudde.

Ninni hade en annan hjärna och ett annat
tämperament. Hennes tankevärksamhet var lika febril som hennes
dagliga lif. Det var icke många timmar om dygnet hon
tillbringade i hvila mellan de fina lakanen i sin
präktiga sängkammare, ja, det hände ofta att hon icke fick
tid att lägga sig alls. Och när hon kastade sig i sängen,
var det för att ögonblickligen, uttröttad och förslappad, falla
i en tung sömn några timmar. Sängkammaren var icke
längre medelpunkten i hennes våning - denna utgjordes
af salongen, där spelborden stodo. Det var den, som 
behärskade våningen; det var den, som utgjorde »hemmets»
hjärna, hvarifrån lifvet utgick; det var där värdinnan
trifdes.

Ninni Sterns lif var dagligen en hetsande kamp -
en kamp för äran, för ryktet vid aftonens
varietéföreställningar, en kamp för guldet vid nätternas spelpartier. Och
dessa bägge mål uppfylde så helt hennes hjärna, att allt
annat för ögonblicket försvunnit. Nöjen, ett högt
lefnadssätt, blommor, njutningar af hvarjehanda slag, hvilket förut
utgjort någonting så högst betydelsefullt för henne, hade
hon icke tid att tänka på och hade nu för henne förlorat
all vikt. Hon lefde icke längre för stundens fjärilsnöjen
och utsväfningar, det föreföll mycket starkt som om
hon satt sig i sinnet att ernå något framtidsmål - att
för det första kämpa sig till ett namn som sångerska, ett
värkligt namn, och för det andra, att till hvad pris som
hälst skaffa sig en större förmögenhet.

Skulle hon någonsin vinna dessa mål, hvilka hon
syntes ha uppstält för sig - - -?

Hennes förhållande till baronen hade naturligtvis
äfvenledes så småningom undergått vissa förändringar. Hon
var fortfarande hans mätress, både i ryktet och i 
värkligheten, men det var endast en tidsfråga, när bandet dem
emellan af den ena eller andra orsaken skulle brista.

Baron Vahlenstjerna fick sämre affärer för hvarje dag
som gick, och det var högst påtagligt, att hans ställning
snart skulle vara så undergräfd, att han inte kunde 
tillfredställa de minsta af Ninnis anspråk. Dessa anspråk
satte hon heller icke ned annat än af den mest tvingande
nödvändighet. För hvarje gång, som han på ett så
gentlemannamässigt sätt som möjligt sökte nedpruta hennes
rakt fram uttalade fordringar, kom det till scener och skarpa
stridigheter dem emellan. Ninni bad honom i de
föraktligaste uttryck och ofta med begagnande af de simplaste
öknamn - när hon blef ond eller drucken framträdde
alltid en viss råhet, som hon annars förstod så väl att allt
fortfarande dölja - att han skulle gå sin väg, men han 
kröp] för henne och grät och bad och tiggde, tills hon
slutligen gaf efter och lät honom stanna.

Men han fick åtnöja sig med att hon kastade åt
honom några smulor af tid, när det föll henne in; han fick
åtnöja sig med, att han famnade en kvinna, som i
värkligheten inte tillhörde honom med en enda fiber, en kvinna,
hvars drömmar och begär rörde sig om något helt annat
än en utsväfvande baron med dålig ekonomi.

På samma gång som Vahlenstjerna således - efter
att ha vräkt en god del af det guld, han kunde
åstadkomma, öfver henne, för att hon en gång skulle ge vika
för hans fåfänga önskningar att få kalla den firade
»artisten» för »sin älskarinna» - på grund af hennes nya
lifsriktning af henne behandlades med en till förakt gränsande
likgiltighet, så var dock denna »lifsriktning» på samma
gång den egentliga orsaken, hvarför han icke fick afsked
helt och hållet. Ty det var just på grund af sitt jäktande,
som hon inte hade ett ögonblicks tid eller lust att öfvertänka
de lysande anbud, hon fick från andra håll.
Kärleksaffärerna utgjorde en fullständig bisak, och hon lät
Vahlenstjerna stanna blott för att hon skulle ha någon.

Ja, som sagdt, baron Vahlenstjernas ekonomiska
tillgångar voro absolut förstörda. Från det ögonblick han
steg öfver tröskeln till Ninni Stern hade det burit utför
med svindlande fart. Först skulle han lefva själf,
uppehålla den gamla stat, han varit van vid, och sedan skulle
vackra Ninni ha sin regelbundna »aflöning». Till en
början häfde han på henne sedelbundtar, och om också han
sedan tvingades hålla tillbaka, så gingo dock hans
utgifter för hennes räkning månatligen till en försvarlig höjd.

Men allt detta var dock icke det värsta. Bland de
lidelsefulla spelarna i Ninni Sterns ryktbara spelhåla var
baronen en af de främsta hjältarna. Som
bränvinsdrinkaren längtar till bolagskrogen, så längtade baron
Vahlenstjerna till spelborden. Han var en fullständig slaf under
sitt spelbegär. Ju mer han förlorade, ju starkare drogos
banden åt, som, bundo honom vid hasardspelets snurrande
lyckohjul. Han tvingades att spela för att försöka
återvinna åtminstone en del af hvad han förlorat.

Men han förföljdes af en genomgående och aldrig
upphörande otur. Kunde han vinna igen en småsumma vid
något tillfälle, så såg det ut som om dämonen Spel endast
ville reta hans aptit, ty ögonblicket därefter var han ännu
sämre däran än någonsin.

Den var alltså denna väg, som det hufvudsakliga
af hans ekonomiska resurser runnit bort. Hvart hade det
hamnat? En mycket stor del hade kommit i Bruns och
Olgas rymliga fickor, men äfven andra hade varit med och
delat rofvet. Ty själfklart är, att inte Brun var den ende,
som drog åt sig pänningehögarna. Dels vågade han
naturligtvis icke gå så långt, för att icke ådraga sig
misstankar, och dels kunde det hända, att missförstånd gjorde
sig gällande i de båda kompanjonernas mystiska
telegrafering och att deras knep ej alltid förmådde leda
slumpens strömfåra.

Det fans ju därför åtskilliga andra, som gingo från
den lilla våningen på öfre Östermalm åtskilligt rikare än
de kommit. De voro icke många, men det fans dock
sådana, som vunnit betydliga summor.

Spelraseriets bägge hufvudpersoner voro emellertid
Brun och Vahlenstjerna. De voro de båda poler, som
representerade lyckovindens bägge riktningar - den ene
vann för det allra mesta och den andre förlorade vid de
flesta tillfällena.

Och midt emellan dem stod den sköna Ninni Stern,
värdinnan. Hon ledde dem båda med sina rosenband, en
på hvardera sidan, den ene med lättfärdighetens och den
andre med guldtörstens.

Hon hade dem i sitt våld och, fullt medvetet eller
icke, begagnade hon dem som marionetter. Den ene kunde
icke fly från hennes närhet, därför lät han plocka sig inpå
benen, den andre hade hon ledt i en förrädisk snara och
nu kunde han icke undvara henne.

Men bägge gjorde de höga insatser under inflytande
af de makter, som hon skapat för deras räkning. Den ene
stod vid ruinens brant, och kunde han inte i ett slag återvinna
större delen, af hvad han förlorat, skulle han snart stå som en
tiggare. Den andre riskerade att en vacker dag blifva
afslöjad, och inträffade det ögonblicket, skulle han måhända
kunna undgå ett juridiskt straff, ty äfven de bedragne och
plockade skulle utan tvifvel draga sig för att inför
polisen afslöja spelhelvetets hemligheter, men följden skulle
blifva att han komme att bannlysas från alla de kretsar, i
hvilka han nu umgicks, och att han efter den dagen knappt
kunde visa sig offentligen i hufvudstaden af fruktan att
träffa på någon, som öppet pekade finger åt honom. En
falskspelares rykte är lika obehagligt som en
skarprättares.

*


Grefven och baronen. (Sid. 162).



FEMTONDE KAPITLET.

»Du vill alltså icke hjälpa mig?»

Det var baron von Vahlenstjerna, som yttrade dessa
ord till den person, som satt framför honom. Denne
var grefve von Reiers.

Grefven svarade ingenting i första ögonblicket. Han
steg upp på ett otåligt sätt och började att spatsera i
rummet med häftiga steg.

»Jag ser värkligen ingen idé uti att uppfylla din
önskan. Du vet, att det icke är brist på välvilja från min
sida -- men hvad skulle du egentligen ha för nytta af
några tusen kronor. Om några dagar skulle de vara slut,
och så vore du i samma fördömelse.»

»Men du hör ju, hvad jag säger, att min förlägenhet
endast är tillfällig -- --»

»Det tror jag inte på», afbröt grefven i bestämd ton.

»Du yttrar dig på ett sätt, som inte anstår en ädling»,
svarade baronen med ett uttryck, i hvilket han ansträngde
sig att inlägga en hög grad af förtrytelse öfver den
kränkning, han ansåg sig ha blifvit föremål för.

»Jag säger hvad jag tänker -- -- du kan ju ha rätt,
att det i våra kretsar ej brukar vara vanligt att tala
uppriktigt, men då finner jag mig i att utgöra ett
undantag.»

»Det tycks vara sanning, hvad man påstår - - att
du blifvit läsare», sade baronen med ett visst förakt.

Grefven drog på munnen.

»Jag har inte blifvit någonting, och allra minst det,
som du säger», svarade han, »jag har endast på sista
tiden lärt mig att se lifvet från litet allvarligare synpunkter
än förut.»

»Gratulerar», inföll baronen ironiskt, »men att neka
hjälpa en gammal vän lär väl inte kunna betraktas som
ett utslag af några bättre grundsatser.»

»Du har hört mina motiv - - jag anser icke, att
du blir värkligt hjälpt, om jag skrifver på en växel, eller
något dylikt.»

»Du är svartsjuk på mig - - det är hela
saken - -»

Baronen inlade en bitande skärpa i sina ord.

»Svartsjuk - -?»

Grefven såg upp och betraktade den andre med en
blick, som innehöll den djupaste öfverraskning, men han
kunde dock icke hindra att hans ansikte öfverfors af
blekhet.

Baronen såg ut att icke vilja taga någon hänsyn till
den värkan hans ord gjort. Han föreföll viss om att det
vapen, han nu af en slags hämndlystnad begagnade, ägde
en skarp egg. Han skulle håna, för att möjligen på den
vägen vinna sitt syftemål.

»Det är omöjligt att jag kan uppleta något annat
motiv för din vägran», sade han lugnt, »än att du behärskas af
svartsjuka öfver mitt förhållande till Ninni Stern. Hon hette
en gång Olga Löfborg, och du kan väl inte förneka, att
du på den tiden ådagalade ett intresse för henne, som var
af det slag, att det icke kunde plånas ut i en
handvändning.»

Grefven hade nu hämtat sig fullständigt från 
sinnesrörelsen, blekheten hade försvunnit och blott ett
filosofiskt småleende fans på hans läppar.

»Det var icke länge sedan en ung man framstälde
samma anklagelse mot mig, en yngling, som jag nyss förut
räddat från att drunka - - från att begå själfmord — —»

»Såå — —jag är alltså den andre, som drar en
sådan förmodan — — det skulle vara intressant att få veta,
hvem den förste var» - - framkastade baronen i ett
tonfall, som om han tviflade på grefvens ord.

»Det var den yngling, som nästan afsvimmad måste
bäras ut från Sveasalen den afton, då Ninni Stern
uppträdde första gången - - du mins kanske det där
uppträdet, som väckte ett visst uppseende - - vi sutto ju i
en loge tillsammans - -», sade grefven med ett
allvarligt eftertryck.

»Jag mins mycket väl - - och du drog upp honom
ur sjön, sedan vi skilts åt - -?»

»Han tycktes fast besluten att förkorta sitt lif, därför
att hon tillbakavisat hans bukett - - genom en ren
händelse lyckades jag rädda det.»

»Och hur kom ni att tala om Ninni?» frågade
baronen nyfiket.

»Han trodde, den kärlekskranke unge mannen, att jag
ville skaffa honom ur vägen för den där kvinnans skull,
då jag föreslog honom att resa bort — —»

»Jaså, intresserade du dig så mycket för honom, att
du framstälde dylika förslag — — nåja, då var ju hans
misstanke befogad - -»

»Den var lika litet befogad som din. Jag ville
aflägsna honom från Stockholm för hans egen skull - -
denna Ninni Stern eller Olga Löfborg eller hvad hon
kallar sig för existerar icke vidare för mig - - och
därmed skall jag en gång för alla be dig att inte vidare
komma in på det kapitlet - -»

Det låg en bestämd önskan i grefvens ord.

Men baronen var nu i det humöret, att han ville
spjärna mot.

»Är det så ömtåligt», sade han en smula spydigt, »så
skall jag visst undvika det.»

Grefven förstod hans mening. Han ryckte till som
han varit färdig att fatta någonting för att slunga i
ansiktet på den utmanande, men han behärskade sig
ögonblickligen och fortsatte blott att promenera öfver den prydliga
golfmattan.

Baronen hade emellertid brännt sina skepp - då
grefven nekade honom hjälp, så visste han inte hvart han
skulle taga vägen - - det föreföll honom som om han
inte hade att välja på något annat än att stjäla - men
på hvad sätt? - eller att göra som den där okände
ynglingen, också en af Ninnis vänner - - hoppa i
sjön - -

Han tyckte därför att han kunde säga ungefär jämt
hvad han ville, utan att fästa sig vid denne omöjlige,
läsaremässige von Reiers' önskningar.

»Jag vill göra dig ett förslag», började han i cynisk
ton, »jag skall afsäga mig alla anspråk på Ninni och på
det varmaste rekommendera dig som min efterträdare, om
du ...»

Han hann icke längre förrän grefven vände sig om,
tog ett par häftiga steg och stälde sig rätt framför honom
med ögonen gnistrande af harm.

»Tig! - - annars, vid gudarna, låter jag min
betjent kasta ut dig - - du måtte kunna förstå att man
inte ostraffadt uppträder på det sättet, som du gör — —»

Baronen reste sig. Han var likblek i ansiktet. Han
hade låtit förtviflan öfver sin ekonomiska ruin förleda sig
till att gå för långt i sitt hån, han förstod det. Men
grefvens icke mindre brutala svar kom hans blod att koka — —

Han bar på en hemlighet för denne man, hvars gäst
han var och hvilken nyss nekat att uppfylla hans begäran
om ett lån på en åtta å tio tusen kronor. Han skulle
använda en del af dessa pänningar till att inlösa en växel,
hvilken förföll i morgon och på hvilken stod grefve von
Reiers namn. Det var icke hos någon procentare han, 
belånat den, det var i en stockholmsbank, och han måste
inlösa den, innan han kunde komma med en liknande. Den
var på femtusen kronor - en bagatell på det stora hela,
men mycket nog för en ruinerad stackare.

Denna växel hade hans värd, hvilken nyss hotat att
kasta honom på dörren, icke en aning om. Baronen hade
själf skrifvit dit sin släktings namn och genom en lika djärf
som invecklad prodecur lyckats förhindra att bankens avis
hade nått innehafvaren af det förfalskade namnet.

När von Reiers nekade honom pängar, förstod han att
hans handlingssätt förr eller senare skulle bli uppdagadt.
Och då föll honom in, att han redan nu kunde afslöja hela
saken för den det gälde, så fick han se hvad värkan det
kunde ha. Men det var svårt att komma sig för med det.
Det är ju alltid svårt att på ett spotskt sätt bekänna en
medveten brottslighet äfven om man befinner sig i en
aldrig så erbarmlig situation ... Dock, ju mer han retade
upp Reiers med sina fräcka ord, ju hänsynslösare kände
han sig blifva själf och ju mera mod fick han...

Vid grefvens vredesutbrott reste han sig. Han
ansåg det under sin värdighet att i det yttre visa något
af den sinnesrörelse, som hvälfde inom honom. Men
rösten skalf utaf den.

Han hade varit i många svåra situationer, men denna
var väl ändock den värsta. Han skulle förödmjuka sig
med en bekännelse om ett lågt brott inför en person, som
hotat honom med utkastning ned för trapporna. Han skulle
stå där som en riktig stackare och lägga sitt öde i den
andres nådiga händer ... jo, så skulle det se ut, äfven om
han lade den mest ogenerade och satiriskt kalla ton i sina
ord ...

»Jag skulle använda pängarna att inlösa en af dina
egna växlar», sade han.

Grefven hajade till, som om han plötsligen sett ett spöke
uppstiga ur jorden. Han förstod innebörden af
Vahlenstjernas afrundade fras. Så långt hade det alltså gått
med detta Ninnis nya offer ...

Han vände sig om med ett tankfullt uttryck i ögonen.

»Du ljuger... det är inte möjligt», sade han.

»Den förfaller i morgon», fortsatte baronen i samma
tonart som förut, och hvilken retade grefven till det allra
yttersta.

»Då får du själf bära ansvaret Jag betalar den icke.»

Grefven yttrade detta med en understrykning och ett
allvar, som ej föreföllo konstlade.

Baronen lät höra ett kort hånskratt.

»Tack», sade han, »jag kan nog förstå det... men jag
lär inte betala den, jag heller ... De komma under alla
förhållanden först till dig...»

I de båda männens samtal uppstod nu en paus.
Baronen hade tydligen sagt allt, hvad han velat, och
grefven öfverlade, hvad han skulle säga. Uppehållet blef dock
icke af långvarig beskaffenhet. Förhållandet mellan de
båda samtalande var sådant, att en tystnad var odräglig.

Grefven kom snart till ett slutligt afgörande af den
ställning, han borde intaga, och han beslöt att utan alla
omsvep kasta fram sin tanke. Han skulle betala - -
betala alltsammans, hur stor växeln än var - - men på
ett vilkor - - ett vilkor, som dikterades lika mycket af
en önskan att få en smula bestraffa den andres
handlingssätt som att försöka väcka honom till besinning och rädda
honom undan den största faran. - -

»Jag tror icke att du kan skaffa pängar, om icke jag
går in på att lösa den falska växeln ...» började han
vänligt men eftertryckligt.

Han lade afsiktlig tonvikt på de sista orden, han ville
låta den obehagliga klangen utaf dem komma fram till
förfalskarens öron.

»Och jag skall gå in därpå», fortsatte han, »under den
förutsättning, att du ger mig ditt hedersord på att
uppfylla ett vilkor, som jag måste framställa ...»

»Mitt hedersord — —» afbröt baronen honom ironiskt
»du skämtar - -»

»Jag kan inte tänka mig, att du skulle bryta ett 
sådant, äfven om du begagnat ohederliga medel att skaffa
mynt - i sådana ögonblick vet man ju inte, hvad man
gör, det är en gammal känd sak.»

Den rättframma välvilja, som låg i grefvens ord, kunde
inte underlåta att slå an på baronen och framkalla
åtskilliga bättre känslor, hvilka dock snart flydde för
nyfikenheten att få veta, hvad grefvens vilkor innehöllo.

I strid med hvad han kände ryckte han emellertid på
axlarna och frågade vårdslöst:

»Och hvad är det du fordrar?»

»Att du aldrig skall sätta din fot mera innanför Ninni Sterns
tröskel», svarade grefven med kraftig betoning.

Baronen insåg nu, att det varit själfklart, att det var
någonting dylikt, som grefven skulle komma med. Hvad
som retade honom mest i detta ögonblick var att på detta
sätt blifva satt under förmyndare. Han hade kommit till
grefven icke som en nådesökande brottsling utan som den
ene gentlemannen begär den andres hjälp i brydsamma
stunder. Att han i hettan tvingats att bekänna färg -
det var sin sak, men ingalunda behöfde han därför
behandlas som en barnunge och afgifva löften om förbättring
och dylikt. 'Aldrig  mer  besöka  Ninni' — — åhja, det
skulle väl vara möjligt att genomföra — — fastän nog
han hade skäl att tvifla på sin karaktärsstyrka härutinnan
- - han var ju ännu hennes älskare och hon var ju den
sötaste kvinna på jorden - - om hon också kostade
orimligt med pängar - - och så spelpartierna i hennes
våning - - denna svindlande, förledande jakt efter
lyckan - - och i denna lilla förtjusande våning, som var
inredd med hans egna pängar och där han trifdes så
utomordentligt väl - - men allt det där skulle han
kanske kunna öfvervinna - -

Det fans en sak, som var bra mycket värre och som
han ej kunde finna sig uti, hur usel han annars var och
i hur ömklig situation, han befann sig - - det var
att behöfva afgifva högtidliga löften öfver sina kommande
handlingar - - att i vissa afseenden förlora sin 

personliga frihet - - allt hans medfödda och inneboende
högmod, all hans vräkigt aristokratiska fåfänga uppreste sig
däremot - - nej, aldrig kom han att i minsta mån
underkasta sig detta — — det måtte gå hur som hälst -
- hällre jagade han en kula genom hufvudet - -

Det var för sådana känslor och tankar, som han nu var
ett rof, och det jäste innanför hos honom så att hans
ansikte småningom blifvit färgadt i svartblått af
oppositionslusta mot ett sådant behandlingssätt och förbittring
däröfver.

Men han fick en idé - - han skulle försöka att icke
visa sin ilska - - han skulle bemöta det lika faderliga
som oförskämda förslaget med kall ironi - - anknyta
det till samma sak, med hvilken han nyss stuckit sin värd
in i hjärtroten.

»Hvad du ömmar för att lilla Ninni skall få vara
ofredad», sade han med ett det allra försmädligaste smil.

Grefven trodde knappt sina öron. Detta var då att
drifva fräckheten alldeles för långt. Han var villig att
betala ut flera tusen kronor för en person, som redan förut
stod i stor ekonomisk förbindelse till honom. Och han ville
göra detta på ett vilkor, af hvilket denne person hade själf
den största nyttan. Och då bemöttes han med en ny
insinuation ...

Och hvilken insinuation! Att han gjorde allt detta blott
af svartsjuka, af slug beräkning för att aflägsna en rival
från den kvinna, hvilken han alltså på det intensivaste
åtrådde, fastän omständigheterna på sista tiden hindrat
honom ...

Grefven hade den största möda att åtminstone
tillnärmelsevis kunna behärska sig.

»Du beter dig som den sämsta skurk», hväste han
fram med dämpad röst.

»Tack», svarade baronen med samma bitande ironi
som förut, »du är sannerligen allt för höflig.»

Han närmade sig dörren.

Grefven hade slagit sig ned i en gungstol och 
begynt att hvissla för att ej behöfva komma i frestelse att
säga något.

»Du skall slippa att få något kraf - - jag hoppas
du ursäktar att jag lånade ditt namn — — men mitt dugde
ju inte. Växeln skall emellertid inlösas, trots det att jag
ej mottager ditt vänliga erbjudande.»

Efter att ha sagt detta, öppnade baronen häftigt
dörren och gick ut i tamburen utan att säga ett ord mera.

Grefven hörde honom taga på sig öfverrocken och
betjenten öppna åt honom. Han satt orörlig kvar i
gungstolen och fortfor att dämpadt hvissla den ena melodien
efter den andra. Det föreföll dock af ögonens uttryck,
som om han drogs mellan tvänne meningar inom sig själf.
Hvad skulle Vahlenstjerna taga sig till? Skulle detta att
han lämnades utan hjälp föra honom allt vidare på
brottets och vingleriets bana eller skulle motgången uppväcka
hans energi och tvinga honom att börja ett annat lif?

Nå, hur som hälst, von Reiers ansåg sig icke kunna
lyda den röst, som bjöd honom att med några försonande
ord kalla den bortgående tillbaka och söka bringa honom
på bättre tankar - - om han gjorde det, hvem
garanterade för, att icke Vahlenstjerna skulle bemöta honom
lika spotskt och lågsinnadt som förut - -

Grefvens tämperament var nog för närvarande sådant,
att det var motbjudande för honom, att på detta sätt
skiljas från en, som dock en lång tid varit hans vän, fastän
han syntes på ett »skamlöst sätt ha missbrukat denna
vänskap, men att underkasta sig en ny kränkning af det slag,
som han nyss blifvit utsatt för, det ville han icke.

Han satt lugnt kvar därinne, under det han hörde, att
tamburdörren stängdes efter den andre.

*


SEXTONDE KAPITLET.

Det beslut, som baronen fattat i det ögonblick, då han
aflägsnade sig från sin vän grefven med den utsago,
att växeln skulle trots allt inlösas, på läpparna, var
att medelst fabricerande af en ny växel skaffa sig pängar
att inlösa den förste med. Äfven den nya växeln måste bli
falsk, men det kunde icke hjälpas, han måste söka hålla
jämvikten på det sättet.

Han såg icke någon annan utväg, då det gälde en så
pass stor summa som fem tusen kronor. Hade det rört
sig om något mindre, skulle han väl kunnat finna någon
annan räddning, fastän han redan tillräckligt anlitat hela
raden af sina umgängesvänner. Men nu var det inte lönt
att försöka.

När han kommit ned på gatan, var hans
tankevärksamhet spänd till det allra yttersta. Han måste göra ihop
en plan, som gick ihop. Han gick gata efter gata i starka
funderingar. Hvilket namn skulle han begagna? Till
hvilken bank skulle han vända sig? Hur skulle han bära sig
åt för att dölja sitt förfaringssätt?

Om han skulle gå upp till Ninni ett slag - -? Om
han skulle tala om för henne rent ut, hur han hade det
ställt och se, hur hon tog upp det. Men det var ju att
göra sig i högsta grad ömklig i hennes ögon. Åhja, men
han skulle tala om det i en sorglös och raljerande stil.
Och han skulle till hälften skämtsamt fråga henne, om
hon inte kunde göra någon utväg för honom. Han skulle
riktigt ordentligt blotta sin ställning för den sköna
sirenen, som sugit på hans kassa, och gyckla både med sin
ställning och med henne. Tog hon det för hårdt, så skulle
han säga att han skämtade. Då skulle han ögonblickligen
sopa bort det.

Men annars skulle det värkligen blifva intressant att
få se hur hon tog upp saken. Låt gå! Det var en
originell idé.

Klockan var bortåt sju på eftermiddagen. Ännu skulle
det dröja öfver en timme innan hon for till varietéen. Hon
brukade aldrig uppträda förrän närmare tio.

Han styrde sina steg direkt till det välkända huset
på Östermalm. Han ringde en lång, stark ringning. Det
låg till och med i ringningen något oförskräckt och
indiskret - det vill säga något besläktadt med det sätt, på
hvilket han nu ämnade uppträda gentemot sin älskarinna.

Men han borde haft några glas konjak i sig först,
tänkte han. Det hade nog ännu mer piggat opp hans glada
humör. Dock, det var försent nu. Han skulle emellertid,
det första han gjorde, ha Ninni att bjuda på vin.

»Är fröken Stern hemma?»

Till och med en så vanlig fråga lät nu i hans mun
så uppsluppen, att tjänsteflickan tittade förvånad på
honom. Hon trodde han var drucken.

»Fröken är i sängkammaren och byter om klädning»,
svarade hon med en nigning. Baronen tog flickan under
hakan, kastade öfverrocken och hatten i armarna på henne
och steg utan vidare ceremonier direkt ini sängkammaren.

Där stod fröken Ninni med barmen endast täckt af
underplaggen och speglade sig framför den väldiga slipade
spegeln, som återgaf hennes fina gestalt från topp till tå.
Hon var klädd i en elegant morgonrock. Det långa
guldgula håret flöt upplöst längs ryggen i svallande, obundna
vågor och ansiktet bar den friska skärhet, som en kraftig
tvagning efterlämnar på en känslig hud.

Baronen stannade förtjust vid den vackra synen. Han
kände nästan hjärtklappning af sinnlig tillfredsställelse,
trots det att hans hjärna nu var så fyld med den pinande
pänningeknipans prosaiska omsorger.

Ninni vände häftigt på hufvudet åt det håll, hvarifrån
hon hörde dörren öppnas. Hon såg inte ut att bli
synnerligen glad, när hon upptäckte hvem det var, som kom
så där utan vidare. Tvärtom, hennes koketta spegelmin
fick ögonblickligen en tillsats af högdragenhet.

»Är det du, som kommer som en tjuf», sade hon en
smula buttert - - »nå», fortsatte hon vänligare, »du
kommer som om du vore kallad.»

»Hur så?»

Han gick fram till henne och tryckte en lätt kyss på
hennes hals. Hon lät honom hållas, synbarligen dock
mycket likgiltig för hvad han gjorde.

»Jo, jag behöfde femtio kronor just nu - - Du har
väl åtminstone så mycket på dig.»

Hon yttrade det i en så obesvärad och lätt ton som
om det gällt en femtiöring. Hon fortsatte med sin
toalett framför spegeln.

På samma gång hennes ord gaf ett uppslag, det vill
säga direkt införde samtalet på det ämne baronen
åsyftade, och han därför hade anledning att känna sig belåten
så väckte dock hennes så nonchalant framkastade fråga
en erinran om allt hvad hon bedt om förut, och i denna
stund, anfäktad som han var af den oerhördaste ängslan
hur allt skulle kunna ordnas, kändes honom därför denna
tanke ytterst obehaglig. Och det där försmädligt satiriska
humöret, som obetvingligen trängt sig på vid samtalet hos
grefven, fick äfven nu makt med honom.

Han satte sig ned på en stol strax invid henne och
började, helt omotiveradt, gapskratta med full hals.

Ninni vände sig förvånad mot honom. Hon kände sig
sannerligen djupt sårad af hans beteende. Och därtill
kom, att hon alltid strax innan hon skulle fara till
varietéen var gränslöst närvös, hvilket naturligtvis förstärkte
hennes otålighet. Hur skulle en sammandrabbning
mellan dessa bägge i denna stund sluta?

»Hvad i jessu namn skrattar du åt?»   frågade Ninni
häftigt och så argt att uttrycket höll på att öfvergå
råhet.

»Åt att du behöfver femtio kronor ... ha ha ...»

»Är du drucken, så kan du gå din väg», afbröt hon
honom.

»Drucken... nej visst inte ... jag är vid gud alldeles'
nykter ... för nykter, kanske ... men jag tyckte ändå
att det här var åtskilligt lustigt.»

»Lustigt?»

»Ja, ser du, jag har själf inte ett öre.»

»Det tycker jag du borde gråta åt i stället», svarade
hon hånfullt.

»Men hvad värre är», fortsatte han i den där
raljerande tonen, »polisen slår efter mig.»

Han ljög för att göra det mera effektivt.

Hon ryckte till som om hon blifvit stucken af en nål.
Det var naturligtvis skämt, men omöjligt var det ju inte
- - det kunde ju ha något samband med hans dåliga
affärer, hvilka hon nu nog fått lära att känna till. Men
ordet polisen väckte alltid något ytterst pinsamt hos henne
— — hon hade svåra synder på sitt samvete - -

»Då borde du inte springa hit och gömma dig»,
fortsatte Ninni i samma ton som baronen.

»Hvarför inte?»

»Emedan jag utlämnar dig obarmhertig.»

»Det tror jag inte.»

»Hå hå, hvarför tviflar du på det?»

»Så mycket som jag gett dig se'n vi blefvo
bekanta - -»

»Åh, det lär väl inte vara några rikedomar. Men
ångrar du på det, kan du när som hälst ta det tillbaka.
Var så god!»

»Pängar, som du förstört, lär jag inte kunna få
igen - - »

»Hör du, du är oförskämd - - du kan gå när som
hälst — —»

»Men jag skall väl framföra mitt egentliga ärende
innan jag går - - jag behöfver värkligen en liten summa
— — en fem tusen kronor ungefär - - du kunde väl
inte låna mig dem?»

På ett dylikt skämt ansåg Ninni att hon inte behöfde
svara ett ord. Hon vände honom ryggen med ett djupt
förakt.

»Jag skämtar inte», fortsatte baronen — —, »jag
behöfver dem att inlösa en falsk växel med, annars kryper
jag i kurran.»

Han satt med spänd uppmärksamhet och väntade på,
hvad värkan denna förklaring skulle ha på henne. Han
såg att hon ansträngde sig till det yttersta för att visa,
att hon uppfattade det hela som ett föga kvickt skämt,
men han såg också, att blodet steg uppåt kinderna på
henne.

»Du kan förskona mig från dina påhitt», sade hon
skarpt.

»Jag försäkrar, det är inte något påhitt, det är
fullkomligt sant, i morgon förfaller den.»

»Hvad har jag med det att göra - - jag tycker du
borde skämmas för att komma och försöka göra mig
indisponerad strax innan jag skall uppträda.»

»Indisponerad - - jag har hjälpt dig så många
gånger, så jag tycker gärna, du kunde hjälpa mig för en
gång.»

Nu blef hon arg.

»Hjälpt ...? Vet hut...!» slungade hon fram med
blixtrande ögon.

Han reste på sig, äfven han uppbrakt.

»Du bär dig åt som en gatslinka - -»

»Drummel!» utropade hon föraktligt. (Sid. 176).


»Som man ropar i skogen, får man svar», svarade hon
och ryckte på axlarna.

»Har du kanske inte fått långt mer än vi från början
öfverenskommo ...»

»Hvad har jag med det att göra! Det är ju din
ensak.»

»Men du har ockrat på vårt förhållande allt för
mycket. »

Det var en njutning för honom att i detta ögonblick
få säga henne det.

Hon svarade ingenting, men han såg, att hon
skummade af raseri.

»Jag är, vid alla gudar ruinerad -  - »

»Då måtte du inte haft mycket att ta' på», hånade
hon honom, »mig har du väl inte gifvit några summor.»

»Åh inte så litet heller - - och du betänker icke,
hvad jag förlorat vid dina spelbord -  -»

»Hvad har jag med det att skaffa! Det har väl icke
jag haft någon nytta af - -»

»Hvem vet!»

Hon blef blossande röd i ansiktet. Den till hälften
blottade barmen häfde sig i våldsamma andetag. Hennes
fingrar krökte och slingrade sig närvöst, som om de
varit små hvita ormar.

»Säg ut hvad du menar!» skrek hon häftigt.

Han funderade ett ögonblick. Skulle han drifva det
längre eller skulle han slå bort det i skämt? Men hennes
högljudda språk förargade honom.

»Det går ett rykte, att munsjör Brun icke behåller de
där summorna, som han drager in, helt och hållet för egen
räkning», sade han spetsigt.

Ifrån att ha varit mörkröd i ansiktet blef hon nu
plötsligen alldeles hvit. Hon kastade blicken rundt omkring
som om hon sökte att finna ett sätt att visa sitt
vredesutbrott. Genom en egendomlig impuls grep hon en
dyrbar porslinsvas, som stod på en hörnhylla några alnar
från spegeln. Innan baronen hunnit att få klart för sig,
hvad hon ämnade, kastade hon den med våldsam kraft på
golfvet framför honom - - krasch!... den gick i
småbitar, hvilka flögo kring hans fötter.

»Drummel!» utropade hon föraktligt.

Baronen förstod nu att han i hettan sagt för mycket,
långt mer än han ämnat, i synnerhet när han var nykter.
Han ångrade på sina sista ord, men hon hade drifvit fram
dem genom sin brutalitet.

Han sparkade till porslinsskärfvorna, som knastrade
under hans fötter och sade lugnt:

»Jag har endast återgifvit ett rykte. Det kan ju vara
bra för dig att få känna, hur de prata. Jag tror inte på
det, det kan du vara öfvertygad om.»

Men Olga hade han alldeles brakt ur besinningen.

Hon hade inte haft den minsta aning om att dylikt
rykte cirkulerat och när det nu slutligen nådde hennes öron,
värkade det som ett starkt hammarslag på hennes hjärna.
Hon kände sig förvirrad, öfverrumplad, bortkommen. Och
dessa känslor, som hon erfor, sökte hon dölja genom ett
häftigt vredesutbrott.

Jaså — — man sade värkligen, att hon stod i
maskopi med skådespelarn. Hon hade aldrig satt sig in
möjligheten af ett dylikt ryktes uppkomst. Hon hade gått
där i sin morfinistiska framtidsdröm om ära och rikedom,
utan att låta den störas ett ögonblick af någon förmodan
att en misstanke på hennes egennyttiga delaktighet i
spelaffärerna skulle kunna uppstå. Hon var så säker på sig
själf, på sin egen smidighet och skarpsinniga uppfattning.
Hitintills hade hon icke vid något tillfälle märkt att
hennes tanketelegrafering till Brun i ringaste mån blifvit
uppmärksammad. Hon hade gått och invaggat sig i den
föreställningen, att detta aldrig skulle komma att ske.

Hvad hon varit rädd för var att själfva spelets
hasardmässiga karaktär och summornas storlek skulle komma
ut, det hade ängslat henne ibland och väckt tanken på
efterräkningar. Men att hon upplät sina rum för att få
något med af guldcirkulationen - den beräkningen hade hon
velat stå högt öfver. Hon hade gått och inbillat sig att
hon endast skulle framstå som den lika artiga som firade
värdinnan, utan att besinna, att det skulle, när spelen vora
slutade, gå ut från hennes våning personer, som blifvit
plockade inpå bara benen och som därför voro uppfylda af
ilska och förtviflan, hvilket de frestades att gifva luft
genom fula anspelningar åt både det ena och andra
hållet.

Hon hade alltså rätt uti att hon själf och Brun,
varit nog skickliga att hitintills ej genom en faute förråda
sin hemlighet, men detta smygande rykte hade ändock
uppstått, och man hade redan börjat slita
varietéprimadonnans »goda namn» i trasor, utan att hon själf hade
den aflägsnaste aning därom.

Men nu hade det nått hennes öron. Baronen hade i
ett obevakadt ögonblick låtit undslippa sig orden och de
hade värkat med hela sin hemska makt på Ninnis
lättrörda och med högsta grad af närvositet behäftade
sinne. 

Baronens sista ord hade icke lugnat henne.

Hon var ännu lika upprörd, lika blek.

»Hvem vågar föra kring dylika nedrigheter», utbrast
hon med ett raseri, som nästan kväfde rösten.

»Det låter på dig, som om du trodde mig vara
upphofsmannen», sade baronen förtörnad.

»Ja, det är väl inte omöjligt», svarade hon häftigt.
Hon var så vred, att hon egentligen inte tänkte på, hvad
hon sade.

»Det är bäst du går och lägger dig, du har ju feber»,
sade baronen med en slags medömkan.

»Ja, det skall jag göra, men inte i ditt sällskap.»

Hon vände honom föraktligt ryggen.

»Jag förstår, vid gudarna, inte, hvarför du skall göra
mig till föremål för din vrede. Jag har ju endast
omtalat för dig ett rykte, i hvars uppkomst jag inte har det
minsta del. Du borde tvärtom vara mig tacksam för att
jag gifvit dig underrättelse om det.»

Men Ninni, som trodde sig ha genomskådat sin 
älskare och trott sig finna en half misstanke i hans ord,
hade svaret genast till hands.

»Du tror väl icke jag lade märke till i hvad
sammanhang och med hvilken ton du gaf mig den där ...
underrättelsen.»

Baronen kunde icke neka till att han valt ett dåligt
tillfälle och lagt in ett retsamt uttryck och dock hade han
icke alls ämnat insinuera. Men hur kunna öfvertyga henne
om det i denna stund, då hon var så uppbrakt,
synnerligast som han värkligen ägde en liten misstanke på
djupet ...

»Du har missförstått mig - -jag skämtade bara
- - och om jag sade det på något oklokt sätt, så kom
det sig af, att jag själf var upprörd förut ...»

Ninni svarade ingenting. Hon försökte att fortsätta
med sin toalett framför spegeln, men det syntes tydligt
att krisen ingalunda var öfver.

»Jag menade allvar, när jag frågade, om du ville
hjälpa mig - - jag är i en förb-dt plågsam situation»,
fortsatte Vahlenstjerna.

Ninni kunde icke låta bli att skratta. Och hon
betraktade med välbehag, hur hennes hvita tänder lyste i
spegeln.

»Det är för löjligt», upprepade hon, »att du skall
komma till mig och jämra dig.»

»Du förstår väl, att jag först försökt alla andra
utvägar - -»

»Jag beklagar på det högsta, men med den bästa vilja
i världen kan jag icke göra någonting åt saken..

Hon fortsatte skratta ännu högljuddare.

Detta skratt, det skar baronen in i själen. Hon såg
ju så tydligt, att han talat sanning. Och hon kunde väl
låta bli att hånskratta åt honom. Var hon då värkligen
en så simpel varelse - - simplare än hvilken
bordellflicka som hälst - - mera egoistisk och samvetslös än
någon sådan - - slutade hon ej opp, så kände han
värkligen lust att riktigt ordentligt säga henne, hvad hon var
för en, äfven om det skulle åstadkomma en fullständig
brytning.

Han tog sig friheten att helt familjärt slå sig ned
på en stol och börja att betrakta henne, där hon vred sig
i löje framför spegelglaset, fastän han tydligt såg, att hon
hälst önskade han skulle gå sin väg.

»Var det något annat du ville?» frågade hon på ett
otåligt, impertinent sätt.

Jaså, hon körde af honom, körde bort honom från så
godt som hans egen våning. Nu kunde han icke längre hindra
utbrottet af sin harm.

»Slyna!»

Han riktigt röt fram ordet så rått och föraktligt han
förmådde.

Det var som om en orm hade stungit henne.
Ansiktsmusklerna förvredos af ilska. Hon sprang fram till honom
och måttade en örfil mot hans kind. Han parerade dock
slaget med armen.

Hon tog några steg bakåt.

»Gå er väg!» hväste hon.

Men baronen var nu fyld af ett fullständigt raseri.
Han sprang fram till henne, fattade henne i armarna och
höll henne kvar som i ett skrufstäd.

»Om det vore rätt, skulle jag strypa dig», sade han,
under det att ögonen sprutade eld.

Nu började Ninni återfå sin sinnesnärvaro.

»Om Ni inte ögonblickligen släpper mig, ropar jag
på Jenny och låter henne slå allarm», sade hon
kallblodigt.

Jenny var namnet på tjänsteflickan.

Ninnis återhämtande värkade äfven dämpande på
baronens hetta. Han släppte taget i hennes armar men stod
fortfarande kvar alldeles intill henne.

»Vill Ni nu gå er väg?» frågade hon.

»Jag går, när det behagar mig.»

»Det skall jag visa er.»

Hon lade fingret på knappen till den elektriska 
ringledningen, som ledde till köket, och tryckte till som om
elden varit lös.

Jenny kom inspringande med ett både förvånadt och
förskrämdt uttryck i ansiktet.

»Gå ned på gatan efter den första poliskonstapel, du
träffar, och säg honom, att jag blifvit öfverfallen i mina
egna rum», befalde Ninni.

Tjänsteflickan stod tveksam om hvad meningen
egentligen var. Hon såg än på Ninni och än på baronen,
liksom hon begärde en förklaring eller dylikt innan hon
utförde befallningen.

»Er matmor är öfverretad - - hon menar ingenting
med hvad hon säger», sade baronen och gjorde ett tecken
åt flickan, som innebar att hon kunde gå sin väg, utan
att vidtaga några åtgärder.

»Lugna er, jag skall genast aflägsna mig», sade han
åt Ninni.

»Och jag hoppas att vidare blifva förskonad från
edra besök», inföll denna i afsiktligt hög ton, så att
tjänsteflickan, som just nu stängde dörren efter sig, skulle
höra det.

»Menar du det värkligen - - nog kunna vi komma
öfverens om, att felet inte uteslutande var mitt - -»

»Vi resonnera inte vidare — —» afbröt Ninni honom,
till det yttersta närvös vid tanken på, att hon skulle blifva
indisponerad för uppträdandet i afton. »Ni kan söka upp
billigare älskarinnor - - öfver min tröskel kommer Ni,
vid alla hälgon, inte mera — —»

»Det skall Ni blifva varse - -»

»Ni vill tvinga in er här?»

»Det är min rättighet.»

»Jaså — — vi få se — — fy tusan!»

Det var demimondens ilska, som stack fram. Baronens
ansåg det nu vara bäst att aflägsna sig för att förhindra
ett nytt utbrott hos henne.

»Au revoir», sade han kort och hastigt.

Hon svarade honom ej.

Men då han sedan befann sig i tamburen, gläntade
hon på dörren och skrek så att det hördes genom
rummet, som låg emellan:

»Kom inte hit mera!»

Han ansåg det vara bäst att låta henne behålla sista
repliken.

»Fäst er inte vid frökens humör, det går nog snart
öfver», hviskade han till tjänsteflickan och tryckte en
tvåkrona i handen på henne.

Han stod högt i Jennys gunst, ty han hade aldrig
knusslat med drickspängar. Hon neg därför och bad
honom vara välkommen.

Hade Ninni hört det, hade hon troligtvis blifvit
bortkörd med detsamma.

— —

Hela timman innan hon skulle uppträda höll Ninni på
att stimulera sig med alkohol. Vredesutbrottet hade
efterlämnat en reaktion af förslappning. Hon hade varit
starkt betänkt på att alldeles inställa uppträdandet och
skicka bud att hon var sjuk. Det skulle i så fall varit
första gången ...

Men genom att inmundiga några glas af finaste
konjak och sluka en half flaska champanj lyckades hon få
en smula kurage. Men hennes gång på tribunen var
osäker och hennes uppträdande fick en prägel af gemytlig
vårdslöshet, som framträdde något afvikande från det
vanliga.

»I kväll har Ninni visst druckit för mycket champis»,
förmodade man vid ett bord, där en krets af hennes
stambeundrare tagit plats.

»Ta mig tusan, är inte lilla Ninni pirum i afton»,
sade man vid ett annat.

Men hon sjöng sina kupletter med samma
oefterhärmliga behag och när hon hoppade ut, kastande
hufvudet bakåt och slungande en kokett afskedsblick

öfver salongen, dånade bifallsåskorna lika starka som
vanligt.

— — —

Vid ett litet bord långt nere i salen satt en ensam
herre med stora mustascher och monocel. På bordet stod
en flaska vatten och en butälj absint.

Det låg ett lefnadstrött, likgiltigt uttryck öfver hans
ansikte. Men den vackra sångerskan slukade han med
blickarna. Det var baron von Vahlenstjerna.

»Satunge!» mumlade han för sig själf, när hon
försvann i kulissen.

*


SJUTTONDE KAPITLET.

Några dagar därefter - -

Baronen hade inlöst den växel å fem tusen
kronor, hvarå grefve von Reiers' falska namn förekom.
Hvarifrån hade han erhållit pänningar? I en annan
hank hade han lyckats placera ett nytt papper på stort
"belopp. Det namn, som gifvit papperet värde, var
emellertid af samma tvifvelaktiga beskaffenhet som
hufvudnamnet på den inlösta. Dock, pänningar hade han fått,
och det var hufvudsaken.

Men midt i triumfen öfver att ha lyckats klarera
saken, d. v. s. uppskjuta den på några månader, kom som
ett fruktansvärdt, allt annat dödande slag underrättelsen
om, att baronens sista namnförfalskning blifvit upptäckt af
banken ett par dagar sedan beloppet utbetalts.

Ett fruktansvärdt slag, som i ett ögonblick krossade
allt, allt...

Det namn, som baronen begagnat sig af, tillhörde en
viss grosshandlare K***, hvilken vid ett tillfälle förut stått
Vahlenstjerna till hjälp, men på sista tiden afbrutit all
förbindelse med honom. När den pänningebehöfvande 
baronen presenterade växeln i banken, insåg han allt för
tydligt, hvilken risk han löpte och huru stora svårigheter det
skulle blifva att äfven härvidlag förekomma en upptäckt.
Men han måste sätta allt på ett kort, han hade ingen
annan utväg, och han gjorde upp den på samma gång
djärfvaste som sinnrikaste plan för att förhindra ett
afslöjande.

Men hägringen att kunna skaffa mynt förledde honom
att se saken för ljust. I hans plan hade optismismen
spelat in för mycket för att han skulle kunna genomföra den
efter beräkning.

Han hade nyss mottagit ett bref, som ett stadsbud
lämnat åt hans betjent. Det var ifrån den nämde
grosshandlaren och innehöll dessa rader:

»Polisen vet att du förfalskat mitt namn å den växel,
du inlemnat i ***banken. Jag vill underrätta dig därom
för att du skall kunna begifva dig bort. Jag kan ej rädda
dig, äfven om jag ville.»

När baronen läst detta bref, föreföll det honom som
om golfvet gaf vika under hans fötter.

Hans första tanke var att fly.

Fly, fly!.. sjöng det inom honom.

Men så kände han plötsligt den tanken uppstiga inom
sig, att det stod några poliskonstaplar och vaktade på
honom därnedanför, att de stodo där för att gripa honom så
fort han tog ett steg utanför porten...

Denna föreställning fick en sådan makt med honom,
att han kände benen förslappas som om benpiporna
afslagits.

I en kvarts timma irrade han omkring från det ena
rummet till det andra. Han gick som en fredlös, som en
vansinnig. Han var ett offer för fruktan och förvirring.
Tusende tankar och planer korsade hans hjärna, men han
kom sig ej för att försöka realisera en enda af dem. Han
slängde kroppen hit och dit, som om han anfäktats af
kroppsliga plågor. Han liknade någon, som går på glansis
vid brädden af en öppen vak.

Hvarje ögonblick väntade han att få höra
tamburklockan ringa. Han skulle kunna höra på tryckningen att
det var polisfingrar. De borde snart vara här för att häkta
honom.

Fly, fly...! hviskade det ånyo inom honom. Men
hvart skulle han ge sig af? Han ägde inte en reskassa,
som förslog för en längre flykt. Och det skulle inte dröja
länge, förrän han var i polisens våld. Om han haft en
tjugotusen kronor på fickan, skulle han beslutat sig för ett
ögonblickligt försvinnande, men nu - .- Han var inte
mannen att genom arbete slå sig fram i ett främmande
land. Troligt var det också att han blef fångad på
vägen. Det var ju inte en gång af hundra, då det ej gick
på det sättet.

Nej, det var omöjligt för honom att framtvinga ett
uns af den viljekraft, som behöfs för att rädda sig genom
en energisk flykt.

Men inte kunde han blindt öfverlämna sig åt
polisen.

Ransakningshäkte ... offentlig ransakning ... skam,
nesa, fängelse. .. det var omöjligt att underkasta sig
dylikt, lika omöjligt som att lefva utan blod i ådrorna.

Men hvad skulle han då taga sig till — — han tyckte
sig se allt klarare, huru det blott fans en enda utväg
- - några sekunder af kval kanske — — men sedan
skulle allt, allt vara förbi.

Det var besynnerligt att denna tanke ej alls förskräckte
honom - - det föreföll honom ju nästan som en
njutning, en triumf öfver motgångarna att tänka den — —
och dock hade han, som alla andra, älskat lifvet så högt,
icke lifvets allvar och dess arbete, men dess fröjder, dess
njutningar och dess förgylda laster - - hur förfärligt
hade han icke många gånger tänkt sig att det skulle vara
att dö - - att lämna alltsammans af detta glittrande,
sjudande, onyttiga men tjusande - -

Kan värkligen en människa genom en enda händelse,
som inträffar, om den också är aldrig så fruktansvärd, 
under några korta ögonblick förlora all lifslust, all kärlek
till lifvet och dess solsken - - ?

För baron Vahlenstjerna kom tanken gå själfmord icke
blott som en befrielse från hans lifs förfärligaste situation,
den kom också åkande i fyrspann med ståtlig mundering,
om vi så få uttrycka oss - - den tilltalade hans fåfänga,
hans bördsstolthet. Han tyckte att det skulle bli en
»ärofull» afslutning på ett intensivt lefvadt lif, om han ägde
mod att sätta en revolverkula i pannan.

Därinne i hans skrifbord hade han en revolver
liggande, en präktig, grofpipig revolver. Han hade köpt den
en gång för många år sedan, då han sysselsatt sig med
målskjutning. Nu hade den legat där länge, utan att han
ens tänkt på den. Den var laddad, han visste det - -

Han gick i sitt skrifrum och lade fram den. Då han
tog uti den, kände han en frossbrytning, men efter en kort
stund kunde han betrakta den alldeles som man betraktar
en gammal kär vän.

Han började emellertid känna ett oemotståndligt
behof efter någonting stimulerande, någonting lifvande.

Sedan han kastat ett papper öfver revolvern tryckte
han på ringledningen, som ledde till betjentens rum.
Denne infann sig en half minut därefter.

»John», sade baronen med en uppsluppenhet, som
klingade som en dödsdömdes skämt strax innan han bestiger
schavotten, »skaffa mig några flaskor vin. Ser du, jag
vet egentligen icke hvilken sort, jag vill ha, och därför
får du taga en flaska af alla sorterna.»

Betjenten betraktade sin herre och husbonde med
nyfikna blickar. Han märkte allt för väl att inte allt var,
som det skulle vara. Baronens ansikte var gulblekt och
hans blick hade en onaturlig glans.

Medan betjenten var borta satt baronen och fingrade på
revolvern. Han hann emellertid att väl dölja den innan
John återkom. Denne hade händerna fulla af flaskor.

»Sätt dem därinne på ett bord», sade baronen och
nickade åt den stora salongen. Det föll honom in att han 

ville fira sin lilla solo-orgie, utan tvifvel den sista af det
slaget, i ett stort rum där han hade sitt praktfullaste
möblemang - - ett möblemang, som icke längre var hans,
utan hvilket han måst ge i pant för en skuld. Men nu
ett ögonblick var det åtminstone hans och han ville sitta
därinne.

När betjenten fullgjort befallningen, kastade baronen
fram helt apropå:

»Har det icke varit någon och sökt mig?»

»Nehej, - - väntar baron någon?»

»Ja, möjligen - -»

Han såg på John och försökte le, men det låg
någonting så hemskt däri att betjenten ryste, utan att veta
hvarför.

»Kommer det någon och frågar efter mig, så säg, att
jag inte är hemma.»

»Jaha - -»

»Låt mig nu vara ensam en stund - - >

Betjenten gick med dröjande steg. Sådan hade han
aldrig sett sin husbonde förr. Hvad betydde det
egentligen?

Så fort baronen blifvit ensam började han tömma de
uppkorkade vinbutäljerna. Han följde ett lika plötsligt
som raffineradt infall, då han lade revolvern bredvid
flaskorna, så att hans ögon hvarje ögonblick kunde falla på
den - vinflaskor, den stormande lifsglädjens
representanter - - revolvern, en representant för den svarta
döden.

Sedan gick han och låste hvarje dörr, som ledde till
rummet, där han befann sig, samt lät nycklarna sitta i.

När han företagit dessa dramatiska säkerhetsåtgärder,
slog han sig ned i den bekväma länstolen invid bordet
och började dricka ut det ena glaset efter det andra. Han
visste egentligen inte hvarför han drack, det skedde rent
mekaniskt. Det var åtminstone ett ögonblicks lindring
från kvalen, så länge han kände de alkoholstarka
dryckerna rinna ned för strupen.

Han tömde det ena glaset efter det andra. Tankarna
började allt mer att stå stilla. Han försjönk i ett slags
dåsande omedvetenhetstillstånd. Hvad som skulle ske, hvad
slut som den situation, i hvilken han nu befann sig, skulle
taga, det reflekterade han ej det minsta öfver. Han visste
egentligen ingenting annat än att han drack starka,
präktiga viner, som gaf en behaglig domning åt hjärnan och
värmde det blod, som nyss börjat kallna under intrycket
af en förfärlig fruktans dystra reflektioner.

Då och då föll blicken på revolvern. Han tog helt
nonchalant den i hand, spände hanen och lät den
försiktigt falla ned igen. Det såg ut som om han velat träna
sig, vänja sig vid en intim beröring, för att han sedan ej
skulle tveka, när det gälde på allvar — -

Närmare en timma förflöt på detta sätt - - han
skulle just föra ett stort glas champanj till läpparna, då
tamburklockan ringde — —

Baronen kastade hufvudet bakåt med en rörelse, som
uttryckte både undran och trotsig beslutsamhet, händerna
började att skälfva, så att han måste sätta ifrån sig
glaset, och ansiktets blekhet stegrades till en nyans i
askgrått.

Hvem var det? Han lyssnade med öronen så spända,
att han kunnat uppfånga en knappnåls fallande mot
golfmattan. Han kände, hur hjärtat dunkade i bröstkorgen.

Han hörde genom dörrarna då och då några enstaka,
aflägsna ljud af ett samtal. Det var betjenten, som
resonnerade med den eller de besökande. Hvilka kunde
det vara?

Han hörde en dörr, som från tamburen ledde till
rummet intill det, i hvilket han befann sig, öppnas - - och
nu hörde han orden, som uttalades, fullständigt tydligt.

»Vi gå icke förrän vi genomsökt våningen fullständigt
— — det är både vår plikt och vår rättighet», hörde han
en alldeles främmande röst säga.

Det var alltså den fruktade - - polisen - - det
kunde ej vara någon annan.

Kulan hade träffat tinningen. (Sid. 192).

»Herr baron gick nyss ut, det går ju an att komma
tillbaka i morgon», hörde han betjenten säga.

Han tyckte det var dumt sagt - - komma igen i
morgon - - det kunde han väl begripa, att de inte gingo
förrän de snokat igenom hvarje vrå - - han väntade
hvilket ögonblick som hälst, att de skulle taga i dörren
och finna den låst, med en nyckel sittande innanför.

Högra handens fingrar lågo lätt på revolverkolfven.
Venstra handen hade han utan att tänka därpå knutit
omkring en champanjeflaska. I denna ställning inväntande
han ett ryck på dörren.

En kraftig hand lades på dörrhandtaget — — den vred
om låset och drog i dörren - - den var låst - -

»För fan!» sade samma röst, som han hört förut.

»Hvarför är dörren låst?» frågade den vidare i barsk
ton.

Han hörde betjenten mumla någonting.

»Öppna dörren!»

Befallningen uttalades med en stämma, som fordrade
att ögonblickligen blifva åtlydd.

»Jag har ingen nyckel, den sitter ju i innanför»,
svarade betjenten tydligt, men med ett skrämdt och undergifvet
tonfall.

»Då spränga vi dörren», fortsatte polisrösten.

Baronen knäppte upp hanen - - ett svagt ljud af
knäppningen trängde ut i andra rummet - - de tre
männen, som stodo där, betjenten och de båda
detektiverna, sågo på hvarandra - - de båda sistnämda
tycktes fundera ett ögonblick, liksom om de voro tveksamma,
om de skulle sätta hotelsen i verket - - de förstodo att
det tilldrog sig någonting därinnanför, som kunde sluta
med en ödesdiger katastrof - - men de hade ingenting
annat att välja på — —

De hade fått befallning att häkta honom, som
naturligtvis fans där inne, och ville han inte ge sig nu, så
skulle han heller icke göra det senare — — de måste
fullfölja sitt beslut.
Baronen hörde, huru en hand grep ånyo ett kraftigt
tag i låshandtaget och huru ett par axlar trycktes mot de
eleganta dubbeldörrarna - -

Han höjde revolvern — —

Han såg förfärlig ut, ansiktet var hvitt som kritat
ögonen stodo vidöppna och blickade ut i rummet med ett
förfärande uttryck, hans kropp vred sig i stolen som en
mask, när man trampar på den - -

Han skulle aldrig öfverlämna sig lefvande i
polisernas händer, det var den orubbliga idé, som outplånligt
bränt sig in i hjärnan - - icke en sekund ägde han en
känsla af något annat - -

Och i själfva det ögonblicket, då han förstod att det
gälde, upplystes hans ansikte af en liten glimt af
tillfredsställelse - - det var liksom ett återsken af den
nyss tänkta tanken, att han gjorde någonting modigt
och ärofullt - - det spred ett visst skimmer öfver
dragen och förmildrade dess vansinnigt förtviflade
uttryck — —

Högra pekfingret hvilade på hanen - - med
venstra handen hade han instinktmessigt gripit om
revolverpipan, som var lyftad i jämnhöjd med tinningen - -
han kunde icke hålla revolvern uppe med en hand — —
allt hade skett på några sekunder - -

Dörren sviktade för det kraftiga trycket af
polismännens skuldror - - ett ögonblick till och den har
gifvit vika - - i samma stund det skedde, small ett
skott - -

De inrusande sågo hur baron Vahlenstjernas kropp
genomskakades af en ryckning, hvarefter armarna foro
ned och blefvo slappt hängande längs stolens sidor — —
från ett gapande hål på tinningen rann blod - -
revolvern hade varit af grof kaliber - - kulan
hade träffat tinningen och döden inträdt
ögonblickligen -- -

Lefvande kom baronen ej i polisens händer - -
han hade »räddat» sitt »namn» — — på bordet framför
honom stodo vinbutäljerna- - ett par af dem voro
tömda - - utan dem vet ingen, hur det hade gått.

Ty alkoholen är den makt, som kan i mänskobröst
för några ögonblick skapa det falska mod, som gör den
böjlige stark och den fege dödsföraktande.

*


ADERTONDE KAPITLET.

I natt var det spelklubb som vanligt hos Ninni Stern.
Det var omkring ett tiotal spelare, som samlats, bland
dem Brun. Spelet blef lika lifligt, som det nu för
tiden brukade, och värdinnan var fortfarande lika älskvärd
och strålande.

Hon hade nu, efter några aftnars triumfer på
varietéscenen, lyckats, åtminstone för stunden, fullständigt förjaga de
pinsamma intryck, som baronens ord hade gjort på henne.
Hon hade advocerat det dithän, att baronen själf funnit på
oförskämdheten för att retas med henne. Det där ryktet
fans icke - - hvem skulle våga sätta i gång något
dylikt utan ett enda faktiskt skäl - - icke skulle någon
vara så dum och inbilla sig, att hon behöfde skaffa sig
extra inkomster - - nog torde man inse att hon var
tillräckligt framstående för att åtnjuta en lön, på hvilken hon
kunde existera - -

Hon hade undrat mycket på, huruvida baronen skulle
infinna sig vidare. Hon var nästan öfvertygad om att
han skulle göra det, han var sannerligen inte blyg utaf
sig. Nå, inte skulle hon vara nog taktlös att precis visa
bort honom i de andra gästernas närvaro, men hon skulle
dock uppföra sig mot honom så, att han tydligt insåg,
hur litet han betydde för henne hädanefter. Och gjorde
han min af att vilja stanna efter de öfriga, så skulle han
vid gud få lära att känna, hvem han stungit hade — —

För hvarje ringning tänkte hon; det är han! Hon hade
aldrig sysselsatt sina tankar med honom så mycket som i
afton, men inte skedde det på grund af någon välvillig
stämning.

»Kommer inte baronen hit i afton heller?» frågade Brun
henne sakta vid ett tillfälle.

»Vet inte — — jag antager det», svarade hon kort

Brun såg förvånad på henne. Hade hon brutit med
honom? Hvem skulle bli hans efterträdare? Det var då
omöjligt att gissa på någon bestämd, ty hon var lika
förtjusande mot alla.

Vid tu-tiden kom en herre vid namn Billberg. Han
var prokurist i en större exportfirma och hade alltid
särdeles godt om pängar. Vahlenstjerna hade på sista tiden
varit åtskilligt intim med honom och, efter hvad det
påstods, pungslagit honom ganska betydligt.

Han hade knappt hunnit innanför dörren till spelsalen
för än han, efter att ha sett sig omkring, gaf till ett högt
utrop:

»Det måtte vara sannt!»

Ninni bleknade - - hvilket, hvilket? Gälde det henne.
Hon skyndade fram mot den kommande.

De spelande höllo upp ett ögonblick och riktade 
samstämmigt sina blickar mot prokuristen...

»Säg ut, för fan, hvad du menar!» ropade Brun.

»Har inte baron Vahlenstjerna varit här i afton?»

»Nej ...»

Det var Ninni, som svarade. Det gick en kall
rysning längs ryggen på henne. Hvad var det man
berättade? Hade han gjort sig något illa?

»Det var någon, som påstod, att han skjutit sig - -»

Det blef några ögonblicks tystnad - - ungefär en
sådan där tystnad, om hvilken man säger »att det går en
ängel genom rummet» - - och det gjorde så -- men
det var dödens ängel, som gick genom spelrummet i
varietésångerskan våning- -

Brun reste sig.

»Det kan inte vara sant», sade han.

Spelet upphörde af sig själft. En plågsam, obehaglig
förstämning började allt mer lägga sig öfver sällskapet,
alldeles som om en isig höstdimma trängt in genom dörren
ifrån det jäktande, växlande storstadslifvet därutanför.

»Vi kunna ju telefonera till polisen och höra efter»,
inföll en af gästerna.

»Ja, gör det!» uppmanade Ninni ifrigt.

Det kvinligt veka var ej fullständigt dödadt under
rofdjursnaturen. Hennes ansikte bar den yttersta färg af
blekhet och man hörde på röstens darrning hvilken
sinnesrörelse som brusade innanför.

Det var emellertid ej utan, att baronens själfmord,
oafsedt den kvinliga blödigheten, började att slå an på henne
åtskilligt. Hon tyckte det var riktigt duktigt gjort af
honom, det här. Sannerligen hon hade trott honom äga ett
dylikt mod — —

Hvad han skjutit sig för - - eller för hvem..? Det
låg ju så nära till hands att antaga, att han g]ort det för
hennes skull ... åh, hvilken oerhörd tillfredställelse att
tänka sig, att en man skjutit sig för hennes skull ... det var
en känsla, som hon inte känt förut ... men den värkade
som en stark morfininsprutning ... det bringade en
raffinerad njutning, detta medvetande ... hon växte några tum
i sina egna ögon ... hon kastade instinktivt en blick i
spegeln ... hon hade själf aldrig tyckt, att hon var så
vacker som i detta ögonblick.

Och att tänka sig att det just var baronen, som skulle
bli denne ... kanske inte den ende, men åtminstone den
förste ... det var nog många, som skrutit åtskilligt i den
vägen ... som orerat vidt och bredt om sina
själfmordsplaner inför henne, när de icke fingo sina önskningar 
uppfylda ... men det hade sedan visat sig, att alltsammans
bara var tomt sladder ...

Hon hade vid åtskilliga tillfällen så godt som önskat,
att någon skulle göra sig något illa för hennes skull...
åtminstone ett försök till själfmord...

Hon brann af nyfikenhet att få veta några detaljer om
denna intressanta händelse.

Hade han efterlämnat några bref, i hvilka hon var
nämd? Hur hade det gått till? Hvar hade det skett?

Genom telefoneringen till polisen fick man bekräftelse
på ryktet.

»Det är sant ... han har skjutit sig i eftermiddag»,
kom den, som telefonerat, in och rapporterade med dof
stämma.

Allas ögon riktades mot Olga. Det var hennes
älskare, som dödat sig - hon borde väl känna orsaken,
hvarför han fattat det olycksdigra beslutet; hon borde
kunna ge den besked, som allas nyfikenhet åstundade.

Man var äfven ytterst intresserad af att se, hur hon
skulle upptaga ryktets bekräftelse.

»Hvad var det där för sätt!» sade hon med en lätt
axelryckning och med minen af ett öfver en liten motgång
förargadt barn.»

Hennes första sinnesrörelse hade redan fullständigt
gett vika, hon försökte dölja den ofrivilliga glädje, hon
kände och hvilken hon för skam skull icke kunde låta
bryta ut, genom att uppträda förargad öfver baronens
handlingssätt. Man såg dock allt för tydligt, att
underrättelsen hvarken bringade henne smärta eller saknad.
Och inte blef sällskapet värst förvånadt däröfver, det var
ju allmänt bekant, att hon gett sig i armarna på baronen
blott för att öka sina inkomster - och att hon också på
ett grundligt sätt hjälpt till att ruinera honom.

»Hvad f-n kunde orsaken ha varit?» inföll Brun,
som just icke generade sig för ömtåliga ämnen.

Naturligtvis för att jag gett honom afsked, tänkte

Ninni ögonblickligen svara, men hon häjdade sig, innan
orden voro uttalade.

»Ja, jag vet inte!» sade hon helt ointresseradt.

»Dom påstår, att han haft alldeles förbaskadt dåliga
affärer på sista tiden», replikerade en af gästerna.

»Den som berättade saken för mig påstod sig ha hört
att han skulle ha förfalskat en större växel ... och att
det, just i dag blifvit upptäckt» ... framkastade
prokuristen.

»Åh fan!» utropade Brun med en sidoblick på Ninni.
»Var det en så prosaisk anledning ... stackars karl.»

Ninni förstod Bruns satir, hvilken han aldrig brydde
sig om att hålla tillbaka.

Denna utsago, äfven om den icke kunde tillmätas
någon bestämd giltighet, kom dock som en skopa kallt
vatten öfver henne. Var det för en växels skull, han skjutit
sig ...! De där pänningebekymmerna, som han våndat sig
för vid sitt sista besök, hade alltså varit värkliga... hans
prat om polisen måtte äfven ha haft någon grund ... men
hon hade svårt att slita sig från tanken, att haft dock
lålit fruktan för, att för alltid blifva bortvisad från henne,
ingå som det starkaste motivet... och så till råga på allt
kom den där spyflugan Brun och hånade den skjutne för
att indirekt komma åt henne ...

»Anledningen lär egentligen ingen annan känna än
han själf», sade hon med närvös otålighet.

»Naturligtvis inte», skyndade Brun sig att tillägga.

Han var i allmänhet så ängsligt rädd för att någon
fnurra på tråden skulle uppstå mellan Ninni och honom.

Efter att en stund diskuterat den sensationella
händelsen återgick man visserligen till spelet
- hasardspelarens ifver kan ju ingenting på jorden återhålla - men
någon liflighet blef det icke, och man slutade ovanligt
tidigt.

Baronen hade ju ändock varit den förnämste
stamkunden i spelhålan och någon liten hänsyn fick man väl
taga till hans olyckliga öde.

Brun, hvars närvösa fantasi genom den oafbrutna
spelkampens spänning var ytterst upphetsad, hade oaktadt sin
medfödda kallblodighet ej med lugn kunnat mottaga
underrättelsen om baronens själfmord. Ninni, som gaf akt
på honom, såg att han var ovanligt blek hela aftonen.

Skådespelarn kunde ej köra bort tanken, att det ändock
var han, som vid spelbordet intagit största delen af de
summor, som baronen förlorat. Själfmördarens skugga
förföljde honom på ett ytterst obehagligt sätt. Han tyckte
sig liksom i en vision se den olycklige mannen med
hålet efter en kula i tinningen sitta på en stol vid bordet
och med feberglänsande ögon söka infånga
pänningehögarna ...

Det var Brun, som otåligt yrkade på att spelet skulle
sluta tidigare än vanligt ... han måste i sällskap med
några vackra kvinnor försöka att drifva bort sina
obehagliga fantasier.

»Är du ledsen?» frågade han Ninni ironiskt, när han
tog afsked. Cynismen måste ändå sticka fram ibland.

Ninni vände honom ryggen utan att svara. Hoppet
om att det förnämligast var för hennes skull, som
baronen tagit lifvet af sig, ingaf henne ännu en smula
högtidliga känslor, hvilka gjorde henne indisponerad för
skämt.

Hon gick in i sängkammaren och slängde dörren igen
efter sig, innan hon ens brytt sig om att taga godnatt af
alla spelgästerna.

Hon ref af sig kläderna i en förfärlig brådska - -
hon kände ett behof af att krypa ned under täcket och
gömma sig - -

Den plötsliga underrättelsen om baronens själfmord
började nu, sedan hon blifvit ensam, att värka i högsta
grad obehagligt. Det upprörde hennes fantasi till det
yttersta och letade fram hvarenda vek känsla, som ännu
hvilade på botten af hennes befläckade själ — —

Hon knep ihop ögonlocken - - hon tyckte att hon
såg blodfläckar öfverallt - - hvar hade han skjutit sig
på kroppen - - i tinningen eller i bröstet - - ?

Och det dök upp med oemotståndlig makt några
händelser från hennes förflutna lif — — blodfläcken på
mattan i den våning, som grefve Reiers inredt åt henne
- - Julius Wilmers blod - - öfverallt på den mörka
sängkammarmattan tyckte hon, att det var blodstänk — —

Men starkast af allt trängde sig dock på henne
minnet af fadren - - det var länge, mycket länge sedan hon
egnat honom en tanke - - men så tydligt hon såg
honom i kväll - - där han legat utsträckt på golfvet
nedanför sitt skrifbord - - och hon hade sett blodet rinna
från tinningen, och hon hade kastat sig öfver den liflösa
kroppen — — det var som det hade skett igår, hur
tydligt hon såg hvarje liten detalj — —

Hon började att frysa — — nattlampan brann ännu
och svepte rummet i en blek halfdager - - öfverallt
mellan möblerna såg hon figurer röra sig så fort hon slog
upp ögonen - - det var som om hon varit drucken, och
dock hade hon tillsammantaget icke druckit ur ett helt
glas champanj på hela kvällen - -

Det var förfärligt att ligga ensam, och i den stora,
breda sängen - - hon måste skaffa sig något
sällskap - -

Om hon skulle ropa på tjänstflickan - - om hon
skulle bedja henne komma och lägga sig bredvid på det
stora tomrummet i sängen - - hon skulle knappt gå in
därpå — — den dygdiga flickan - hon var väl dygdig,
hennes utsväfvande matmor hade då åtminstone aldrig
märkt något annat? - skulle säkert draga sig för att
ligga där - -

Att ligga bredvid ett fruntimmer - - det var då ett
oskyldigt påhitt - - Ninni drog på munnen midt i sin
bedröfvelse - - ja, det var visst det enda sättet att få
något sällskap - - och ensam kunde hon icke ligga längre,
det var omöjligt — —

Hon måste åtminstone ha ljus!

Hon ringde på klockan till köket.

Jenny kom inspringande barfota och i lintyget, endast
med en underkjol kastad öfver benen. Hon trodde att
fröken blifvit häftigt sjuk, eftersom hon ringde så hårdt.
Hennes uppsyn förrådde den största oro.

Det var en befrielse för Ninni när tjänsteflickan trädde
inom dörren, så att hon åtminstone fick se ett mänskligt
ansikte. Det var riktigt njutningsrikt att våga slå opp
ögonen ordentligt.

»Tänd ett par lampor och bär in dem hit!» befalde Ninni.

»Så här dags...?» tog sig tjänsteflickan friheten att
infalla.

»Gör som jag säger!» afbröt Ninni argt.

Snart strålade sängkammaren i stark belysning.

Utan att ens fråga, om hon skulle uträtta någonting
mer, gick Jenny ut i köket igen och försvann.

Och lika godt kunde det vara, tyckte Ninni. Hon
ville ej ha henne till sällskap. Hon hade fått riktigt
afsmak för henne, när hon sett henne gå i sin skrynkliga
underkjol, sitt rufsiga hår och med sin sömniga min ...

Men något sällskap måste hon ha - - nu när det
blifvit ljust och gladt, såg hon icke längre några
skuggfigurer smyga sig bland möblerna - - men hvarje
behof af att sofva hade fullständigt flytt sin kos, liksom
hvarje spår af trötthet - - hon måste ha någon att tala
med - - hälst ville hon höra en manlig stämma - -
det var länge sedan, hon känt sig så disponerad för att
vara glad, att skämta och skratta och smekas — — 
värkligt disponerad, utan ansträngning och utan några
biafsikter - -

Och så, att vid ett sådant sällsynt tillfälle stå utan
det sällskap, hon så gärna önskade - - hon måste då
riktigt grundligt gapskratta — — hon, en f. d.
prostituerad, en berömd varietédam, en kurtisan af första
ordningen, hvars gunst alla möjliga rika och eleganta snobbar
slogos om, en ung vacker flicka med de friaste
grundsatser i sedlighetsfrågan - - en sådan behöfva anstränga
sig för att uppfinna något sätt att skaffa en s. k. karl -
- - det är då för lustiga situationer, man kan komma i
understundom - -

Ninni måste skratta - - hon skrattade så att hela
den fina lilla kroppen skakade - - och detta skratt, det
kom då som en den behagligaste reaktion på de dystra
grubblerierna.

Ja - - här kunde hon då inte bli liggande
ensam -- -

Om hon skulle våga sig ned på gatan - - ?
Östermalms gator äro nu inte några allmänna stråkvägar och
stå därför ganska folktomma om nätterna. Men alltid
skulle hon träffa på någon - - en löjtnant eller en
kontorist - - kanske bara en snyggt klädd arbetare - -
nåja, det gjorde detsamma - - hon ville ju egentligen
bara prata och skämta en smula, promenera några gator
i hans sällskap och sedan gå hem och lägga sig igen.
Hon skulle nog somna betydligt lättare, när hon fått
motionera sig litet i den kyliga nattluften.

Hon sprang upp ur sängen och började att kasta på
sig kläderna - - de voro visserligen litet för eleganta
att vandra på gatorna med om nätterna, men det kunde
ingen hjälpa.

Om hon skulle bli igenkänd - - ? Antagligen. Hela
Stockholm kände väl Ninni Stern.

Om hon skulle bli utsatt för några obehagligheter — —?

Om någon poliskonstapel skulle infånga henne - -
eller hon skulle bli utsatt för närgångheter af någon
drucken - - ? Nåja, Ninni Stern hade väl nog lefnadsvett och
nog skinn på näsan att kunna slå sig igenom äfven den
krångligaste situation.

Hon klädde sig visserligen mycket hastigt, men
nedlade ändock en viss omsorg på sin toalett - - hon
brände luggen, tuschade ögonbrynen och pudrade sig en
smula.

Hon brydde sig icke om att säga ett ord åt
tjänsteflickan. Hon smög sig ut genom dörrarna tyst och 
försiktigt som en tjuf. Hon släckte ingen af lamporna - -
det visste ingen, om hon inte kunde ha sällskap med sig
- - det berodde på omständigheterna — — och då kunde
det vara roligt att imponera - -

Snart stod hon på trottoaren. Det fans icke snö på
gatorna, men senvinterns höstliknande mörker låg öfver
dem.

Klockan kunde vara omkring tre på morgonen. I
gathörnen brann en ensam lykta med sitt gula sken. Gatan
tedde sig ödslig och folktom, men hon såg några skuggor
skymta och hörde steg från olika håll.

Hon stod ännu kvar utanför huset, där hon bodde.
Hon kunde icke draga sig till minnes, att hon någonsin
förut befunnit sig ensam på en gata vid denna tid på
dygnet. På senare tiden hade hon åkt i droska och under
den period, då hon var allmän, hade hon aldrig behöft gå
ut om nätterna för att skaffa sig förtjänst. Hon hade
varit tillräckligt vacker för att kunderna skulle komma ändå.

Hon stod i val och kval, åt hvilket håll hon skulle
gå. Hon ville gå ditåt, där hon kunde träffa på folk.

Med långsamma steg började hon att spatsera framåt.
Utan att ha mött en enda lefvande själ, befann hon sig
efter en tio minuters promenad på Karlavägens trottoar,
där hon blef stående i ett hörn, nyfiket späjande åt alla
håll.

Så hörde hon plötsligt ljudet af steg alldeles bakom
sig. Hon kände riktig hjärtklappning. Hvem kunde det
vara? Hon vände sig häftigt om.

Det var en arbetsklädd person. Kanten af en blå blus
stack upp kring halsen ofvanför den grofva
vinteröfverrockens slitna sammetskrage. På hufvudet hade han en
låg svart hatt, hvars utseende tydligt tillkännagaf att den
tillhörde värkstads- eller fabriksdräkten.

Ninni uppfattade naturligtvis genast mannens
egenskap af kroppsarbetare. I första ögonblicket ämnade hon
utan betänkande gå åt sidan och vända, honom ryggen
men den hastiga blick, som hon egnade honom, föll äfven
på hans ansikte...

Det var en riktigt vacker gosse. Han kunde vara
omkring tjugotvå år. Han hade små mörkbruna,
välformade mustacher, ett lockigt hår, som stod långt utanför
hatten, och intelligenta mörkblå ögon. Han var en
nordisk typ med käcka, regelbundna drag.

Hans utseende, som hon tydligt observerade i
halfdunklet, slog an på Ninni så starkt, att hon helt och
hållet glömde det motbjudande, som den blåa blusen och de
fläckiga kläderna naturligtvis måste ingifva den eleganta,
parfymerade och i lyxlefnad bortskämda
varietésångerskan.

Hon stod alldeles stilla, midt framför honom, och
riktade under ett småleende blicken från sina stora, vackra
ögon rakt på hans ansikte.

Den unge arbetaren blef synbarligen helt förvirrad.
Han hade sett hennes figur afteckna sig på afstånd och
gått emot henne i tanke att hon var en vanlig »så'n
där».

Men den skepnad, i hvilken hon framstod för honom,
gjorde på honom samma intryck som om hon sett en
fédrottning uppstiga ur marken uti nattdunklet. Hennes
smärta, fina kropp var höljd i en dräkt, som skarpt
vittnade om en dyrbar, gedigen elegans och en raffineradt
utbildad smak. Och under den nobla, präktiga skinnhatten
fans ett ansikte, som med sin hvita hud och sin formsköna
drag tycktes honom vara det härligaste, det skönaste,
han någonsin skådat - -

Och så dessa beundransvärda ögon, hvilkas på samma
gång skälmska som heta blickar svepte honom i en
bengalisk eldsky ... Den unge mannen blef förvirrad,
bländad ... Han stod som fastnaglad vid marken, blodet steg
i varma vågor mot hufvudet och han såg med en
dyrkansfull, ödmjuk blick på detta lilla söta ansikte, hvilkets ögon
magnetiserade hela hans själ ...                                      

Ninni märkte tydligt, hvilket oerhördt starkt intryck,
hon gjorde på honom. Hon såg hur han andligen knäföll
inför henne, tillbedjande henne som katoliken tillbeder
madonnan, och hon fick därutaf ännu större intresse för
honom. Denna naiva, oskrymtade beundran från en
kroppsarbetets son tilltalade henne ofantligt. Han hade
naturligtvis haft sina små kärleksäfventyr med kvinnor ur sin
klass, men han liknade icke de fjärilsfladdrande
kurtisörer ur rikedomens och bildningens värld, som hon
hitintills skänkt sin gunst. Han skulle säkert hvarken äga
deras smidiga sätt eller korrekta ton, liksom ej heller deras
blasserade smak, men i stället uppträda med något öppet,
något otympligt och en smula grofhugget, som hon tyckte i
detta ögonblick skulle vara henne ofantligt angenämt. Hon
kände sig åtskilligt trött på alla dessa belefvade och
gentila »gentlemän», bland hvilka hon hitintills umgåtts, och
det skulle värka som en frisk luftström in i ett kvaft rum,
om hon fick upplefva ett litet kärleksäfventyr med en man
af ett annat slag. Naturligtvis ett mycket kort
äfventyr ...

Härtill kom, att den unge mannen såg ovanligt bra
och treflig ut samt att hon just nu behöfde någonting
värkligt nytt att tänka på för att förjaga det obehagliga
intrycket af baronens själfmord ...

Hvarför skulle hon inte gripa tillfället i flykten? På
ett sätt, som sannerligen icke saknade en viss prägel af
romantik, hade hon sammanträffat med denne blusklädde
unge man, och det skulle varit idiotiskt att icke försöka
på, hvad nöje hon kunde hafva af en dylik bekantskap.

»Hvart skall Ni gå?» frågade hon.

Det var den mest profana fråga, hon kunde ta fram
för att åtminstone få ett samtal i gång. Åh, hvad hon var
nyfiken att få höra, hurudan röst han hade och hur han
skulle svara henne - -

Den unge mannen hörde hennes fråga. Och makten
af hennes stämma stegrade den trolldom, hon utöfvade
på honom.

Hvad han tyckte, att hennes, fina, musikaliska röst
smekte hans öra - - Hvem var hon, denna underliga
ljufva kvinna, som mött honom midt på gatan å en tid på
dygnet, då endast slarfklädda gatnymfer af fjärde eller
femte klass bruka stryka längs väggarna och tillropa
karlarna fula ord med skrofliga röster.

Men att hon tilltalade honom först! Det väckte hans
förvåning, och en misstanke på något, som han ej trott
förut.

Hjärtat stod honom i halsgropen, då han skulle svara,
så upprörd var han af varma känslor och sinnlig
berusning.

»Jag skall gå hem - - och Ni?»

Hans röst var inte ful. Det låg någonting medfödt
intelligent uti den. Och den ägde en viss djärf säkerhet,
trots hans sinnesstämning.

Från Ninnis, den förfinade kurtisanen, synpunkt ägde
hans röst en nyans af råhet, medtagen från fabriken eller
värkstadens atmosfär, men det var ju någonting dylikt hon
önskade - - hon hade visst inte väntat att han skulle
vara någon förklädd prins.

Som svar på den fråga, han inlagt i sista delen af sitt
svar, kunde hon icke återhålla ett hjärtligt skratt.

»Jag? — —»

Hur skulle hon fortsätta?

»Jag skall också gå och hem lägga mig», tillade
hon hastigt.

Därpå följde ett nytt klingande skratt. Hon tyckte
att deras frågor och svar voro så utomordentligt
enfaldiga.

Den unge mannen hade icke blifvit så litet förlägen
vid hennes upprepade skrattutbrott. Hvad skrattade hon
åt egentligen? Såg han dum ut? Jaså, hon gjorde, den
eleganta »flickan» - ty det var naturligtvis en sådan! --
narr af honom, den simple arbetaren. Nå, då skulle han
visa att han icke var någon tafatt bonddräng! Och detta
beslut ryckte honom till en stor del ur den förtrollning,
åt hvilken han först hemfallit.

»Nå, då går jag med er — —», sade han brutalt
framfusigt och bjöd till att lägga armen om lifvet på henne
- - sin fläckiga öfverrocksärm kring hennes eleganta,
mörkröda, pälsbrämade supékappa - -

Olga stod stilla.

Hon hade ingen lust att draga sig undan. Hon kände
en lätt tryckning om lifvet af hans arm. Om han skulle
försöka att ge henne en kyss också, midt på gatan? Hon
väntade sig just någonting dylikt — — Med en
instinktiv viljerörelse riktade hon ögonen mot hans mustascher
- - de voro riktigt snygga.

»Gör Ni det — —? Hvem har gett er lof därtill?»
frågade hon helt skämtsamt.

Den unge blusmannen blef åter helt förbryllad. Han
hade väntat, att den eleganta damen skulle göra ett
energiskt motstånd, när han gick henne så nära inpå lifvet,
att hon såg hans klädsel — — men i stället visade hon
honom en allt längre och längre gående förtrolighet.

»Ni ...?» svarade han henne och mötte djärft den
frågande blick, hon gaf honom.

»Hur mycket betalar Ni?» frågade hon med en
allvarligt spelad min.

Hon ville drifva litet med honom. Men han fann sig
bättre än hon väntat.

»Vill Ni ha betalning då?» svarade han, »jag tror det
knappt.»

»Hur så? Har Ni träffat några andra damer ute så
här dags?»

»Nå, det kan väl hända! Det finns, min själ — —?»

»Hvad vill Ni säga?» afbröt hon honom spetsigt.

»Ja, ingenting», återtog han, en smula rodnande. Han
förstod, att han uttryckt sig dumt.

»Om Ni så vill, kan Ni få följa med mig hem och
dricka ett glas vin, men några andra favörer lofvar jag
inte.»

»Ah, har man kommit så långt, så ...»

»Ni är då inte vidare tacksam!»

»Det är rasande, hvad Ni är söt!»

Det låg värkligen en oförstäld beundran i hans ord.

»Har Ni först märkt det nu, sedan jag lofvat bjuda
på vin?»

»Ni tycks gärna vilja skoja med mig — —»

»Tycker Ni?>

»Ja, det ser så ut!»

»Något roligt skall man väl göra sig här i
jämmerdalen!»

»Det har Ni tusan så rätt i», sade han muntert, »kom
nu, så gå vi hem till er!»

»Har Ni mycket brådtom?» frågade hon ironiskt.

»Vid den här tiden bör man väl inte stå på
gatorna - -»

»Hvad heter Ni?» frågade hon plötsligt, i det hon
började gå tillbaka samma väg, hon nyss passerat. Han gick
också med, hållande sig ett par steg från hennes sida.

»Hvarför vill Ni veta det?» gaf han till svar.

»Det roar mig - -»

»Säger Ni mig också, hvad Ni heter?»

»Jag? - - Jag heter Ninni Stern.»

Han vände sig åt henne och betraktade hela hennes
gestalt med en forskande blick. Ninni Stern kände han
nog till - - han hade till och med ett par
söndagskvällar varit och hört henne sjunga - - besynnerligt att
han inte känt igen henne - - man blir också så olika
på varietétribunen mot i lifvet annars- - men var hon
värkligen så vacker äfven utom scenen? - - Han borde
väl kommit att tänka på henne.

»Mig har Ni väl hört talas om?» fortsatte Ninni med
ett visst skälmskt tonfall, då han ingenting sade.

»Ja - - naturligtvis - -»

»Och Ni är väl inte rädd för mig - - »

»Rädd? - - Hur kan Ni tänka något dylikt - - »

I det samma mötte de en poliskonstapel, som 
spatserade på trottoaren, i långsam takt dragande benen efter
sig. Konstapeln stannade och fixerade de båda personerna
med en intensitet som om han funderade på att sluka dem
lefvande.

Stockholms patrullerande poliskonstaplar ha i
allmänhet en sällsynt förmåga att på ett närgånget sätt kunna
fixera folk, som går förbi dem på gatan. Denna
nyfikenhet var emellertid i detta ögonblick mera förklarlig och
naturlig, ty för det första var det ju på en för
promenader olämplig tid på dygnet och för det andra var det ju
mycket egendomligt att se en så elegant dam och en
arbetsklädd person spatsera tillsammans i förtroligt samtal.

»Om Ni varit ensam, hade poliskonstapeln nog lagt
vantarna på er», sade Ninnis kavaljer.

»Tror Ni det?» svarade hon.

»Polisen tar ju flickorna så här sent»  -  -

Det var nära att Ninni blifvit ond och i den högsta
uppbrusning vändt honom ryggen. Men så erinrade hon
sig genast, att hon icke fick begära för mycken artighet
utaf honom. Dels var han ju icke salongsbildad och dels
såg det ju egendomligt ut, att hon kommit så där och rent
ut utbjudit sitt sällskap.

»Men, hör Ni, jag är ingen 'flicka'» - - sade hon i
gemytlig ton.

»Men Ni frågade ju, om jag betalar bra», fann han sig
genast med.

Det var sannt. Han slog henne med hennes egna ord.

»Det skämtade jag», svarade hon trovärdigt.

Hon tänkte att han skulle visa glädje öfver det, men
det syntes han ej göra.

»Såå - -», svarade han endast, utan någon
öfverraskning.

 De hade nu hunnit till hennes port. Hon sprang utan
vidare upp för trappan och låste opp den tunga ekdörren.
Hon var fast besluten att låta honom följa med. Han
behagade henne genom sitt utseende och sitt sätt, och hon
skulle nog fördraga hans arbetskläder.

Han stod därnere på gatan och hon stod uppe på
trappan vid porten.

»Går Ni med?» frågade hon.

»Naturligtvis - - såvida jag får», svarade han.

»Jag har ju sagt det hela tiden», inföll hon otåligt.

»Men nog kan Ni få bättre sällskap, om Ni vill», sade
han, »jag tviflar på, att Ni menar allvar.»

En glimt af otålighet syntes i hennes ögon. Men hon
öfvervann det.

»Bättre ... men inte trefligare ...»

Hon lutade sig framåt, sträckte handen fram emot
honom och lät sina präktiga ögon spela, så att de tindrade
i mörkret.

»Seså ... kom nu... och schåpa er inte», fortsatte
hon.

I ett enda språng var han uppe på trappan bredvid
henne ...

När de kommo in i salen, stodo spelborden ännu kvar,
midt på golfvet utan någon ordning. Kortlapparna lågo
på borden huller om buller. På ett bord bredvid med en
tjock elegant duk stodo flera tömda vinbuteljer...

Ninnis gäst såg sig förvånad omkring.

»Här har varit ett litet spelparti i natt», sade
varietésångerskan.

När hon öppnade dörren till sängkammaren slog det
starka ljuset emot dem. Den unge arbetaren, som
egentligen aldrig varit inne i så eleganta rum som dessa,
ryggade bländad tillbaka.

På Ninni gjorde hans lika öfverraskade som
intresserade uppträdande ett egendomligt djupt intryck. Hon
firade en liten triumf, och icke så liten. Det var en af de
mäst opåtänkta njutningar hon fick erfara uti att visa
sin lyx och sin prakt för en folkets son, som kom från
arbetarklassens enkla bostäder.

Han hade naturligtvis tagit af sig öfverrocken i
tamburen. Tröjan därunder var betydligt snyggare, den var
påtagligen en sådan, som ej varit med under arbetet.

Hans skor, som trampade på de eleganta mattorna, voro
dock stora och grofva. 

Hurudana underkläder har han och är hans kropp
snygg - -? Det var en tanke, som oupphörligt förföljde
Ninni. Så fort hon kunde, utan att han allt för mycket
märkte det, fäste hon blicken skarpt på hans hals och
händer - - de voro värkligen rena - - och händerna
öfverraskande hvita, om också litet grofhudade.

»Stig på!» ropade hon, när hon såg, att han drog sig
att gå in i sängkammaren.

Han gick dit in. Han såg den stora sängen och den
stora spegeln och de stora lamporna och de frivola
taflorna och all den raffinerade lyxen och prakten, och hvarje
atom i hans sinnen kom i våldsam revolution, och han
visste ej hvad han gjorde.

Men han tyckte det var så kvaft därinne ... han drog
ett djupt andetag, liksom han hade svårt för att andas och
sökte efter frisk luft ...

»Suckade Ni?» frågade Ninni, som iakttog honom med
stigande tillfredställelse.

Han vände blicken mot henne.

Hvad hon var skön i denna starka belysning och i
denna praktfulla omgifning, till och med skönare än han
funnit henne på gatan!

Med ett grepp, som nog blef något otympligt, men
som ägde en roflysten vildhet kastade han sina armar om
hennes hals och kysste henne upprepade gånger på
ansiktet, hvart det träffade.

Hon lät honom hållas. Hon återgäldade ej hans
lidelsefulla utbrott, hon lät armarna hänga slaka längs
sidorna och återgäldade ej hans kyssar. Men hon tillät
honom att göra med sig som han behagade och visade sig
ej det minsta afvisande. Hennes triumf blef fullständig ...
hon såg, huru hela hans själ upplöste sig i ett rökoffer
till hennes ära ... han dyrkade henne som ett högre
väsen ... det var så hon ville ha det.

— — —

På förmiddagen knackade städerskan på dörren till
sängkammaren, som hon brukade.

»Stig på!» ropade Olga, som vaknat för en stund
sedan.

»Nej - -» hörde pigan en karlröst säga. Den lät
som om dess innehafvare varit blyg.

Detta gjorde naturligtvis att Jenny steg på ännu
raskare. Rösten kände hon inte igen. Den tillhörde icke
någon af de mera bemärkte spelgästerna. Hon blef ytterst
nyfiken.

Då hon kom innanför dörren såg hon ett karlansikte
hastigt försvinna under täcket, som drogs upp af ett par
händer, hvilka icke voro Ninnis. På en stol såg hon en
del karlkläder ligga vårdslöst kastade och bland dem -
skulle hon tro sina ögon? - en blå och fläckig
arbetsblus.

»Jag har sällskap», sade Ninni skrattande, »skynda
dig och sätt på kaffe!»

»Det är redan färdigt, fröken!»

»Nå det är bra, då kan du gå efter ett par koppar!»

— — —

Vid middagstiden gick han.

När han skildes vid Ninni, såg han tydligt, att hon
helt och hållet förändrat sätt mot honom. När han fått
på sig sina simpla kläder, såg han, att hon nästan kände
förskräckelse för honom. Han hade också själf så svårt
att finna sig, att han bara önskade komma därifrån.

Nattens mystiska stämning hade flytt sin kos, hon var
den eleganta världsdamen och han den tafatte
kroppsarbetaren, mellan hvilka ett stort svalg var befäst.

Hon följde honom till dörren och tog afsked afmätt
och kallt, nästan med en smula förakt.

Han bugade sig så artigt han kunde och stammade
några osammanhängande tacksamhetsord.

Hon bad honom icke komma tillbaka — — hon kände
icke den minsta lust att vidare träffa honom - - när
han gick, var han fullt medveten om, att det var både

»Går ni med?» frågade han. (Sid. 210)

första  och sista gången han genom en outgrundlig slump
stigit innanför den ryktbara Ninni Sterns tröskel.

»Skulle den där möjligen komma tillbaka någon gång
och fråga efter mig, så säg att jag inte är hemma», sade
Ninni åt tjänsteflickan, när hon blifvit ensam.

»Hur kan fröken taga emot dylikt folk!» svarade
Jenny och gjorde en föraktlig grimas.

»Ja låt oss inte tala därom vidare, och kom ihåg, att
det här stannar oss emellan», befalde Ninni strängt.

»Naturligtvis, fröken - -»

Ninni återsåg honom aldrig mera. Hon hade
tillfredstält en nyck, det var alltihop. Han var både för fattig
och för simpel för att hon vid nyktrare eftertanke skulle kunna
skänka honom aldrig så litet af sin ynnest. Hans sätt och
personlighet föreföllo henne sedan långt klumpigare och
simplare än de gjort under de timmar, hon gifvit sig åt
honom. Några dagar därefter hade hon redan glömt
hans namn, fastän han upprepade gånger sagt det åt
henne.

Det var någon i Ninni Sterns omgifning, som hade
lagt märke till att en ung person ur arbetsklassen ibland om
kvällarna och förnätterna strök förbi huset, där Ninni
bodde. Han gick upprepade gånger fram och tillbaka och
såg uppåt fönstren. Det var nästan ett smärtsamt uttryck,
som legat öfver hans ansikte.

När det inrapporterats för Ninni, hade hon vårdslöst
ryckt på axlarna och sagt:

»Jo, man har sina beundrare.»

Om Ninni kommit i håg hans ansikte, skulle hon
också lagt märke till, att en person, som den ena kvällen
efter den andra uppsökte ett bord långt framme vid
estraden och oafbrutet stirrade henne i ansiktet, då hon
uppträdde, var samme unge man, som hon en gång
uppsnappat på gatan och hvilken tillbrakt ett halft dygn i hennes
budouar - -
Men den efterhängsne beundraren var död för
henne — —

Som ett besök i en fédrottnings trollslott framstod
för honom i minnets belysning de ögonblick då han varit
»konung för en - natt».

*


NITTONDE KAPITLET.

Baronens död invärkade icke det minsta på Ninnis
förhållanden, således ej heller på hasardspelen i hennes
rum. Dessa fortsattes lika regelbundet och lika
intensivt.

Till dess hon beslöt sig för att sätta någon annan i
baronens ställe, fick hon betala sin hyra själf, det var
alltsammans. Och det kunde hon godt stå ut med, ty
hennes del i spelinkomsterna hade varit särdeles storartad
på sista tiden.

Det luxiösa möblemang, som baronen bekostat åt
henne, kunde ingen taga ifrån henne. Hon hade nog
haft i friskt minne hur snöpligt hon blifvit bortkörd från
grefvens våning och därför hade hon varit förståndig att
tillförsäkra sig själf om den fullständiga eganderätten.

Hon hade i allt varit mycket beräknande under det
sista året.

— — —

I natt är det »fullt hus» hos Ninni.
Man hade flyttat två bord intill hvarandra och hvarje
linie af bordskanterna är disponerad af ifriga spelare.

I ena ändan har Brun sin plats. Han sitter där lugn
och säker, med en segerherres själfmedvetna uttryck i
ansiktet. Hans svarta ögon glänsa af iakttagelse och
vinningslystnad. Hans bud äro bestämda och säkra och på
hans händer, som så vant handtera de små hala
kortlapparna, märkes icke den minsta darrning, antingen han
drager åt sig en sedelhög - hvilket är det vanligaste -
eller han skjuter ifrån sig en dylik.

Ninni är vid briljant humör i afton. Hennes
konversation flyter lättare och behagligare än någonsin, hennes
ögonkast värka som elektriska stötar, och hon för sig med
en hållning som om hon vore en prinsessa i kretsen af
sin uppvaktning. I afton är hon så nöjd och belåten, i
afton hade spelet gått intensivare än vanligt och i afton
hade det förstående meddelandet mellan henne och Brun
gått ledigare och säkrare än någonsin.

Men är Brun lugn och ogenerad, så kan man icke
säga detta om de öfriga spelarna. De ha nästan alla
smittats af ett till vanvett gränsande spelraseri. Svettpärlorna
glänsa på deras pannor, fingrarna skälfva af närvösa
rörelser och ögonen suga sig fast vid kortens brokiga färger.

Prokuristen Billberg - han, som först kommit med
underrättelsen om Vahlenstjernas själfmord - var också
med i natt. Det var en medelålders man med ett mindre
tilltalande utseende. Hans ansikte var slätrakadt samt
groft och pussigt. Hans uppträdande ingaf ingen sympati.
Han var beryktad för sin fåfänga och för sin
grofkornighet. Hans svaghet att vilja umgås med »fint» folk hade
kostat honom vackra slantar, och han hade haft många
»vänner», hvilka i likhet med baronen ekonomiskt ockrat
på den nedlåtande vänskap, de skänkte honom. Det låg
någonting uppblåst öfver hela hans välfödda gestalt, och
han hade till specialitet att söka göra sig kvick med
tvetydiga anekdoter.

Han brukade alltid uppträda med en viss bornerad
gemytlighet och detta äfven vid spelbordet. Om han än
förlorade aldrig så mycket - och det gjorde han oftast med 
besked - så låg dock alltid ett robust löje öfver hans
pussiga anlete och han kunde berätta en mustig
demimondhistoria ögonblicket efter att han förlorat några hundra
kronor på ett misslyckadt bud.

Alla lade märke till att prokuristen i afton var
allvarligare än någonsin förut. Man hade icke hört ett enda
bullrande, egenkärt skratt och man hade icke i Ninnis
närvaro fått mysa vid en enda ekivåk historia.

Den, som gifvit närmare akt på honom, skalle ha
funnit, att den tjocke prokuristen hela kvällen satt och
kisade med sina små grå ögon, alldeles som om han velat
undersöka eller gifva akt på någonting. Och man skulle
äfven funnit, att hans ögon ibland fingo ett stickande och
lömskt uttryck, som om han bakifrån lurat på något rof.

Ninni hade icke förrän möjligen under den sista
halftimman egnat honom någon vidare uppmärksamhet.
Han var en af de personer, som ingaf henne en instinktiv
afsky genom sitt utseende och sitt ovårdade sätt. Hon
hade aldrig visat honom det, ty han var en af hennes
bästa gäster, men hon måste lägga starkt band på sig för
att kunna vara lika älskvärd och intagande mot honom,
som hon var mot alla de andra.

Men, som sagdt, sedan spelpartiet fortgått i omkring
fyra timmar - mellan fyra och en half och fem timmar
var den ordinarie »sessionstiden» - hade Olga börjat
känna på sig, att det var någon, som egnade henne en
slags uppmärksamhet, som föreföll litet närgången. Och
hennes iakttagelse hade riktat hennes blickar mot
Billberg ... Ja visst, hon misstog sig inte ... han satt
värkligen och följde henne med blickar, som kommo henne
att rysa.

Åh, hon visste nog, hvad det låg i dessa roflystna
tigerblickar, men inte hade hon förut anat att det fans
någonting så starkt och vildt inom honom, som dessa
ögonkast tycktes tillkännage.

Han ville bli hennes älskare - - han som alla de
andra. Han hade gjort henne de mäst lysande förslag,
han hade tiggt och bedt, han hade gycklat fram sina
önskningar. Hon hade inte precis afvisat honom, ty då var
hon rädd, att han skulle alldeles försvinna, men hon hade
förmått att så smidigt vrida sig undan honom, att han inte
ens fått kyssa hennes hand med sina köttiga, plumpa
läppar.

Ty hon afskydde honom. Hon kände avesion bara
för att taga honom i hand — — och att bli hans
älskarinna, nej inte för något pris i världen - -

Det hade händt, att hon, när han suttit vid
skrifbordet, betraktat honom i smyg och att hon lekt med sig själf
genom att göra åtskilliga realistiska reflektioner. Hon
tänkte sig, hur han skulle taga sig ut i nattdräkt, denne
uppsvälde, klumpige och rödfnasige herre - - usch,
det blefve också en sängkamrat - - hon ville knappt
taga i honom med tång — — det var då den siste, hon
öfverlämnade sig åt - - förr skulle hon taga den där
långe och magre gardeskapten, som brukade sitta midt
emot vid spelbordet - - och hvilken hade en kropp som
en humlestång, en kroknäsa som en papegojenäbb och
hvilken ständigt visade sina smala gula framtänder ända
upp till roten - - prokuristen var, med ett ord, enligt
hennes mening den otrefligaste af hela sällskapet.

Han satt och betraktade henne på ett sätt, som till
sist gjorde henne närvös och orolig och som hotade att
hindra det »arbete», som hon och Brun utförde
tillsammans.

Hvad ville han egentligen, den där dumsnuten! Det
föll henne in, att han kanske misstänkte något och
betraktade henne med ett slags spionblickar. Men den tanken
slog hon genast bort. Han var sannerligen alldeles för
enfaldig för att genomskåda något. Ingen annan hade
gjort det, och han var då den minst kompetente. Så med
det var det ingen fara!

Om han inte snart lät bli att betrakta henne på det
där efterhängsna sättet, så beslöt hon sig för att öppet visa
honom sitt förakt - -  han måtte komma igen eller ej.

Hon fortsatte ogeneradt med sina plikter som
värdinna. Med afsikt uraktlät hon att i minsta mån egna
någon uppmärksamhet åt prokuristen. Och när hon någon
gång mötte hans blick eller växlade några ord med
honom, så skedde det tydligen på ett så förargligt och
missnöjdt sätt, att han borde begripa det, om han inte vore en
trästock.

Billberg började emellertid att »sitta öfver» vid
gifningarna gång på gång. Han föregaf hufvudvärk och
trötthet. Han steg upp den ena gången efter den andra och
gick ett slag rundt golfvet — — »han mådde illa i kväll
af att sitta stilla så länge», som han sade.

Ninni gaf nu skarpt akt på honom. Hon började blifva
fullt medveten om, att hans uppförande gälde något
specielt mål - - att han koncentrerade sin uppmärksamhet
kring någon bestämd tanke - - men hvilken?

När han steg upp från spelet och promenerade på
golfvet, började han i Ninnis ögon allt mer antaga skepnaden
af en lömsk tiger, som lurade på rof ...

Och hvad han lurade på, var värdinnan själf, det
kunde inte vara tu tal därom.

De andra gästerna voro så upptagna af spelet, att
prokuristens uppförande ej skänktes någon vidare
uppmärksamhet, och allra minst var det någon, som gaf akt på?
att han sysselsatte sig specielt med värdinnan. För Bruns
skarpsinne hade det visserligen framstått som påfallande,
att han steg upp från bordet vid tillfällen, då Ninni
befann sig på vissa afstånd från de spelande, men Billberg
var i skådespelarens ögon en allt för obetydlig människa
för att han skulle göra några iakttagelser beträffande
honom.

Just nu fick han ett af sina anfall af förlorad
spellust. Med en gäspning - hvilken han nog sökte göra
naturlig, men som ändå för en skarp iakttagare skolat
förefalla konstlad ... prokuristen var visst inte sömnig ...
tvärtom - steg han upp från spelbordet, under det han
sade:

»Nej, det går inte för mig att sitta stilla i kväll — —
jag måste upp och röra på mig litet.»

Ninni, hvars krafter också börjat ge vika, hade måst
öfvergifva Brun och äfven förflytta sig ur spelkretsen. Det
var naturligtvis vid sådana tillfällen, då han lämnades att
reda sig på egen hand, som möjligheterna att förlora
framträdde. Men det kunde nu inte hjälpas, Ninni kunde inte
hålla ut med sitt ansträngande medarbetande hur länge
som hälst. Han var emellertid då ytterst försiktig och
hade äfven en god tur, fastän nog kunde det hända, att
han ibland förlorade ganska vackra summor.

När Billberg kommit lös från spelet, närmade han sig
så småningom Ninni. Hon satt i gungstolen, på det
längsta afstånd från spelborden, som kunde åstadkommas i
rummet.

Prokuristen gick inte raka vägen fram till henne. Han
gick i åtskilliga cirklar och kom till sist, liksom af en
händelse, att slå sig ned i en stol strax bredvid.

Ninni hade följt honom med ögonen. Hon märkte så
tydligt, hvad han hade i kikaren, fastän hon gjorde sig
till och inte ville direkt visa det.

Hon var ett ögonblick betänkt på att stiga upp och
gå därifrån, då han närmade sig henne, men så föll det
henne in, att det kunde vara intressant nog att slutligen
få veta, hvad han ville. Därför satt hon kvar.

Hon intog en mycket nonchalant ställning. Högra
armbågen hvilade på gungstolskarmen och mot den högra
handens innersida lutade hon hufvudet mycket tungt.
Hennes uppsyn förrådde en hög grad af trötthet och
öfveransträngning.

När Billberg satt sig på stolen i sned riktning bakom
henne, hörde hon först inte ett ljud ifrån honom. Han
endast pustade litet i värmen, och det var inte underligt,
med sin feta kropp i den hetsiga rumsvärmen. Men för
rästen åstadkom han inte ett ljud.

»Aha», tänkte hon, »han vill passa på ett riktigt 
lämpligt tillfälle. Det måtte alltså vara någonting mycket
viktigt ...»

Ett par minuter förflöto, under hvilka hon endast hörde
hans pustande. Ingen utaf dem hade förändrat ställning.
Vid spelbordet fortgick spelet med oförminskad ifver.

Nu kände hon hans tunga andedräkt alldeles inpå sig.
Hvad kunde han vilja för någonting? Det riktigt ryste i
henne att behöfva ha honom så där nära.

»Fröken Ninni...»

Han sade det i mycket dämpad ton. Men hans
skrofliga röst saknade böjlighet, så att när han skulle tala lågt,
blef det nästan i en slags pipande falsett.

Ninni satt alldeles oberörd och orörlig vid hans
tilltal. Hon vände icke på hufvudet det allra minsta. Det
såg ut som om hon väntade ett omsägande.

»Fröken Ninni...»

Hon tog hufvudet från handen och vände det till
hälften åt den sida, där han satt. Hon märkte då att hans
grofformade ansikte befann sig alldeles inpå henne. Hon
måste med ansträngning bekämpa den starka ovilja, som
hon hyste för honom, och hvilken i dag af någon
oförklarlig orsak var starkare än någonsin.

»Hvad vill Ni?» frågade hon i vårdslös ton.

»Mins Ni ett samtal, som vi en gång hade med
hvarandra - Ni och jag?»

»Kanske det!»

»Ni mins det helt säkert mycket väl», fortsatte han i
samma hviskande tonart. »Ni mins, att jag föreslog er
någonting - -»

»Men Ni mins väl också lika väl, herr Billberg, att
jag sade så godt som nej till alla edra förslag.»

Äfven Ninni talade starkt beslöjadt, men som hon ägde
andra stämresurser än prokuristen, så voro hennes ord
betydligt mera utmäjslade och lättare att uppfatta.

»Jojo ... Ni var hård som sten ...»

Ninni nickade småleende.

Äfven prokuristen försökte att visa ett humoristiskt
ansikte, men om Ninni vårdat sig om att skarpt betrakta
honom, skulle hon ha sett att det låg både ilska och
bitterhet bakom hans löjemask.

»Nu återkommer jag emellertid till samma förslag»,
sade han.

Den skärpa, han sökte lägga i orden, gjorde dem till
ett enda hväsande.

Ninni började tänka på någon utväg att komma ifrån
honom, ty det här resonnemanget behagade henne icke
det minsta. 

Billberg måtte genom någon rörelse hos henne märkt
hennes afsikt, ty han lutade sig så långt framåt, att hans
hufvud nästan hindrade henne från att stiga upp.

»Ni bär er då värkligen icke mycket belefvadt åt,
min herre!» sade Ninni förtörnad.

»Hör på, hvad jag har att säga er!» fortsatte han,
utan att förändra ställning. »Jag är beredd att betala
hvad pris som hälst, om Ni visar mig litet
tillmötesgående - - jag råder er att göra det, ty Ni skall annars
få ångra det.»

»Hvad menar Ni - - Ni är grof!» utropade Ninni
så högt, att hade icke i detsamma ett ovanligt spännande
drag gjorts vid spelbordet, hvilket fullkomligt
hypnotiserade de spelande, så hade de troligen vändt sig
allesamman emot henne.

Prokuristen märkte att han måste uttrycka sig rakt
på sak för att inte det gynsamma, tillfället skulle gå
honom ur händerna.

»Vill Ni uppfylla min önskan - ja eller nej?»
frågade han häftigt.

»Aldrig - se så, nu kan det vara slut!» svarade Ninni
med en bestämdhet, som inte kunde missförstås.

Hon ville gå därifrån, men prokuristen fattade henne
plötsligt om handleden och höll den fast som ett
skrufstäd med sina tjocka fingrar.

»Hvad gör Ni?» utbrast Ninni.

»Hör nu lugnt, hvad jag har att säga er», sade 
hennes obehaglige kavaljer med ett så allvarligt tonfall att
det imponerade på Ninni till och med i ett ögonblick
som detta.

»Bland spelgästerna därborta sitter en detektiv — —
det är den herrn med de ljusbruna mustascherna - -
han kom hit för några dagar sedan - - på min
rekommendation, som Ni kanske mins — — nå, han är betald
af mig, ty märk det, min vackra fröken, jag har gifvit akt
på hur Ni uppträder, och jag känner er hemlighet...»
Ninni hade under det prokuristen talade blifvit allt
blekare - - hon förstod hvarthän han ville komma — —
denne otreflige herre, som vid ett ytligt påseende föreföll
så enfaldig, hade alltså haft ett skarpare öga än alla de
andra - - hon var förlorad, prisgifven åt denne usling,
som - hon förstod det - förberedt saken och nu ville
tvinga henne ...

Med en häftig rörelse slog hon undan hans hand och
reste på sig... Han sprang upp och stälde sig
behärskadt framför henne, med ryggen vänd åt spelarna, hvilka
ej ännu märkt något.

Ninni var i detta ögonblick lika skön som hemsk att
skåda. Öfver munnen låg ett drag af den plågsammaste
oro, ansiktshuden var hvit och klar som det hvitaste
porslin, på pannan hade samlat sig ett par stora svettdroppar,
bröstet häfde sig så häftigt och våldsamt som hafsvågor
i storm, hela kroppen genomskakades af närvösa
ryckningar och ögonen sköto blixtrar så skarpa att de tycktes
äga förmåga att antända. Den tjocke prokuristen
betraktade henne med blickar, i hvilka låg den mest slafviska
beundran, men det fans också där någonting skarpt och
lurande ... Han hade ännu ej talat till slut ...

Då Ninni icke svarade ett ord, fortsatte han:

»Om Ni fortfar att säga nej, så ställer jag
ögonblickligen till skandal. Detektiven företager ingenting annat
än på order af mig.. . han har fått bra betalt. .. men han
har liksom jag några aftnar observerat er ... både Ni och
er kompanjon kunna häktas ... Besluta er snart!»

Prokuristen hade lyckats förträffligt. Han hade den
sköna brottslingen fullständigt i sitt våld... Hon såg
absolut tillintetgjord ut... Hon hade hitintills ej kommit på
tanken att neka... Den öfverfallande parten hade
uppträdt så energiskt och segervisst.

»Ni vill försöka att skrämma mig, Ni uppträder som
en bandit», utropade hon och blickade honom föraktligt i
ögonen.

»Det ar ert eget fel - Ni har drifvit mig därtill»,
svarade han lugnt.

»Låt mig åtminstone få en dags betänketid», sade hon
på ett i hög grad bönfallande sätt.

»Betänketid ...» svarade hennes plågoande leende,
»hvad skall det tjäna till ... den saken kan Ni väl
afgöra nu ...»

Detta illmariga leende på prokuristens fula mun gjorde
emellertid, att ett oemotståndligt vredesutbrott bröt den
rädsla, i hvilken prokuristens hot försatt henne. Nu
väcktes hos henne tanken på att neka, att högt förklara allt
för en samvetslös dikt, om prokuristen skulle sätta sitt
hot i verkställighet - - hvad skulle han taga bevis, det
ville hon just se? - - åhnej, så lätt skrämde man inte
Ninni Stern - - att hon och Brun växlat några blickar
och annat dylikt, det hade de väl haft rättighet till — —
och hvem kunde påstå, att det haft något samband med
spelet - - de hade åtnjutit hennes gästfrihet - -
skulle de våga utan några faktiska bevis uppträda som
hennes åklagare?

Hon, Ninni, skulle bli älskarinna till denne fule
Billberg, som hon inte alls kunde med - - Han betalade
bra, hade han sagt - - men nu var hon tillräckligt rik
för att inte fästa sig vid dylikt - - en grobian till karl
söka tvinga henne - - åhnej så usel, så förfallen hade
väl inte Ninni Stern blifvit ännu, att hon behöfde
underkasta sig något dylikt - -

Med rösten skälfvande af trotsighet och vrede
ropade hon till de spelande:
»Mina herrar! - - Jag ber om ert beskydd mot
denne person...»

Hon pekade föraktligt på Billberg.

»... Fastän jag bestämdt afvisat honom, förföljer han
mig med sina närgångna förslag.»

Hon sade det med en rörelse på sitt ljuslockiga
hufvud som om hon varit en kränkt dygdedrottning...

*


TJUGONDE KAPITLET.

Spelet afbröts ögonblickligen.

Hela sällskapet vände sig på stolarna och riktade
sina förvånade blickar mot de båda borta vid
gungstolen.

Brun sprang upp och stälde sig bredvid Ninni. Han
kände en omedelbar instinkt om, att det var hans plikt
att »beskydda» henne, om hon blef utsatt för några
obehagligheter.

Prokuristen var värkligen förfärlig att skåda. Hans
stora ansikte var uppsväldt och rödt af sinnesrörelse,
ögonen rullade i sina hålor och han fäktade med knutna
händer framför sig, alldeles som om han velat säga någonting
men ej kunde få luft i lungorna.

Han sprang fram till ett af spelborden, slog den högra
handen i det samma och skrek med den gräsligaste
falsettröst:

»Akta er, mina herrar, man spelar falskt... här fins
folk, som lura er ... jag kan bevisa det... Fråga värdinnan!»

Brun bleknade... aha, det var frågan om den
saken... skulle det nu ändtligen komma fram...!

Herrn med de ljusbruna mustascherna - som af
Billberg utpekats som detektiv - reste nu på sig med en
viss värdighet.

»Jag kan också intyga det...», sade han.

Prokuristen hade kommit med en lögn, då han för
Ninni uppgaf, att mannen var en detektiv. Han var
endast en vanlig handelsbokhållare, som af Billberg försetts
med pängar för att han skulle komma denne till hjälp,
när det behöfdes. Billberg hade invigt honom i sin plan
samt meddelat honom sina misstankar, och han kunde nog
betraktas som en privat detektiv, fastän han inte ägde
någon polisbricka.

Hela sällskapet satt som om det fallit direkt från
skyarna. På hvarenda ansikte, som nyss af speglat
spelets spännande växlingar, var målad den största
bestörtning.

Så fort prokuristens Sammansvurne framkastat sitt
påstående, sprang Ninni likt en retad tigrinna fram till
honom, såg honom i ansiktet med sina stora ögon och skrek
med upprörd stämma:

»Ni ljuger!... Ni är betald af den där ...»

Han vred hufvudet åt Billberg.

Brun gick fram för att lugna henne. Skådespelarn
förstod att här var det endast kallblodighet, som kunde
rädda dem från skandal.

»Var lugn!» sade han till henne, »du har blifvit
förtalad af ett par skurkar, som vilja hämnas för någonting,
som jag inte känner, men det återstår dem att bevisa sina
oförskämda beskyllningar.»

Brun hade gärna velat spela alldeles passiv, hvilket
han ansåg varit det säkraste, då ännu ingen anklagelse
riktats specielt mot honom, men han förstod också att det
icke gick an för honom att lämna Olga alldeles ensam.. .
dels för hennes skull, hon var ju så uppbragt att hon inte
visste, hvad hon gjorde... och dels för gästernas, hvilka
alltid betraktat honom som ett slags vice värd i
spelsalen.


Billberg hade nu tämligen återfått sitt sinneslugn. Nu
hade han kastat fram den tändande gnistan och måste se
till att kunna fullfölja sina påståenden. Saken hade
redan blifvit för skandallös för att kunna nedtystas. Och
han kände heller ingen lust därtill.

»Jag påstår», sade han med förvånansvärdt lugn, »att
denne herre»... här vände han sig mot Brun... »och
värdinnan på stället medelst tecken meddelat sig med
hvarandra ...jag har märkt det vid upprepade tillfällen ...
herrarna ha sett huru den vackra damen brukar hålla sig
bakom våra ryggar... vi ha blifvit bestulna ... jag kan
taga på min ed, att jag talar sanning... och vi äro två,
som gjort observationer...»

Dessa mycket trovärdigt framsagda ord hade en
oerhörd verkan. De af nattens ansträngningar och förluster
utpinade spelarna voro naturligtvis mycket lättrörda, och
en dylik beskyllning var som att kasta en tändsticka i en
krutdurk.

De visste alla, att om de också ibland vunnit
åtskilligt, så hade de dock på det hela förlorat vackra summor.
Och de hade sett aktören Brun kväll efter kväll skrapa
åt sig den ena sedelhögen efter den andra. Det behöfdes
därför endast ett aldrig så litet sannolikt påstående om
bedrägeri för att de genast skulle misstänka och vara
öfvertygade om något dylikt.

En oerhörd villervalla uppstod. Man sprang om
hvarandra, skrek och fäktade med armarna, ropade att man
borde kalla på polis och häkta det snygga paret, fordrade
att ögonblickligen återfå sina pängar och allt möjligt
dylikt.

Dessa sju à åtta personer, som genom Billbergs
anklagelse blifvit brakta i fullständigt raseri, voro
allesamman sådana, som kände ett rent behof af att uti ett dylikt
uppträde ge luft åt all den förbittring, de kände öfver sin
felande speltur - men ej blott däråt, äfven för de inre
själfanklagelser, som de ej kunde tillbakavisa, var det en
tillfredsställelse att få visa sig riktigt brutalt ilskna.

Ovädret for naturligtvis ut öfver Bruns och Ninnis
hufvuden. Det höjdes knutna näfvar framför aktörens
nobla ansikte och det såg ut som om både han och Ninni
till sist skulle bli föremål för kroppslig misshandling.

Deras lycka var emellertid, att båda två och icke
minst Ninni - såväl hade ett temperament som haft
sådana lifserfarenheter, att de voro tämligen vuxna äfven
den obehagligaste situation.

»Jag beteknar detta påstående som den fräckaste
osanning», dundrade Brun med hög röst, under det hans
blickar, skarpa som dolkar, genomborrade prokuristen.

»Jag vet, hvad jag säger ... vi äro två som sett det. ..
och jag är beredd att stå för det inför domstolen»,
svarade Billberg.

»Hvilken listig kanalje!...»

»Man kan tro henne om sådant, hon har ju varit
allmän...!»

»Hon borde komma på Långholmen...!»

»Vi skola undersöka hennes våning få vi se hvad hon
gömt tjufgodset...!»

»De ville naturligtvis plundra oss som de plundrade
baron Vahlenstjerna ...!»

»Men nu ha de, min själ, spelat ut sin roll..!»

Dylika uttryck haglade från alla sidor. Personerna
rörde sig om hvarandra, det blef ett skrikande, ett
gestikulerande, en förvirring, som liknade ett slags gatupplopp
af berusade personer. Och de handlande voro också
berusade. De hade konsumerat oerhörda kvantiteter af
den champanj och andra stimulerande drycker, som
inköptes af den gemensamma klubbkassan. De hade
druckit ur glas efter glas, hvilka fylts af Ninnis små hvita,
juvelprydda fingrar, och när den hetsiga vreden förenade
sig med alkoholen måste dessa människor ge fritt lopp åt
alla onda reflektioner, som kunde uppstiga inom dem.

»Skäms Ni icke att bära er åt på detta sätt inför en
kvinna!» skrek Ninni midt i det allmänna bråket.

En liten spenslig, hetlefrad herre i pincenez sparkade
med ena benet föraktligt åt henne.

»Ni... Ni är ingen kvinna - - Ni är en ...»

Och han drog till med det grofvaste uttryck han
kunde välja.

»Uslingar!» hväste Ninni, blek af raseri.

Innan någon kunde hindra det, sprang Brun, hvars
heta blod nu var brakt till kokpunkten, fram och gaf den
lille spenslige herrn en örfil så han ramlade öfver ända,
i fallet dragande med sig ett litet bord med åtskilliga
butäljer och glas.

Nu rusade de öfriga spelgästerna på Brun för att
hämnas. Ninni gaf till ett skrik, ett sådant där
fasansfullt skrik, som endast en rädd och retad kvinna kan
uppgifva... det hotade att blifva ett vildt slagsmål,

Prokuristen insåg emellertid att det gick för långt.
Det var han, som varit den första och egentliga
upphofsmannen till spektaklet, och  han måste se till att det ej
fick gå för vidt utom skandalens gränser.

Han rusade emellan Brun och de anfallande.

»Låtom oss tänka litet på hvad vi göra. Den här
saken kan nog afgöras bättre vid ett annat tillfälle», sade
han.

Till en början ville man icke höra på honom, slag
utdelades från ömse sidor och Ninni ropade med en
omänskligt förskrämd stämma ut åt Jenny att hon skulle springa
på gatan efter polis - en befallning, som den lika
uppskrämda tjänsteflickan dock ej vågade åtlyda.

Emellertid lyckades Billberg snart återkalla någon
liten besinning inom sällskapet. Man slutade åtminstone
upp med handgripligheter, men fortsatte dock att
munhuggas i samma grofva tonart som förut.

Nu var det aktören, som ensam fick kämpa å den ena
sidan. Ninni hade gått in i sängkammaren. Dörrarna
stodo visserligen öppna mellan rummen, så hon kunde höra
allt hvad som försiggick, men hon fick dock åtminstone
vara i fred.

Hon satt vid det lilla fönsterbordet och lutade
hufvudet mot den på den dyrbara spetsduken hvilande armen. Hon
var hvit i ansiktet och de blåa ögonen voro fylda af
tårar ... De hade kommit sedan hon satt sig i
sängkammaren ... därute hade icke en tår fallit...

Hvad grät hon för...? Det visste hon troligtvis inte
själf.

Icke var det enbart ånger öfver de synder, som nu
tycktes hämma sig; icke var det enbart vrede mot dessa,
hvilka uppträdde som förryckta därute i spelsalen; icke
var det enbart smärta öfver det skandallösa rykte, som
nu skulle breda ut sig om henne - - det var nog både
ånger, vrede och smärta ...

Men tårarna voro dock ett behof, en lindring...

* * *

De upphetsade och stimulerade spelgästerna kunde
emellertid icke i evigheter uppehålla sig hos Ninni.

Om en stund hade de allesammans troppat af

De hade gått under hånande tillmälen mot Brun,
ifrigt samtalande sins emellan och mumlande hotelser att
ställa vederbörande till ett strängare ansvar än hvad de
gjort i natt...

När Brun blifvit ensam, slog han sig ned på en stol,
sträckte ut kroppen i en halfliggande ställning och gäspade.
Grälet hade varit så enformigt på slutet att han blifvit
alldeles orimligt sömnig.

Nu visade sig Ninni åter i dörren.

När han fick se henne, knäppte han med fingrarna
och gaf till ett hånskratt. Ninnis min förrådde dock
ingenting, som om hon ville instämma. Det låg ännu något
kvar af tårarnes vemod öfver hennes ansikte.

»Jag tycker det här är ingenting att skratta åt», sade
hon.

»Nej, det skall gud veta - men inte kan man heller
ge sig till och hänga sig i närmaste kakelugnsspjäll.»

»Hvad tror du att de komma att göra?» frågade Ninni
ängsligt.

»Ingenting - - var du lugn - - sådana där
affärer gör man icke upp vid domstolarna - - därvidlag
vågar ingen sig på att bli offentlig anklagare - -
därmed skulle han förråda sig själf - - de tillhöra de små
privata skandalerna — —»

Och så visade operettsångaren ånyo ett mefistoleende.

Hans tvärsäkra ord voro för Ninni mycket angenäma
att höra. Hon hade värkligen fruktat det värsta, när hon
såg de vilda minerna hos de nyss gångna, hon hade tänkt
sig att de voro beredda till hvad som hälst. Bruns ord
voro därför en värklig tröst för henne.

»Men hur går det med vår spelklubb?» frågade hon.

»Ja, ser du, den få vi allt inställa några veckor»,
svarade han.

»Tror du inte att man nu går och sprider ut alla möjliga
sattyg om oss ute i sta'n?» frågade hon vidare.

»Naturligtvis bjuder man till, men det blir att bara
hålla sig ogenerad. Man kan ju aldrig framlägga några
bevis.»

»Men man kan skada både dig och mig. De skulle
kunna göra det omöjligt för oss att uppträda offentligt.»

»Bah, du öfverdrifver», sade Brun, »den här saken är
snart glömd - - men, apropos, hvad kom det åt den
här f-de skurken Billberg? Han var slugare än jag
anat - -»

»Han ville naturligtvis att jag skulle bli hans
älskarinna - - han hotade mig, att annars -  -»

»Nå, kunde du inte ha blifvit det - - du skulle
kunnat aftvinga honom en tysthetsed - - och så gett
honom t-n - - det blir ett otäckt minus i våra
inkomster att inställa klubben - - och det var ju du, som
framlade planen- — — du hade bort uppoffra dig — —»

»Jag kunde inte — — det var omöjligt — — han
ingaf mig riktig vedervilja - - och för rästen trodde jag
aldrig, att han skulle sätta sin hotelse i värket - -»

»Nå, vi få väl söka att finna oss ändå - - ja, det
vill säga, du har ju alltid någon utväg, men för mig blir
det värre - - »

»Hvad menar du?» frågade Ninni häftigt.

»Det förstår du väl - - jag menar naturligtvis att
du kan alltid få någon rik och liberal beskyddare - -
men jag har inte annat än mina inkomster från teatern.
Ni kvinnor äro då värkligen lyckliga i det fallet - -
om ni ha något utseende i synnerhet - - ni behöfva
inte anstränga edra hjärnor med många ekonomiska
planer - - för er fins det alltid en utväg, som inbringar
guld - - jag skulle önska att vara kvinna — —jag
skulle sannerligen tillbringa ett sorgfritt lif — —»

Ninni hade icke skrattat under det skådespelaren
gjorde sina cyniska reflektioner. Hon hade suttit och
tankfullt blickat framför sig på golfvet. Hon kände
värkligen lust att opponera sig mot hans besynnerliga
afundsjuka på kvinnosläktet.

»Men du besinnar inte», sade hon, »att vi endast äro
bra betalda leksaker och ingenting annat - - vi äro
inte människor i våra köpares ögon; när vi förlora våra
behag, så finnes det ingen barmhertighet för oss - -»

»Om jag vore som ni skulle jag spara för ålderdomen
- - men hur många glada kvinnor göra det - -?»

»Glada kvinnor - - det var också ett uttryck -
- nåja, jag skall medgifva, att vi inte ha anlag för
sparsamhet, men hvilkas fel är det? Det är ju männerna, som
döda alla goda tankar hos oss - - de betala oss för
vår 'glädje' skall bli så uppskrufvad och fördärflig som
möjligt - - om vi skulle vara förståndiga och tänka på
framtiden, så skulle vi blifva så beskaffade att vi
misslyckades som »glada kvinnor» - - jag begagnar ditt
uttryck - -»

»Det var tusan, hvad du kan tala förstånd, när du
vill — — du har ju redan börjat bli en gammal moralisk
nucka - -»

»Ja, vet du, jag funderar skarpt på att vara fri 
åtminstone några år och försöka lefva på mina inkomster
som sångerska - - vara kvinna några år - - och inte
en lekdocka åt er - - ni äro så samvetslösa - —»

»Ha, ha, du skall misslyckas, mitt barn - - du kan
inte gå som sedlig mamsell - - tro mig, jag känner
dig för väl - -»

Hans sista ord väckte ett minne i Ninnis själ - -
det gamla minnet, huru hon behandlats af honom för
några år sedan, när hon i själen var mycket, mycket yngre
än nu. Det retade henne, att han egde nog djärfhet att
indirekt påminna henne härom nu, då han borde förstå,
att hon var så vekligt stämd.

»Du har naturligtvis den uppfattningen, att när jag
kom till dig första gången och då du drog mig in i din
våning lika lätt som du föst in en hemlös hund, som
krafsatt på dörren, så kom jag till dig som den lättsinnigaste
gatflicka, med barmen fyld af alla möjliga köttsliga begär
och önskningar - - Du resonnerade naturligtvis så här:
hon har blifvit blixtrande kär i mig på teatern, hon vet
att jag inte kan gifta mig med henne och nu kommer
hon hit för att jag skall förföra henne, hon kommer att
göra litet motstånd, nå det är vanligt spel, därför hon
vet, att jag har en så god vana att besegra dylikt — —
och inom några dagar, så har jag en ny älskarinna, en
som liknar alla de andra, kanske litet yngre och... litet
vackrare än de öfriga... men annars så lika dem. ..
svartsjuk, efterhängsen, fordrande, kokett, behagsjuk,
hysterisk ... men så svag och lättledd, så förlåtande och
öfverseende, när det behagar mig att spela ångerfull, och
så lätt tröstad, när jag blir trött på henne och drar mig
tillbaka...»

Brun hade afhört hennes långa harang med ett
försmädligt småleende på läpparna... han hade en förfärlig motvilja
för att gräla med fruntimmer och han brukade alltid
försvinna, så snart det gälde sådant, men det låg dock något
i Ninnis ord och stämma, som grep honom på ett mindre

När han fick se henne, gaf han till ett hånskratt. (Sid. 233).

vanligt sätt. I det yttre ville han dock ej medgifva detta
och därför satt han och småskrattade försmädligt.

»Nå, misstog jag mig på dig?» frågade han.

»Ja det gjorde du - du skulle behandlat mig
annorlunda, så hade jag också blifvit en annan kvinna. Det
var orätt af dig att begagna dig af min svaghet för dig...
jag kom icke till dig för att jag ville ha en älskare...
det fans icke ett enda begär af det slaget hos mig...»

»Nå, hvarför kom du då?»

»Emedan jag trodde, att du var en representant för
någonting stort och fritt...»

Brun gjorde en axelryckning ...

»Ja, ser du, jag var nog naiv på den tiden att tro,
att det fans någonting dylikt.. . jag var så gränslöst trött
på lifvet bland pensionsflickorna... jag var så
brådmogen ... jag ville komma till något finare och något friare ...
jag visste ej hvad det var jag längtade efter, men att det
var något bättre än hvad jag upplefvat ditintills, det visste
jag - - - - när jag hörde dig sjunga på teatern, så
började jag dyrka dig som en gud - - - - och när
jag trotsade all min blyghet och uppsökte dig, så trodde
jag att jag hos dig skulle finna allt det skönaste och
ädlaste, jag drömt om...»

»Och så fann du bara en helt simpel fastän litet
rutinerad förförare...»

»Ja - - det tycktes så - - - du såg inte eller
brydde dig icke det minsta om att lära känna min
karaktär och min sinnesstämning i grund och botten...»

»Jag tog dig endast för en liten kärleksträngtande
slinka - - är det så du menar?»

»Ja, ungefär så - - du ville förskaffa dig några
månaders nöje - - och någon annan skyldighet kände
du inte - -»

Brun började tro, att han yrade. Hvarför dessa
anklagelser! Han mindes väl, att han funnit henne som en
alldeles ovanligt pigg och intelligent tös, men ej något
vidare ... bah, det var ju löjligt... det var feberfantasier,
som hon kom med för att försvara sitt sjuka samvete...
och ingenting annat, det kunde han svära på.

»Du misstager absolut», sade han, »du tycks ha gått
och fabricerat en fix idé, som inte har någon grund i
värkligheten ... Man skulle kunna tro, att du vore
drucken ... Du skall väl inte låta händelsen nyss invärka så
starkt på dina närver, så du gör dig löjlig...»

»Det är skamligt af dig att säga så...»

»Men, herre gud, du vill väl inte, att jag skall tro
dig, då jag mins så klart, att du inte med ett ord
häntydde på något dylikt förut... och då ingen förståndig
menniska, som känner det sätt, på hvilket vi blefvo
bekanta, skall kunna medgifva, att du har rätt - - Jag
skall inrymma, att du själf tror på hvad du säger - -
men du har blifvit sentimentalt stämd i kväll - - och
du vill söka inför dig själf advocera bort åtskilliga af
dina små synder... det är hela historien... tro mig, i
morgon skrattar du själf åt dina fraser...»

Ninni svarade ingenting. Hon ville protestera, men
hon kom sig ej för därmed, ty hon började känna sig
medveten om, att Brun skulle få rätt. Det hade blifvit en
inbillning hos henne, att hon själf inte hade någon skuld i
sitt lifs öde, och denna advokatyr hade hon omfattat med
med en sådan försonande antusiasm, att den lilla gnista
af sanning, som funnits däruti, blåsts upp till en stor eld.
Kvällens sinnesrörelse, framkallande äckel och ånger öfver
hvad som skett, hade satt dessa fantasiens vingar i rörelse
starkare än någonsin och hon hade trädt fram för
skådespelaren som en förledd engel med rättvisans och
vedergällningens bart huggande svärd i sin hand. ..

Operettsångaren var emellertid för klok för att falla
till hennes fötter. Utbrottet hade fullständigt misslyckats.

Ninni satte händerna för ansiktet och började att
gråta.

»Jag har då heller ingen människa, som förstår mig»,
sade hon.

»Seså», sade Brun i förargad ton, »nu skall du icke
bära dig åt som en vanlig glädjeflicka, du borde vara
för intelligent att få några sådana där anfall af ånger och
tårar... nu ha vi, min själ, andra saker att tänka på.
Nu måste vi bereda oss på att energiskt och systematiskt
söka att bekämpa de onda tungorna. Det varar väl inte
så länge, men både du och jag har ju ett artistrykte att
försvara ...»

Ninni hämtade sig snart. Bruns sista ord gåfvo
hennes tankar en annan riktning.

»Tror du, att de gå så långt, att de vilja hindra oss
att uppträda?» frågade hon ängsligt.

»Nog försöka de, men en annan sak blir det, om de
lyckas ...»

De sutto där och rådslogo i flera timmar. Icke den
ringaste fläkt af kurtis förekom emellan dem, men när
Brun slutligen gick, kände de, att de aldrig varit så nära
förenade som i detta ögonblick. De hotades af en
gemensam olycka - och det finnes i lifvet ingenting som så
håller två människor samman.

*


TJUGOFÖRSTA KAPITLET.

Den vackra varietésångerskans spelhåla hade fått
dödsstöten. Det var icke lönt att tänka på att åter
upprätta den.

Det blef naturligtvis intet offentligt åtal. Nog var det
många som ville se yxan gå, men, här som vid andra
dylika tillfällen, var det ingen, som ville hålla i skaftet.

Men att söka förhindra ryktets och skvallrets
tusenhöfdade, etterdrypande drakes triumffärd öfver de bägge
offrens kroppar var omöjligt. Och de ledo ju heller intet
annat än hvad deras gärningar förtjente.

Det var icke få spelare, som vandrat den dyrt betalda
vägen genom Ninni Sterns spelsal. En och annan hade
nog hållit ut hela tiden, den existerat, men många hade
kommit och gått och efterträdts af andra. Det fans
därför ute i hufvudstadens skilda delar en icke liten trupp
af pungslagna personer, till hvilka spreds den olycksdigra
nattens stora skandal och hvilka sedan gjorde allt för att
föra den vidare, dels på grund af hämdlystnad och dels
af skvallersjuka.

Det var en länge dold förbittring, som nu ändtligen
bröt ut hos dessa personer, tillhörande skilda
samhällsklasser och boende i olika delar af Stockholm. Det var
reaktionen, som kom, och hvilken alltid kommer där det onda
har framgång.

De båda, som saken gälde, hade till att börja med
icke en aning om, hvad som växte i det tysta, växte med
förtviflad hastighet. På promenader, på teatrar, på
guldkrogar, schweitzerier och källare - öfver allt där det
pratades och skallrades - gingo ryktet och skandalen. De
förstorades,   de   utsmyckades,   de   skärptes och spetsades.

Sedan nu den slumrande björnen blifvit väckt, var det
väl icke en spelare, om han också icke vistats där mer
än ett par nätter och sedan, åtskilligt åderlåten, haft nog
styrka att gå därifrån, som icke satte sina minnen och
erfarenheter däruppe i samband med skandalens kärna -
bedrägeriet från Ninnis och Bruns sida. Jo, nu förstodo
de och förklarade mycket, som de förut inte förstått eller
tänkt på. Nu erinrade de sig, huru den falska skönheten
- värdinnan - smugit sig bakom ryggarna på dem och
huru illistigt och smidigt hon gått till väga. Nu erinrade
de sig, huru Brun och hon bytt mystiska blickar och huru
hon förstått att göra tecken åt sin medbrottsling. Hela
det knipsluga bedrägerisystemet framstod nu så klart och
tydligt för dem, och de förvånade sig endast öfver, att de
ej förut genomskådat det. Men de måste medgifva, att
en stor orsak härtill legat i den beundran de hyst för
Ninnis skönhet och talang och det älskvärda sätt, på hvilket
hon förstått att uppträda. De måste medgifva, att detta i
hög grad förblindat deras iakttagelseförmåga och
försvagat deras kritik.

Hvad som särskildt ryktet förstorade, var naturligtvis
storleken af de summor, som rullat fram under nätternas
spelorgier. Det var en yttring af hatet och hämden att
öfverdrifva beräkningarna af Ninnis och Bruns spelvinster.
Därigenom gjorde de tydligen skandalen saftigare och
bedragarnas ansvar större.

Det talades om hundra tusental, ja, om millioner; det
talades om massor af ruinerade; rörande, hårresande
historier om sådana, som fått gå från hus och hem, som
tvingats att stjäla penningar från offentliga kassor, när de
genom nya besök skulle återvinna hvad de förlorat, och
själfmordsförsök, om utbrott af vansinne hos förlorande
spelare och allt det värsta och mörkaste, som
hämdlystnaden och sensationshungern kunde hitta på. Och detta
icke blott muntligen man och man emellan; äfven i de
mera frispråkiga och skandalsökande boulevardtidningarnas
kåserier hade förekommit halfsjungna antydningar och
pikanta interiörer - visserligen utan namn, men dock så
tydliga, att de väl  förstodos af de aldrig så litet invigda.

Polisen fick anonyma bref och den gjorde äfven små
undersökningar, men vidtog inga egentliga åtgärder. Det
fans naturligtvis ingen, som ville medgifva, att han varit
med, när det värkligen skulle göras polisförhör af saken,
och då man omöjligen kunde få någon klarhet i, hur det
egentligen hängde ihop - nu sedan spelklubben var stängd
- och då intet enda faktiskt bevis förelåg, kunde man
icke gärna på öfverdrifna, lösa rykten och skandalhistorier
bygga upp tillräckliga skäl för det offentliga
framdragandet. Det är ju så mycket dylikt, som sker i en stor stad
och som aldrig, aldrig kommer fram i offentlighetens
ljus...

Det glunkades också om att höga vederbörande fått
påstötning från åtskilliga inflytelserika personer, att icke
göra skandalen större än den redan var, och måhända
fans det äfven grund för dessa påståenden - -

* * *

I hvilken sinnesstämning befunno sig de båda
olyckliga, som hudflängdes och söndertuggades?

Som sagdt, till en början hade de icke en aning om
det oväder, som drog sig tillhopa öfver deras hufvuden,
men det dröjde icke länge förrän de fingo höra
skandalrägnets smattrande och bullret af förtalets åska. Och de
voro båda nog skarpsinniga att snart komma till klarhet
om, att den hetsiga opinionens dom skulle falla tungt
öfver deras personer.

Från Ninni Sterns våning hade allt sällskapslif flytt
som genom ett trollslag. Det var som om man ritat ett
svart kors på dörren och skrifvit där ofvanför: »träden
icke in öfver denna tröskel, ty dessa rum äro besmittade!»
Det var endast gumman Storm, som var Ninni trogen -
eller måhända rättare Ninnis goda konjak. Den
pladdrande gamla tanten kom regelbundet för hvarje dag och
drack en kaffegök. Fastän hennes sätt långt ifrån
behagade varietésångerskan, var det dock en omväxling och
ett tidsfördrif, när hon kom på besök.

Hon språkade vidt och bredt, gumman Storm. Hon
hade nog reda på, både hur vildt det spelats och hvad det
tagit för ändalykt. Hon hade nog hört det giftiga pratet
ute i staden, men både hon eller Ninni undveko sorgfälligt
att vrida samtalet det minsta grand åt det ömtåliga hållet.

Ninni uppträdde fortfarande. Hon fick ännu samma
applåder och bravorop. Hon var fortfarande skönhetens
och behagets strålande stjärna på varietétribunen ...

Men hon märkte ändock själf, att det låg någonting i
luften därute i den stora salongen. Någonting svart och
hemskt, som växte och växte - och som kanske till sist
skulle kastas i ansiktet på henne. Åtminstone trodde hon
det själf.

Hon var emellertid glad, att det nu inte var många
dagar kvar på säsongen, och hon hoppades att fienderna
ej skulle få det färdigt till dess att varietéen stängdes för
vintern.

Hvad var det då hon fruktade? Jo, helt simpelt en
uthvissling. Brun hade spårat upp det och meddelat det
åt henne. Hon hade alltså fått kännedom att man
förberedde någonting, som för henne som artist och kvinna
skulle blifva fruktansvärdt.

Hennes f. d. spelgäster, dessa afsvurna fiender,
hvilkas sedelhögar hon ännu gömde på i ett litet järnskrin

hemma i sin våning, emedan hon af försiktighetsskäl ej
vågat sätta dem på banken, förberedde ett skandalöst
uppträde vid något af den firade varietésångerskans
uppträdanden.

Hon hade inte sedan den förfärliga natten satt foten
en enda gång på tiljan för öppen ridå, utan att hon med
den gräsligaste oro sett ut öfver den stora salongens
packade mänskoskara för att upptäcka något af dessa
ansikten, som hon kände så väl från de många speltimmarna
där borta i Östermalms-våningen. Hon förstod nog, att de
betydde icke mycket för sig själfva, men en halfdrucken
varietépublik är utan tvifvel mera lättledd än en vanlig
teaterpublik. Det kunde måhända endast behöfvas ett
uppslag, ett träffande ord - och applåderna och
bravoropen skulle bytas i hvisslingar och speord.

Brun, den vane teaterhjälten och den skarpsinnige
mänskokännaren, hade antydt något dylikt, och hon hade
tyckt att det låg en viss sanning i hans ord, och de hade
bränt sig fast i hennes själ. Själf hade han
sjukrappo-tterat sig och instält alla uppträdanden. Hade han icke
hyst en viss misskund med Ninni, som han inte ville lämna
ensam, hade han troligtvis rest utrikes för längesedan.
Till nästa säsong borde det väl vara glömdt.

Och det kom också en gång, det fruktade - - kom
lika säkert som värkan kommer på orsaken, som domen
kommer på brottet.

Fastän Ninni hyste fruktan för de lurade spelarnas
försök att skandalisera henne, så var det dock icke
möjligt, att hvarken Brun eller någon annan makt på jorden
skulle förmått henne att inställa något uppträdande, genom
föregifvande af sjukdom eller dylikt. Häri framträdde hennes
medfödda och på senare tiden så underblåsta
egensinnighet. Nej, ingen skulle finna Ninni Stern feg. Hon skulle
bjuda de onda tungorna spetsen genom att stå på sin plats,
så länge salongens portar stodo öppna...

— — —

Det är kvällen innan etablissementets portar skola
stängas.

Första afdelningen lider mot sitt slut. Det näst sista
numret - hufvudnumret - skall just nu gå af stapeln.
På affischen står det med fet stil inom ram:

7. Ninni Stern. Sveriges förnämsta chansonettsångerska.

Iklädd en originell och förtjusande mörkgrön dräkt,
kantad med girlanger af näckrosor, träder hon in på
scenen under det att musiken låter höra det sprittande
förspelet till hennes första sång.

Öfver hennes fagra ansikte hvilar, som sig bör, ett
ntagande småleende, då hon träder så långt fram till
rampen, hon kan komma, och med en svag men
oefterhärmligt graciös bugning hälsar publiken ...

Som vanligt höras applåder. Ninni Stern har icke
uppträdt en enda gång, utan alt hon fått en
välkomsthälsning af publiken så fort hon visat sig.

Salen var inte alldeles fyld, det var långt på våren,
men publiken var dock mycket talrik.

Musiken håller upp ett par sekunder.

Sångerskan skall intonera och musiken stämma in
ögonblicket efter...

Hon har inte sjungit tjugo toner förrän en skarp, gäll
hvissling skär genom den stora salongen...

Tydligen gjordes den med en hvisselpipa. Den
hördes komma från ett af hörnen borta vid salens motsatta
ända. Allas ansikten vändas ditåt.

Vid ett litet bord, på hvilket samlingen af flaskor
tillkännager att pokuleringen varit flitig, sitta fyra herrar,
elegant klädda och synbarligen litet upprymda. En af dem
är den tjocke rödbrusige prokuristen Billberg. Det var
från det bordet hvisslingen kom.

Publiken såg att sångerskan blifvit blek som ett lik
— — hon kände själf att hela kroppen genomfors af 
frossskakningar.

Så fort hvisslingen hörts, skreks det »tyst!.. .tyst!» från olika
håll. Detta påminde henne om att hon äfven hade vänner
i salongen, och hon fortsatte att sjunga, låtsande om
ingenting ...

Men en svag darrning förmärktes på rösten, och i det
uppsluppna leendet, som sången kräfde, kom en tillsats af
förskräckelse och fruktan ...

Efter en minut hördes en ny hvissling, ännu gällare
och skarpare än den förra - -

Den kom från ett annat håll - - publiken var alltså
uppblandad med hennes fiender.

Äfven nu åtföljdes den skarpa hvisslingen af en
motdemonstration i handklappningar och bravorop.

Det blef några ögonblicks strid mellan Ninnis fiender
och hennes vänner. Från flera bord hördes hyssningar,
stampningar och hvisselljud, medan den öfvervägande
delen af publiken ropade bravo och applåderade. Striden
blef allt skarpare, och det hotade att antaga
karaktären af ett riktigt tumult.

Ninni försökte att fortsätta med sången, hon försökte
att vara ogenerad, men intetdera ville lyckas henne.
Oväsendet dränkte helt och hållet hennes kupletter och hon
slets mellan sinnesrörelser af vrede och skrämsel, som
kommo det att svartna för ögonen och hjärtat att
hopsnöras.

Hon stannade plötsligt ... midt uppe i en kuplett...

Musiken spelade några takter, men så tvärstannade
äfven den ...

När de bullrande ute i salongen märkte att både
sångerskan och musiken slutat, fingo de ögonen mera öppna
för det ovärdiga i sitt eget uppträdande, och det blef en
kort paus, under hvilken det var fullkomligt tyst i hela
salen.

Bråket hade naturligtvis ej framträdt i det minsta
handgemäng eller dylikt, det hade endast varit en kamp
mellan olika opinionsyttringar med händer och munnar.

Ninni stod stilla som en bildstod och stirrade ut 
öfver den nu lugna publiken med sina stora ögon ... hon
bara stirrade och stirrade... inte en rörelse, inte ett
minspel... det såg ut som om hon plötsligt blifvit förstenad . ..
eller sinnesrubbad...

Hade hon blifvit det? Hade hon tyckt, att skammen
var för stark, och hade den känslans skarpa egg gjort ett
förståndsdödande snitt i hennes hjärnsubstans? Hade hon
midt ur glädjens och triumfens ljusa, strålande värld
blifvit ryckt in i vansinnets dystra natt?

Det var icke långt därifrån, hon var öfverretad och
förstörd, hon var så känslig och mottaglig för intryck, och hon
hade gått och rufvat och väntat på händelsen så länge,
att hennes fantasi betydligt öfverdref dess omfattning och
karaktär ...

Det gick en hviskning genom publiken:

»Hvad går åt Ninni - - ?»

Pausen räckte bortåt en fjerdedels minut.

Kapellmästarn, för hvilken uppträdet liksom för de
flesta andra föreföll ytterst obehagligt - ingen af de
oinvigde tänkte egentligen på de fula ryktena om sångerskan,
äfven om de uppfattat några stänk af dem ute i staden -
gaf ett tecken åt sångerskan på scen att begynna igen
och höjde taktpinnen ...

»Speltjuf!» hördes en arg, ilsken stämma. Det
fruktansvärda ordet genljöd öfver hela salen.

Det var en brandfackla, som utkastades. Det
efterföljdes af en hvissling... af två.... af tre ... af en hel
konsert af hvisseltoner, som bröto sig mot hvarandra från
alla håll och åstadkommo ett gräsligt oljud...

Nu var det slut med Ninnis motståndskraft, hon stod
där vapenlös mot denna brutala hord af hvisslande
demonstranter ...

Hela publiken såg att hon vacklade ...

»Hon svimmar...... låt ridån gå ned!» ropade
kapellmästarn, så högt han förmådde,

I nästa ögonblick hade Ninni fallit ned på knä och
sekunden efteråt lag hon raklång på scenen ... med slutna
ögon ... afsvimmad ...

Man såg ett par vaktmästare skynda in från kullissen
- och ridåns bägge hälfter gingo ihop, slutande sig öfver
scenens hjältinna och hennes tragiska öde ...

Hela publiken hade emellertid rest sig upp från
borden. Några motvägande applåder eller bifallsrop hade ej
förmärkta. Den del af publiken, som åstadkom dem,
hade sista gången blifvit så öfverraskad af hvisslingens
styrka, att den ej hunnit komma sig för med
motdemonstrationer, förrän det redan ansågs för sent och
ridåhalfvorna gått tillsammans.

Men nu började ett ifrigt diskuterande man och man
emellan. Synbarligen var skandaluppträdet väl förberedt,
ty Ninnis angripare och bespottare voro jämförelsevis
talrika. Många voro emellertid äfven de, som ansågo
tillställningen på det högsta ovärdig, simpel och klandervärd.
Publiken delade sig i två hälfter, tagande parti för och
emot varietésångerskan. Det blef ett förfärligt oväsen.
Man skrek, gestikulerade, debatterade...

»Det känner hvarje människa i Stockholm, att hon
hållit spelhåla...»

»Men det har väl inte med hennes uppträdande här
att göra...»

»Man hade upptäckt att hon gett tecken åt en
kompanjon ...»

»De ha hållit på hela vintern... en hel mängd ha
blifvit ruinerade af dem ...»

»Men vi ha kommit hit för att höra henne sjunga...
vi ha inte någonting att göra, med hvad hon för rästen
företager sig ...»

»Jo, hon skulle ha en minnesbeta, det var rätt åt
henne...»

»Det är för rästen inte bevisadt... hon kan bara ha
blifvit utsatt för skvaller...»

»Jo bevars, de som varit med känna nog till
saken ...

»Har Ni varit med... nå, hvad hade ni där att
göra...»

»De ha stulit flera hundra kronor ifrån mig ... men
vi skola, min själ, låta dem betala det ...»

»Det lär inte gå för henne att uppträda vidare...»

»Vi skola nog ställa till flera sådana här små
skandaler ...

Dylika uttryck haglade om hvarandra. Det var en
obeskriflig villervalla. Man hörde de klingande ljuden af
glas, som föllo i golfvet och krossades. Flera stycken
personer aflägsnade sig under lifliga protester mot att på detta
sätt blifvit så godt som utkörda. Kyparna sprungo
omkring som yra höns. De sökte tala lugn och förstånd,
men funno intet gehör bland de upphetsade
gullkrogsgästerna.

Kapellmästaren insåg att han och kapellet voro de
enda, som i någon mån kunde rädda situationen. Han
ropade en order åt musikanterna på båda sidor, och
publikens högljudda samspråk afbröts plötsligen af en marsch
från orkestern. Kapellmästarn gaf upprepade tecken åt
musikanterna att klämma till. Och det gjorde de. Det
blef en marsch, spelad med en kraft, en kläm och en fart
af alldeles enastående art.

Musiken värkade som olja på det upprörda vattnet.
Gästerna börja sätta sig ned kring borden och fylla sina
glas. Efter den första förtretligheten öfver att
föreställningen blifvit afbruten, började man nu betrakta saken
från mera skämtsamma sidor. Man diskuterade, halft
humoristiskt, halft allvarligt, men öfverallt med betydligt
dämpad hetta, aftonens obehagliga företeelse, och det började åter
blifva ordning bland borden och stolarna. Ett par
uniformerade poliskonstaplar, som i början af bråket eftertelefonerats,
men ej anländt förrän nu, kommo in och stälde sig
innanför dörrarna. De kastade skarpa blickar öfverallt i
salongen och syntes beredda att gripa in så fort en
tillstymmelse till oreda eller buller ånyo skulle uppstå. Det
syntes emellertid att de fått order eller för egen del 
beslutat, att ej göra någon sak af det redan skedda, för
så vidt det ej upprepades. Bråkmakarna hade varit för
många ...            

Kapellet blåste sin marsch, och när den slutats, hade
salongen i det närmaste återtagit sitt gamla lugna
utseende. En ringning hördes ... tecken till att ett nytt
uppträdande skulle försiggå ...

Musiken stämde ögonblickligen i ... det var ingen af
Ninnis visor, det var den där mellankoliska melodien, som
en trapezkonstnärinna med ramsvart, löst hängande hår
brukade använda ... man kunde väl tro det,
scendirektören var väl inte så enfaldig att han lät Ninni träda in
igen ... för rästen visste man inte, hvad som blifvit af
henne. Hennes svimming och hennes fall hade måhända
varit så svåra, att de kommo att åtföljas af långvarigt
men.

Trapezkonstnärinnan kom in och gjorde sin
komplimang, klef på ett hvitt rep upp i trapezen och började
göra sina konster.

Hon applåderades och efterträddes af ett nytt
nummer ... och så gick man igenom hela programmet, utan
att något ovanligt hände. Men af Ninnis uppträdade i
sista afdelningen blef naturligtvis ingenting ... hon var
försvunnen ...

Hur befann sig då den uthvisslade och dödligt kränkta
varietésångerskan?

Sedan hon fallit afsvimmad ned, utbars hon af två
vaktmästare. Hon lades på en bänk och man lyckades
genom behandling med vatten snart återväcka henne till
medvetande. Det syntes emellertid allt för tydligt att hon
var på det yttersta bruten och sjuk både till kropp och själ.
Hon framstönade en begäran om att få resa hem, så fort ske
kunde. Man telefonerade efter en hyrvagn, och insvept i
sin kappa och några filtar bars hon ut en bakväg i
vagnen och kördes hem i sin trikåkostym, den hafsgröna med
näckrosorna. Ett par af hennes manliga artistkamrater
följde henne hem och bar henne upp för trapporna. 

Publiken delade sig i två hälfter. (Sid. 250).

Blossande af feber hvilade hon snart, sedan Jenny med
yttersta ansträngning klädt utaf henne, på sin stora sängs mjuka
bolster och försjönk i en orolig sömn. Jenny, som ej hade
klart för sig hvad som händt, men som såg hur sjuk hon
var och därför satt vakande vid hennes sida, hörde henne
i sömnen gång på gång ge till häftiga skrik, liksom om
hon jämrat sig af smärta öfver att någon slagit henne.

*


TJUGOANDRA KAPITLET.

Endast några veckor efter händelsen i varietésalen stod
Ninni Sterns eleganta våning fullständigt öde och tom.

Där fans icke en möbel, icke en mattstump, icke en
bit af gardin. Visitkortet var borttaget från dörren och i
fönstret fans ett anslag »Att hyra».

Ninni hade rest bort.

Efter sinnesskakningen vid skandalen hade hon legat
till sängs ett par dagar, men hon hade hastigt förmått
att återhämta sig och då hade hennes första beslut blifvit
att lämna Stockholm — kanske för alltid.

Hon sålde möblemanget till en möbelkrämare för
slumppris, endast för att i en handvändning blifva af med det,
hon realiserade allt hvad hon kunde af sina kläder och
toalettartiklar och behöll endast det nödvändigaste, som
hon skulle kunna behöfva på en resa.

Hon drefs framåt af två böjelser. Dels ville hon
komma från den stad, som sett hennes förnedring, hennes
synder, hennes triumfer och hennes uthvissling. Hon
trodde att hvarje människa skulle börja att peka finger
finger åt henne där. I tidningarna hade dagen efteråt
förekommit ganska vidlyftiga notiser om uppträdet och det
hade utgjort det mäst gouterads samtalsämnet i hela
staden under flera dagar. Polisförhör hade äfven hållits, till
hvilka dock ej Ninni blifvit inkallad, alldenstund man
endast fäst sig vid de rent yttre sidorna af bråket.

Ett par personer hade äfven blifvit pliktfälda. Dessa
tillhörde spelarna, som hvisslat och hyssjat. Men ingen
utaf dem hade nämnt ett ord om den egentliga orsaken,
hvarför de på sitt bullersamma sätt angripit varietédivan
— så stor var deras motvilja för att bli beträdda med att
ha bevistat hennes på sista tiden så illa beryktade
spelhåla.

Men, som nämdt, det var äfven en orsak till, som
bevekte Ninni att resa bort. Oafsedt det att hon så fort
som möjligt ville försvinna från den svenska
hufvudstaden, hade det hos henne uppstått en stark längtan efter
att få komma ut i världen, att få se sig omkring, att få
upplefva äfventyr på utländsk botten, bland människor
med ett annat folkkynne än det lilla svenska landets.
Hon hade fått reslust och den måste hon tillfredställa.
Ut, måste hon! Icke till de närmaste länderna, utan så
långt bort som hälst, till andra världsdelar, om det gälde;
men åtminstone till de stora kulturländerna i Europa, där
man lefde under andra förhållanden och ägde andra
resurser än i hennes obetydliga fosterland.

Och pängar ägde hon! Att resa utan stora reskassor
det förstod hon icke skulle blifva något nöje, men i det
afseendet hade hon det rangerat. Det kapital, hon
samlat under spelklubbarna, belöpte sig till öfver ett tiotal
tusen kronor och därtill kom det, som hon lyckades skrapa
ihop genom att sälja sina möbler.

Värst var det med språken. Hon kunde dock några
allmänna fraser både på franska, tyska och engelska. Och
visade det sig nödvändigt, kunde hon ju lätt anskaffa ett
språkkunnigt ressällskap — kvinligt eller manligt, det —
kunde för henne komma på ett ut. Det hade hon
sannerligen också råd till.

Ibland hade hon tänkt på att fråga Brun, som talade
utländska språk lika bra som sitt modersmål, om han ville
följa med henne, men den tanken öfvergaf hon snart. Hon
skulle endast blifva bunden därigenom. Hans närvaro
skulle ständigt utgöra en påminnelse om hennes gamla lif
och minnet af detsamma ville hon söka helt och hållet
skjuta bort i glömskan.

Och så en vacker dag, knappt tre veckor sedan den
aldrig glömda hämndkvällen i varietésalongen, reste hon
bort.

Vid perrongen var endast gumman Storm nere och
tog afsked af henne. När hon gick upp i kupén tryckte
hon ett kuvert i den gamla skådespelerskans hand. Det
innehöll några hundrakronosedlar - ett tack för hennes
»trohet» under de olyckliga dagarna.

Ja, hon kunde resa med glädje i bröstet, den unga
damen, hon kunde resa med brusande känslor af spänning
och segerhopp. Det väntade henne säkert både nöje,
omväxling och triumfer därute i den stora världen, dit hon
styrde färden, fri såsom örnen, som klyfver luften högt
däruppe med sina starka vingslag.

Hon kan vänta sådant... ty hon är ännu skönhetens
och behagens strålande, segrande drottning. Hvarhälst
hon visade sig skola männerna ligga för hennes fötter,
och hon äger intelligens nog att kunna uppskatta och
tillgodogöra sig allt det bästa och skönaste af njutningar och
förströelser, som ödets växlingar och de stora folkens
kultur kunde erbjuda henne...

Hon är klädd i en smakfull resdräkt af något fint
mörkgrönt tyg. Det lilla stolta hufvudets ljusa lockar
uppbär kokett en sammetsbarett af alldeles samma färg
som klädningen och öfver axeln hänger den prydligaste
lilla resväska. I baretten sitta några fjädrar, som i hög grad
förhöja charmen och elegansen af det hela.

Hon tar gumman Storm i famn, innan hon springer
upp, ledigt och behagligt, på platformen i en första
klassens vagn. Hon ville resa fint och vara för sig själf ...
Folket på perrongen riktar oafbrutet sina blickar mot
den vackra och eleganta damen, som reser i första klass.
Många känner igen henne och det hviskas man och man
emellan: »Det är Ninni Stern...» »Jo, så'na där ha råd
att vräka sig ...»    »Gud, hvad hon är vacker» ...

Tåget ger signal - - - Ninni tar upp en liten gul
silkesnäsduk och viftar ifrigt. Gumman Storm har också
sin näsduk i handen och viftar och viftar -- - ja, se,
till och med en tår syns trilla ned för den lättrörda gamla
damens skrynkliga kind - - Hon är nog inte riktigt
nykter - - Ninni och hon hade druckit en afskedsskål
i champanj strax innan de gingo ned till stationen. ..

Ett par snobbar, som händelsevis äro nere och hvilka
känt igen Ninni, nickar åt henne med ett frivolt leende,
när tåget glider förbi dem ...

Ninni viftar så länge hon ser gumman Storm...

Därpå går hon in i kupén och kastar sig på den
mjuka soffan. Hon satt där stilla som en bildstod i flera
timmar och såg tankfullt framåt med sina bedårande ögon
... hon tänkte och drömde ...

Och nattsnälltåget gick i svindlande fart framåt på
de glatta stålskenorna ...

* * *

I tre år var hon borta från sitt fädernesland — — —

I Sveriges hufvudstad hade hon varit en meteor, som
kommit, lyst, segrat, besegrats och försvunnit.

Hennes rykte var naturligtvis, som alla andras, af
dagsländenatur. Några månader sedan hon låtit höra sig
på tribunen för sista gången, hade man i allmänhet så godt
som glömt, att hon funnits till.

Men då och då dök det upp en flyktig, sväfvande
underrättelse om en svensk dam, tillhörande det lätta gardet,
som för sin skönhet och sin extravagans lät tala om sig
nere i någon af kontinentens städer och badorter. Af
beskrifningar förstodo de, som egnade någon uppmärksamhet
åt historien, att det icke kunde vara någon annan än Ninni
Stern, hvilken de visste begifvit sig ut i världen för
några år tillbaka.

Särskildt hade resande från Paris åtskilligt att
berätta om den vackra svenskan. Många öfverdrefvo nog
för att göra berättelsen mera pikant, men i mycket låg
tvifvelsutan sanning.

Det berättades, att hon hyrde våningar på tio rum vid
världstadens förnämsta boulevarder och att hon hade
uppträdt på kapplöpningsfältet en Derby-dag med fyra
snöhvita fullblod framför den sidenklädda landån och med två
galonerade betjenter stående bakom sig.

De, som berättade det, ville svära på, att det var
sannt - -

Det sades att hon varit mätress än åt högättade
diplomater än åt stenrika bankirer och att hon till och med
ett halft år hållits af en äkta prins af huset Orleans.

Man berättade förstås så mycket, fastän kanske inte
allt var sannt.

Ett faktum var emellertid att under dessa tre år en
ung svensk dam med ljust hår och blåa ögon väckt ett
stort uppseende inom Paris' galanta värld - ett
uppseende, förenad med beundran, som betydligt öfversteg hvad
andra dylika damer af svensk nationalitet, som gjort sig
kända därstädes, en Lissy Bång och andra, förmått att
väcka. Och denna unga svenska dam var Ninni Stern
Hon hade förvärfvat sig smeknamnet »Gula rosen».

Hon var känd för att tala mycket dålig franska, men
för att ega en medfödd intelligens och en djärfhet i sitt
sätt, som tilläto henne att öfvervinna alla hinder, när det
gällde att göra lycka och tillkämpa sig herravälde öfver de
kosmopolitiska kretsar, i hvilka hon uppträdde.

Ett faktum var att hon haft en svindlande
glansperiod i staden vid Seine - - men icke blott där - -
hon hade varit i Berlin, i  Petersburg, i Schweitz, i
Nizza - - öfverallt korta perioder — – men mäst i
Paris.
Hon hade kommit med öfver tio tusen francs på
fickan till Frankrikes hufvudstad. Hon hade ej behöft gå
ut på gatan för att ögonblickligen byta sin kropp i
pängar - - hon hade kunnat lefva i prakt en tid på egna
medel, hon hade kunnat uppträda som en resande
utländska, med stränga sedliga principer.

Men på detta sätt förflöt endast en mycket kort tid,
under hvilken hon ifrigt studerade franska språket, som
hon dock aldrig hann till någon vidare färdighet uti. Hon
slarfvade med tillegnandet däraf för mycket.

Genom en ren slump blef hon en dag å en af Paris'
promenadplats bekant med två danska kvinnor, hvilka
uppehållit sig i Frankrike några år. De voro
lefnadsfriska unga damer af samma tämperament som hon själf och
af tämligen tvifvelaktig karaktär. Snart blef hon
också genom dem införd i sällskaper, där lösen hette:
Njut!

Det dröjde icke länge förrän hon var midt inne i
hvirflarna. Det var en ny, rusande nöjesvärld, hon
kastades uti, och den grep hela hennes väsen. Hon rasade i
utsväfningar som endast en kvinna kan rasa och hon tömde
den parisiska lastens nöjesbägare i botten - -

Det var hennes lifs stora glansperiod, men dock var
den så lika, dag efter dag, månad efter månad. Baler i
tvetydiga sällskaper med halfnakna damer, supéer i enrum,
kurtis i teaterlogerna, nattorgier i hennes våningar, en
ständig omväxling af dyrbara toaletter - - och så när
hon fick en tillfällig leda för alltsammans, så gaf hon sig
på en resa till en annan storstad - - men snart var
hon åter i Paris - -

— — —

Något öfver tre år sedan hon rest från Sverige, gick
ett rykte i Stockholm att en ung svenska af ovanlig
skönhet vid en resa genom London gjort ett tillfälligt besök i
en af frälsningsarmens lokaler och där blifvit »frälst» samt
ingått i armén. Damen i fråga skulle synbarligen ha varit
en fallen kvinna, men hon hade uppträdt vid besöket i en

fabelaktigt elegant dräkt. Frälsningsarmén hade sedan
efter hennes »frälsning» utbasunerat, att hon var en
svenska, som kom från ett lif i last och utsväfningar i Paris.
En notis därom hade äfven inkommit i arméns svenska
tidning och på det sättet hade ryktet börjat
cirkulera.

Man gissade hit och dit, hvem det kunde vara -
men det var icke många, som kommo att tänka på Ninni
Stern — — — hon var glömd.

Var det hon - -?

* * *

En vinterdag i december samma år uppklistrades på
en del knutar och plank i Stockholm jättestora affischer
af skrikande rödt papper, å hvilka stod följande:


Eld och Blod!

Frälsningsarmén

håller

Stort halleluja-frälsningsmöte

   i templet i dag lördag.

Den svenska kapten Olga Löf borg,

som blifvit frälst i London, kommer att närvara.

Härligt vittnesbörd!

Entré 25 öre.                              Mycken musik!


*


TJUGUTREDJE KAPITLET.

Mötet skulle börja klockan åtta.

Ännu fattades hon en kvart. Men det oaktadt
var den ganska rymliga salen nästan fyld till sista
plats.

Utanför ingången stod emellertid ännu en lång kö af
människor, som stampade i den smutsiga snön för att
hålla sig varma i aftonens vinterkyla. Otåligt sågo de
väntande personerna, hur sakta den långa köen smälte
ihop, och det hördes upprepade tillrop från dem, som
kommo efter, att man skulle skynda på där framme i
teten. Men de båda af kölden rödnästa
frälsningsofficerarna, som posterade vid dörren, syntes obekymrade
om det långsamma framåtskridandet. De tycktes betrakta
den väldiga flod af tjugufemöringar, som oafbrutet
strömmade in, med ett sådant välbehag, att de glömde både
kölden och de väntandes otålighet. Två poliskonstaplar
gingo med säfliga steg på hvar sin sida om den långa
mänskoraden, ordnande och då och då utdelande en knuff,
åt någon, som ej höll sig på sin plats.

Ju närmare det led mot det utsatta klockslaget, ju
starkare blef tillströmningen. Från alla håll kom folk
och inrangerade sig i köens leder.

»Här kommer då inte alla in - det måste snart vara
fullt hus därinne», utlät sig en af de församlade
kvinnorna, en ung flicka med blekt ansikte. Hon hade arméns
rödpärmade sångbok i handen och tycktes alltså känna
till, hur stort utrymme det fans i salen.

»Jag har knappast sett så mycket folk nå'n gång på
armén», inföll en gammal gumma, som stod bredvid och
huttrade, insvept i en gammal trasig schal.

»Ja, di går nog mest af nyfikenhet», svarade den
bleka flickan och såg med ett ogillande ögonkast omkring
sig, liksom hon ville säga, att hon själf gick dit af en
allvarlig önskan att få höra Guds ord.

Den himlande minen förargade gumman, hvilken ej
tillhörde de väckta.

»Ja, om man går dit af nyfikenhet eller af egen
rättfärdighet - det kan komma på ett ut», sade hon i skarp
ton och såg på den unga botfärderskan med ett visst
öfverlägset hån.

Den tillstukade svarade ingenting. Hon tillhörde inte
den fanatiskt disputerande delen af armén, hon tillhörde
de undergifvet lidande martyrerna.

De omkringstående drogo på mun åt gummans replik,
men hon, som bar sångboken, låtsade ej, att hon märkte
det. Hon knep ihop läpparna, sträckte på halsen och
stirrade längtansfullt mot ingången för att se, om inte
den slingrande ormen af människor hade förkortats något,
så att det snart blef hennes tur att komma in.

I samma ögonblick syntes en högt stående
frälsningsofficer komma utspringande från förstugan och tränga sig
väg genom hopen, som stod packad på trappan. Han
gick direkt till en af konstaplarna och växlade några ord
med denne. Därpå sprang han upp på öfversta
trappsteget och vinkade utåt folkhopen, som om han ville säga
någonting. Man knuffade hvarandra i sidorna och ropade
tst!... tst!...

»Mina vänner», skrek officeren så högt han förmådde,
»det är fullt hus därinne ... det är inte lönt att stå och
vänta... det fins inte annat än några reserverade platser
kvar ...»

»Hur mycket tar ni för dem?» ropade en röst, som
hade en anstrykning af gamin.

»De kosta femtio öre», svarade officeren lugnt,
hvarefter han försvann inåt förstugan.

Den unga bleka flickan hade hört, hvad officeren sade.
Skulle hon inte få komma in, fastän hon stått och frusit
så länge? Hon blef ännu blekare, då hon berördes af
denna smärtsamma tanke. Hon hade ju ingen uniform,
fastän hon var frälst, hon kunde ej komma in bakvägen.

Hon tänkte på ljuset och värmen, sången och glädjen,
den nya kaptenen och allt det sköna och ljufva, som hon
gick miste om, därför att hon icke infunnit sig i
tillräckligt god tid ... Hon fick ett par stora tårar i sina
svärmiska ögon.

Då gaf henne den där elaka gumman en knuff i
ryggen och sade skadegladt:

»Nu komma vi icke in någon utaf oss!»

Det var mer än hon kunde tåla. Hon sprang ut ur
ledet och fram till trappan, satte sin smala axel som en
sprängkil emellan de trängande människorna och kom fram
till biljättluckan.

»En reserverad plats!» ropade hon brådskande,
nästan andlös af ansträngningen, och kastade två
tjugufemöringar på hyllan i luckan. Det var så mycket hon hade
i portmonnän ...

Därpå rusade hon in i salen Den bleka
ansiktsfärgen hade efterträdts af en stark feberrodnad, framkallad
af triumfen öfver att få komma in, medan så många stodo
där utanför, - - det vill säga, icke någon syndig
skadeglädje, utan en känsla af lycksalighet och tacksamhet
mot Gud, som hjälpt henne, när hon knuffade sig fram.

Nu fingo emellertid poliskonstaplarna ett bestyr att
förmå mängden att skingra sig. Det hjälpte icke, att 
officeren upplyst om, att huset var utsåldt, man ville promt
stanna kvar för att få höra litet af härligheten, om man
också icke fick skåda den. Och man visste nog, att man
icke väntade förgäfves, ty det öronbedöfvande skrål och
oväsen, som snart skulle bryta fram, skulle tränga ut
genom dörrspringorna och fönstren; och så mycket ville man
åtminstone deltaga, att man fick höra de första skrällarna.

»Det fins ju inga platser, det är bäst att ni går
härifrån», gingo poliskonstaplarna och upprepade från den
ena till den andra.

»Vi borde väl ha något betalt för att vi stått här och
frusit - hon kunde åtminstone komma ut och visa sig,
den där vackra fågeln, som skall gala i kväll», inföll en
medelålders man, klädd som en handtverkaregesäll, när
konstapeln gick förbi.

»Det blir, min själ, en guldhöna för frälsningsbyket»,
fortsatte en annan.

»Det är min sann icke många år sedan hon uppträdde
som varietésångerska».

»Ja, frälsningsarmen och varietéen, det kan då komma
på ett ut, det är ungefär samma fröjd ...»

»Det dröjer väl icke länge förrän frälsningsflickorna
börja att uppträda i trikåer ...»

Dylika uttryck, hvari harmen öfver att man blifvit
utstängd framträdde hos den oväckta delen af de
församlade, haglade.

Då ljöd plötsligt några starka trumhvirflar därinnefrån,
och ögonblicket efter hörde man de raska tonerna af en
frälsningssång.

Föreställningen hade börjat ...

* * *

Om vi blicka omkring oss i den ganska stora salen
skola vi finna att en till och med på frälsningsarmen,
hvilken ständigt har förmågan att bjuda på 
öfverraskningar och sensationer, ovanlig spänning och nyfikenhet
gjorde sig gällande bland publiken;

Denna publik bestod af män och kvinnor från
hufvudstadens alla samhällsklasser. Det ganska höga
inträdespriset hade visserligen utestängt en del af de allra
fattigaste gästerna, som annars brukade infinna sig, men där
funnos dock många ansikten, som skvallrade om den lägre
folkklassens armod och släp. Där nere i salen sutto väckta
och oväckta, guds barn och djefvulens barn, om
hvarandra, tätt packade. Där funnos sömmerskor med bleka
ansikten och håliga ögon, bokhållare från speceridisken i
smutsiga löskragar och eleganta långhalsdukar,
fabriksflickor med stripiga luggar och trasgranna vinterhattar,
pigor med röda kinder, familjeflickor med gudsnådliga
miner, glädjeflickor med färgade läppar och fräcka
ögonkast, gardister, lärpojkar och allt möjligt slags folk.

På de främre bänkarna - de »reserverade», där det
kostade femtio öre - hade en del öfverklass placerat sig.
Där funnos åtskilliga fina ansikten i eleganta toaletter,
som buro rikedomens och noblessens hela prägel. På de
närmaste 25-öres-bänkarna hörde man att det talades
franska därframme - där måste alltså vara fasligt fint folk.
Äfven doftade det af prima parfym - man hade
naturligtvis parfymerat sig ordentligt, då man för en afton
skulle sitta inom skotthåll för de vulgära dofterna från
populasen.

Ett par värkliga löjtnantsuniformer upptäcktes äfven
på främsta bänken. Deras innehafvare tycktes dock icke
tillhöra de frälsta, ty de sutto oafbrutet och spetsvredo
sina mustascher, under det att ett litet spefullt leende
lekte på läpparna och ögonen ihärdigt sökte efter vackra
flickansikten.

På de bägge läktarna och på tribunen hade
frälsningsfolket tagit plats. Å de förstnämda fanns det en stor
samling af gemena, naturligtvis öfvervägande tillhörande
spinnsidan.

Om man skärskådade de uniformerade personernas
ansikten något närmare skulle man kunna upptäcka tre
olika karaktärsklasser: de glädjestrålande, de svärmiska
och de fånigt tillbedjande. Af den förstnämda klassen
fans det måhända största antalet, ty frälsningsarméns
religion är ju först och främst jubel och klang och
lajtiata. De glädjestrålande hade lifliga ögon, närvösa
muskler och ett af triumferande leenden ständigt skinande
anlete. De svärmiska hade blek hy, blåringade och djupa
ögon och i hvarje deras rörelse låg en slags förklarad
tillfredsställelse. De fånigt tillbedjande hade intetsägande
ansikten, halföppen mun och tölpiga gester, men
kännetecknades för öfrigt en bornerad skrytsamhet i miner och sätt.

På den med amfiteatraliskt ordnade bänkrader
försedda tribunen rätt fram, sutto officerare, kadetter, de
utvalda sångarna samt musikanterna, med ansiktena vända
mot publiken nere i salen. Barrieren var höljd af ett
eldrödt skynke och bildade i midten en utskjutning, i hvars
vinklar ett par röda och blå frälsningsfanor voro
placerade på ganska långa, mörkröda stänger. På fondväggen lyste
»eld och blods»-vapnet, och tjugutalet musikanter hade
bjärtröda skjortor med hvita bröstsnodder. På grund
däraf sågo de naturligtvis mycket viktiga och förnäma ut.

På plattformens bänkrader dominerade för öfrigt den
blodröda färgen. Den fans i trikåtröjorna på kvinnorna
och i ylleskjortorna på männen. Och den värkade - som
beräknadt var - mycket pittoreskt dekorerande.

För öfrigt var salen icke något vidare festligt
dekorerad. Den svenska kaptenen, som kom direkt från
London och hvilken i afton skulle göra gästroll i den
svenska hufvudstaden, var visserligen en mycket intressant och
folkdragande personlighet, men stod dock icke ännu
tillräckligt högt i graderna för att man från arméns sida
skulle göra någon vidare affär af henne. Ty man söker
ju i allmänhet inom frälsningshären att med järnhand
uppehålla diciplinens demokrati gent emot underordnade, hvilka
föregåenden dessa än haft innan de stälde sig under
blodets fana.

Innan mötet tog sin början, togs det upp en sång här
och där i salen af någon, som blef först färdig och som
måste ge luft åt sina öfversvallande känslor. De
ackompanjerades äfven af några svaga handklappningar.

Några minuter före mötets begynnelse, midt under en
sång, inträdde genom en liten osynlig sidodörr strax vid
sidan af tribunen, en fyra à fem stycken officerare. De
voro aftonens ledare. Främst uppför den smala trappan
till plattformen gick en manlig »adjutant» med helskägg
och ett på samma gång slugt och robust utseende. Efter
honom kom aftonens hufvudperson, »kapten» Löfborg. Det
gick en vågrörelse genom publiken. Sången blef svagare
och halsarna sträcktes nyfiket fram. De kommande
intogo lugnt sina platser på en rad stolar, som stodo främst,
och sången sjöngs till slut.

Aftonens gäst var klädd i en ovanligt smakfull
frälsningsdräkt med mörka, dämpade färger. Öfver axeln hade
hon ett hvitt bandolär - det var det, genom hvilket man
beslutit utmärka henne framför de öfriga den första
kvällen.

»Så förskräckligt vacker hon är», hviskade en
kvinlig frälsningssoldat, en af de »fånigt tillbedjande», på
läktarn till sin granne så fort hon blef synlig i platformens
tämligen starka ljussken.

Och ungefär samma tanke gick genom hela publiken
rundt omkring, framhviskad eller endast tänkt.

Det var samma gripande beundran, som en afton för
åtskilliga år sedan genomsusat varietésalongen, när Ninni
Stern för första gången visade sig i rampljuset på
glädjens tiljor ... det var samma beundran för kroppens fina
linier och ansiktets tjusande drag ...

Ty skönhetens makt är lika stark, hvarhälst den
uppträder ... det må ske inför guldkrogens spritstimulerade
dryckesbröder eller inför de religiösa orgiernas himlaängtande
frälsningsfolk... en skön kvinna är lifvets
drottning och världens besegrare ...

*


TJUGUFJÄRDE KAPITLET.

Frälsningsmötet fortgick i den vanliga stilen.

Fanatiska böner med knäppta händer, uppräckta
armar och närvösa krampvridningar...

Korta predikningar med svängande armar och lifliga
promenader längs den röda barrieren ...

Veka, dämpade, melodiska väckelsesånger med
ödmjuka knäfall, under det att hufvudet böjes bakåt och
ögonlocken slutas ...

Brusande, dånande stridssånger med trumhvirflar,
trumpetsmatter och applådsalfvor ...

Och ständigt samma enformiga, förmätna tema: vi äro
frälsta, vi äro heliga, vi äro lyckliga, vi äro saliga -
men ni, syndare, äro förlorade, förtappade, olyckliga...

Mötet hade fortgått bortåt en halftimma. Hon med
det hvita bandoläret öfver axeln hade ännu icke sagt ett
ord, icke ensam sjungit en ton - och då var det just på
henne, man väntade, hela publiken väntade.

Hon hade deltagit i bönerna och i de gemensamma
sångerna. Hon hade legat på knä med knäppta händer
och hon hade stämt in, då de andra sjöngo ...

»Kapten Löfborg!»

Det var »adjutanten», mötets ledare, som yttrade dessa
ord i kort kommandoton.

Hon, hvilkens namn uppropats, reste på sig. Det
skedde raskt, men med en värdighet, som skarpt stack
af mot de andras groft otympliga rörelser.

Hon gick fram till barrieren... det blef så tyst, så
tyst, att man nästan kunde höra fläkten af en insekts
vinge ... hela publiken befann sig i en andlös spänning ...
hvarje öga i salen riktades mot den smärta gestalten där
framme på plattformen, hvilken nu skulle »vittna» med tal
och sång.

Många bland publiken kände väl igen henne sedan
hennes uppträdande på varietéen, fastän det var åtskilliga
år sedan dess. De båda uniformerade löjtnanterna på
främsta bänken hade tillhört kretsen af hennes varmaste
beundrare - - och det var endast egendomligt, att
inte flera af den mängd snobbar, som utgjort hennes
dagliga och entusiastiska dyrkare, hade infunnit sig. Men
det hade ju fordrats en viss grad af själföfvervinnelse för
dessa att beträda frälsningstämplet med sin vulgära
religionsutöfning. Frälsningsarmén är gjord för den stora
hopen ...

Ryktet hade föregått »kapten» Olga, sedan nyheten
om hennes uppträdande i Sverige en gång kommit. De
dagliga politiska tidningarna hade af den alltid påpassliga
och affärsmessiga frälsningsstyrelsen erhållit en liten
anvisning att Olga Löfborg var »Ninni Sterns» värkliga
namn, hvarför några små »blänkare» i notisform influtit
- och när man bara en gång kommit att tala om Ninni
Stern, så framträdde snart i minnet med full och
oemotståndlig styrka hela glansen af hennes tjusande
personlighet och enastående talang som varietésångerska. Af
denna orsak var det också, som hennes första uppträdande
samlat en så stor publik, att bortåt ett halft tusental
personer nödgades vända tillbaka i brist på plats. Och
häraf var det också som de första bänkraderna voro fylda
med damer och herrar från såväl den förmögna
medelklassen som den värkliga s. k. societeten...

Man såg tydligen att det kostade henne en icke ringa
ansträngning att stiga fram offentligen iklädd
frälsningsarméns uniform i den stad, där hon upplefvat så mycket
och där särskildt det sista årets rika händelser gjort
hennes namn kändt till och med af gatpojkarna.

Hennes fina ansiktshy hade öfverfarits af en dödlig
blekhet, då hon reste sig från stolen och man såg
tydligen huru de små hvita händerna genomskakades af
en häftig darrning.

Skulle hon äga mod att aflägga sitt vittnesmål...?
Frälsningsledarna som sutto omkring och bakom henne,
betraktade hennes sinnesrörelse med ängsliga blickar.
Skulle hon icke äga det värkliga modet, när det gälde
något?

Hon stod stilla och skådade ut i den af
mänskoansikten packade salen. I hvarje ansikte såg hon två ögon,
som nyfiket och sensationshungrigt sögo sig fast vid henne.
Hon stod där en rätt lång stund och bara stirrade, utan
att kunna säga ett ord - åh, hvad hon var lik sig själf
den gången, då hvisslingen hörts i varietésalongen och
hon liksom nu stått stilla och endast stirrat med sina
stora, vackra ögon ... 

Tystnaden började att blifva pinsam...

»Jesus!» hördes en skarp och sträf stämma utropa.
Det ljöd öfver hela salen. Det var adjutantens röst. Man
hörde att ordet framkastades på ett sätt, som skulle göra
det till en bön, men det kom omedvetet att få tonen af
en befallning.

»J-e-s-u-s...!» ljöd som ett eko frälsningsfolkets
hviskning rundt i salen.

Det förlösande ordet var gifvet...

Detta ord, det har hypnotisk kraft. Och särskildt
tyckes frälsningsarmens tränade medlemmar ha en eminent
förmåga att uttala det världshärskande ordet, den kristna
religionens förnämsta, på ett sätt, att det värkar som en
fanfar eller som ett knifstygn. Det uttalas med ett slags
breda vokaler samt med mjuka, smekande ss-ljud...
Jesus...

Olga ryckte till. Det tycktes henne som om detta
ord ägt förmåga att sända en ny, frisk kraft i hennes
ådror och närver. Blekheten försvann från kinderna,
hvilka i stället färgades af inspirationens rodnad, och
hon kastade sitt fina lilla hufvud bakåt med en beslutsam
rörelse. Hon fattade guitarren, som stod bredvid henne
mot barrieren, lyfte upp den mot sin barm och slog an
några stolta, klingande ackorder. De läto som
segertoner från hennes själ, hvilken förmått öfvervinna sin
svaghet inför den stora lystna åskådarehopen. Och för hvarje
åhörare, som förmådde fatta en själsstämning, ljödo de
också som segertoner...

»Halleluja!» ropade adjutanten med sin sträfva röst.

»Hal-le-lu-ja!» ljöd soldaternas eftersägelse ånyo...
som ett eko, men starkare än förut, triumferande. ..

När det blifvit tyst började kapten Olga att sjunga.. .

»Jag har lämnat allt för Jesus,
verldens fröjd må andra ta',
all' dess nöjen jag förglömmer,
när jag minnes Golgata ...

De första stroferna kommo spröda, svaga, osäkra,
darrande, som om de varit fågelungar, som icke ännu lärt
sig att flyga. Men snart var hon inne i stämningen.
Ljudet af hennes vackra röst gaf henne själf så småningom
styrka och säkerhet. Tonerna kommo allt kraftigare och
klarare, orden uttalades allt tydligare och själfullare..

»Om än alla här mig lämna
och jag världens smälek får,
jag har en, som står mig bi, då
jag vid pärleporten står.

Snart vår lefnads afton skymmer
och dess sista klockslag slår,
då jag fri från allt bekymmer
genom pärleporten går.

Och när hon sjöng de andra och tredje verserna på
den smäktande sången, hvars både ord och melodi ägde
något af öfversinlig himlalängtan uti sig, hade hon
återfått sin fulla säkerhet och var fullkomligt inne i sin roll.

Hon lade uti orden en öfverväldigande känsla och en
varm och innerlig tro. Hon uttalade dem icke endast med
tungan och läpparna, hon lade sitt hjärta, hela sin själ
uti dem. De blefvo icke döda, ihåliga fraser, hvilka
rabblades opp som en inlärd läxa af en förledd hjärna, de
gåfvo illussion och blefvo öfvertygande, de brunno som
eldgnistor, de värkade tändande och elektriserande, med
inspirationens hela styrka ...

Och hennes röst hade blifvit klarare och renare
sedan det år hon uppträdt på varietéen. Den klingade nu
så friskt och härligt, utan ett missljud, utan en
öfveransträngd ton ... som ljuden från en silfverklocka ...

Hennes fingrar, hvita som alabaster, lekte med
guitarrens strängar, kroppen egde en hållning som en
drottning, och ju längre hon sjöng, ju mera tycktes hennes
bildsköna ansikte upplysas af en förklaringens
strålglans ...

När hon sjungit sången och hon till sist lät höra
några bortdöende knäppningar på guitarrens strängar, fans
det många hundratals ögon i den fylda salen, hvilka voro
täckta af tårar och tåreskimmer.

I en half minut härskade dödstystnad bland den stora
församlade folkhopen, därpå hördes här och hvar en
dämpad snyftning ... ordens känslokraft och tonernas skönhet
hade gripit ned i hjärtroten på äfven de hårdaste, och på
de veka och troende hade det värkat som en gudoms
stämma ...

Det var så olika mot hvad man var van vid att höra
från arméns plattform, så fritt och rent mot allt det simpla,
plumpa och falska, som så ofta hördes.

Hon hade liksom i varietésalongen tagit sin publik
med storm. Den låg för hennes fötter, behärskad af 
tjuskraften i hennes väsen och den nyligen skedda
omvändelsens nya jungfrudom ...

När hon slutat sjunga, satte hon ifrån sig guitarren,
utan att lämna sin plats vid barrieren. Det syntes, att
hon gjorde sig redo att låta sången efterföljas af ett s. k.
vittnesmål.

Inte ett ljud förnams från frälsningsfolket eller den
öfriga delen af publiken. Intrycket och effekten af
hennes sång hade varit så starka, att hvarken »adjutanten»
eller någon bland hans följe kommit sig för, att på det
vanliga sättet interfoliera henne med hvarjehanda utrop
af mer eller mindre känslosam natur. Hon hade fått sjunga
ensam och ostörd. Äfven de mest fanatiska kände med
sig, att det varit ett profanerande att öfverrösta hennes
fina sångkonst med rasslet från en kör af oskolade och
vulgära röster ...

»Jag ville tala om för mina vänner i Stockholm, att
jag nu är frälst och lycklig. ..»

Så började hon.

Orden kommo att börja med så bäfvande, så blyga
och osäkra ... Hon hade haft mod att göra sin
bekännelse i smekande, svärmiska toner vid guitarrens
accompanjemang - - skulle hon också ega mod att bekänna sin
frälsning och sin lycka "i ett predikotal, hvilket nog var
svårare...?

Hvarje öga hängde vid hennes läppar.

Var detta samma Olga, samma Ninni, som tillbrakt
sina ungdoms kanske bästa år i last och synd; samma
kvinna, som varit hållen af än den ena och än den andra,
som varit inskrifven i polisens rullor som offentlig »flicka»,
som hållit spelhelvete, där falskspelning bedrifvits, och
som blifvit uthvisslad på varietétribunen? Var det den
sorglösa, fräcka, utsväfvande och lidelsefulla kurtisanen,
hvilken stod här blyg, darrande, full af den älskligaste
oskuld och den barnsligaste tro. Var det spel, en
ovanligt intelligent kvinnas skådespelaretalang, framkallad af
äresjuka, tillfredsställande en raffinerad nyck efter 
omväxling, som gjorde sig gällande? Var det hån och drift
med gud och religionen och armén och publiken och
alltsammans? Eller hade värkligen denna psykiska makt öfver
alla makter, som benämnes religion, den öfversinliga
dyrkan af ett gudomligt, allsmäktigt och syndfritt, väsende,
tron på »blodet» och dess rättfärdiggörande kraft, förmått
under några veckor så helt och hållet omskapa en
mänsklig varelse?

I det yttre hade Olga Löfborg - hon hade nu
återtagit sitt värkliga namn - både förändrats och icke
förändrats under de tre år, som hon varit på främmande
mark.

Hennes kropp hade blifvit något fylligare, bröstet hade
svällt ut och höfternas rundning blifvit kraftigare, men
figurens smidiga linier och fulländande proportioner hade
icke lidit det ringaste men däraf.

I hennes ansikte hade tydligen de rasande
utsväfningarna efterlämnat spår, det kunde icke förnekas, om de
också icke kunde upptäckas af en betraktare, som
ej var allt för skarpsynt i kväll vid ljusskenet, då
kinderna också glödde af den inre inspirationens eld. Hon
såg icke sjuklig och förstörd ut, tvärtom, hon hade fått
litet hull, hon hade lefvat godt och flott, men ögonringarna
hade svartnat starkt och kinderna hade blifvit något
pussiga. Vid dagsljus skulle man äfven kunnat upptäcka,
att den förr så bländhvita ansiktshyn chanserat en smula,
blifvit gul och att skrynklornas härjningståg redan
bebådats genom några nålrispor kring mungiporna. Men hon
skulle otvifvelaktigt långt längre kunnat bibehålla sin
barndoms friska skönhet, om de tre utländska årens yrande
lif icke sugit på blodets och närvernas lifsmust.

Men ingen af de i frälsningslokalen närvarande, hvilka
sett henne förut, skulle dock kunna påstå, att hon
förlorat något i sin skönhet, betraktad som helhet. Hon hade
haft för mycket att taga på, för mycket att offra, för att
några år, om också aldrig så utsväfvande, skulle kunna
sköfla dessa fina och gedigna behag. Och i afton, på

Snart vår lefnads afton skymmer
och dess sista klockslag slår,

(Sid. 282.)

frälsningstribunen, hade hon, som sagdt, framstått lika
bedårande och bländande som någonsin förut. Som ett
naturens söndagsbarn hade hon vunnit en ny seger i
frälsningsdrägt ...

Och dock vanstäldes hennes ansikte af denna
osmakliga hufvudbonad, som armén i ett anfall af glömska af
de medel till propagandans bedrifvande, som den
vanligtvis brukar använda, lagt som ett syndakors på sina koketta
kjortelbataljoners hufvuden. Denna skönhetsmördande
hufvudskopa kan vanställa äfven det skönaste ansikte och
hos en korporation, som i så hög grad binder sina,
anhängare vid sig genom att ockra på den mänskliga
svagheten för grannlåtsuniformer, står den officiella kvinliga
hufvudbeklädnaden som ett oerhördt stort misstag. Man
har naturligtvis velat ha något originellt och
uppseendeväckande, och uppfinningsförmågan har påtagligen ej räckt
till för att kunna kombinera detta med något estetiskt
tillfredsställande.

Men äfven i den klumpigaste klädedrägt, som en
kvinna nödgas pålägga sig, kan naturligtvis den kvinliga
instinkten inlägga en personlig makt, som i någon mån
dämpar klumpigheten. Och härvidlag var det intressant
att gifva akt på, hur f. d. varietédamen och demimonden,
beräknadt eller rent instinktivt, genom några små speciella
anordningar förmått dämpa klädedrägtens vanprydande
sidor och låta en personlig skönhetssmak framträda. Bara
t. ex. i det hvita bandolärets drapering och i hennes sätt
att uppbära det samma, såg man en smakens aristokrati,
som värkade som en solglimt på skönhetssinnet. Och
genom dylika drag höjde hon sig så högt öfver pluralitetén,
att hon rent af kom att värka som en gudasänd
uppenbarelse. Och en mänskokännare skulle kunna
ögonblickligen uppstält ett framtidsperspektiv öfver den roll, hon
skulle komma att spela, om hon med samma hänförelse
fullföljde sin uppgift på frälsningsbanan ...

Under cirka tio minuters tid flöt en trosvarm,
inspirerad syndabekännelse fram öfver hennes små röda 
läppar - icke röda af smink utan af pulserande varmt
blod.

Hon gick icke in i några detaljer af sitt förflutna lif,
hon tecknade inga händelser och angaf inga platser, men
hon gaf dock en lika påtaglig som slående bild af sin
historia. Åhörare märkte så väl, att det låg verklighet där
bakom, att det låg personlig erfarenhet.

Hon talade om, huru synden lockar och drager, huru
det ligger nedlagdt i mänskonaturen så många frö till det
onda, huru svag och lättledd människan är, så länge hon
inte hämtar kraft från Gud. Hon målade också syndens
tomhet och syndens plåga. Hur otillfredsställande är det
icke att söka sin glädje i denna världens falska, farliga
nöjen. Hur man jagar, finnes det dock alltid kvar en
brännande törst efter mera, mera! Och till sist måste ändock
samvetskvalens och ångrens dag komma!

Och därpå talade hon om blodet från Golgata kors.
Hon hade sett det strömma emot sig som en röd flod.
Ängslad och otillfredsstäld, sökande efter något bättre än
hvad hon hittills upplefvat, hade hon stigit ned uti floden.
Hon hade tvagit sin kropp och sin själ i den. Och hon
hade stigit upp lycklig och saliggjord. Hon hade fått en
annan syn på lifvet, fått krafter att med den Högstes hjälp
motarbeta alla dåliga böjelser och känt en oemotståndlig
längtan efter att få lefva ett rent lif och att få hjälp till
att föra andra syndare till samma renande och lifgifvande
frälsarblod.

Och därför stode hon nu här. Hon ville, på grund af
sin egen erfarenhet varna alla, som sorglöst och
lättsinnigt dansade fram på de världsliga nöjenas breda väg ...
Hon ville tala om sin egen lycka och bjuda hvar och en,
som ännu ägde syndens fjättrar om sina lemmar, att söka
befrielse från dem, genom att vid korset mottaga förlåtelse
och frälsning ...

Det var ju icke något nytt, hon kom med. Det var
den gamla, gamla visan, som upprepats många tusende
gånger inom dessa väggar, upprabblats i skrikig falsett af
gummor med skrynkliga drag och spetsig haka, i
smäktande tonfall af unga, lefnadsfriska flickor med runda
kinder och lysande ögon, upprepats af robusta karlar med
grofva och skrofliga röster och af ynglingar med
svärmiska drag och veka stämmor ...

Men sällan, om någonsin, hade väl en dylik
bekännelse eller ett dylikt vittnesbörd framsagt på ett så naturligt
intelligent sätt och i så vinnande ordalag som nu. Utan
att utfara i några osmakliga öfverdrifter, hade »kapten»
Olga förmått att öfvertyga hvarje åhörare att bakom
hennes ord lågo en sargad men läkt själs uppriktighet och en
brinnande hänförelse för hennes nya lifsåskådning och
mission.

Det hade i hennes korta predikan funnits en
blandning af orubblig fasthet och rörande älsklig naivitet,
hvilket kom luften att dallra af vemod och skapade en
stämning, som gjorde själarna mjuka som vax.

Man hade åhört henne under andäktig tystnad och
med stigande intresse, och när hon slutat, var det nog
många, som tyckte att det ljusa håret kring hennes panna,
hvilket ännu bibehållit sin guldglans, förvandlats till en
englagloria af ljus ...

När hon satte sig, voro hennes ögon fuktiga af tårar.
Hon lutade sig framåt och begrafde ansiktet i händerna,
liksom; hon plötsligt fått ett anfall af kvinlig blygsamhet
öfver sin djärfhet att uppträda offentligen eller som om
hon ville afsluta akten med en tyst bön till Honom, som
hon bekänt ...

När hon slutat, sprang »adjutanten» upp från sin plats,
gaf ett tecken åt frälsningsfolket och ögonblicket därefter
låg minst tredjedelen af salens befolkning på knä. De
kände på sig, hvad som passade efter det gripande talet
— — — ingen larmande musik, inga bullrande
väckelseord — — —

Sakta, svagt, som om ljudet kommit långt därifrån
dämpadt som en susning, började hela skaran, som låg på
knä, att i kör sjunga de sista stroferna i den sång, med
hvilken sångerskan börjat:

Snart vår lefnads afton skymmer
och dess sista klockslag slår,
då jag fri från allt bekymmer
genom perleporten går - - -

Kinder purprades, ögon strålade, tårar runno, knäppta
händer sträcktes mot höjden, brösten flämtade af
känslosvall hos alla dessa knäböjande, medan hon, som syntes,
framkallat den djupa rörelsen, fortfarande satt där
framåtböjd med det heta, tårsköljda ansiktet i de mjuka, hvita
händerna - - -

— — —

Ändtligen var mötets sista programpunkt kommen.
Den var också dess förnämsta: frälsandet. Nu skulle de
botfärdige, de rörda bland den så metodiskt preparerade
massan letas upp och dragas fram, med ordens och
känslornas makt, piskas fram, om det behöfdes. Vid fotpallen
nedanför platformens röda skynke skulle syndarena gråta
förkrosselsens tårar och offentligen exponera sig som
botfärdiga kristna.

Det hade blifvit brus och lif i den kvafva
frälsningslokalen. Det låg ångkraft i luften.

De främsta bänkarnas fina publik hade i det allra
närmaste fullständigt afdunstat - äfven de båda
gardeslöjtnanterna, efter att de med några eldiga blickar sökt att
tillvinna sig den förtjusande frälsningskaptenens
uppmärksamhet. Men publikens djupa led voro fortfarande kvar
och det var bland dem, man hufvudsakligast sökte
rekryter för den korsmärkta fanan.

Midt på platformen hade aftonens båda
hufvudpersoner, den ledande »adjutanten» och »kapten» Olga, tagit
plats. De anförde det hela. Adjutanten var eld och
lågor. Han gaf tecken åt musikanterna, han ropade ned åt
salen, han vinkade åt soldaterna. Han sprang fram och
tillbaka, fäktade med armarna och utstötte religiösa
krigstermer. Hans vackra kamrat hade visserligen ett 
betydligt lugnare och värdigare uppträdande, men äfven hon
hade smittats af den allmänna lifligheten och den febrila
hänförelsen. Hon vände sig oafbrutet än åt det ena hållet
och än åt det andra, gestikulerade betydligt ifrigare än
förut och sjöng med i körsångerna så starkt, att hennes
rena stämma klingade högt öfver de andras.

De utstyrda musikkanterna blåste den ena sången
efter den andra. Det var ett oafbrutet sjungande och
spelande, utan pauser. Knappt var den ena melodien slut
förrän en annan uppstämdes, valda på en slump; men inte
ett ögonblicks uppehåll i den hetsande stämningen, det
var hufvudsaken. Och man kunde taga om en kort
melodi, som gjorde effekt, tjugo och trettio gånger. Ju längre
man höll på med den, ju mer skar den in i sinnena, för
hvarje omtagning bankade den våldsammare på syndarnas
öronhinnor...

Och under all denna störtflod af musik och sång från
platformen, försiggick där nere i salen en rasande hetsjagt
efter mänskosjälar. Där gingo rödklädda frälsningskrigare
af alla stånd och grader omkring i bänkarna och sögo sig
fast vid åhörarna med sina lika enformiga som
efterhängsna frågor.
  
»Är ni frälst?»

»Tillhör ni Herren?»

»Är ni lycklig?»

På somliga ställen fingo de ett undergifvet »ja» till
svar, på andra ett barskt: »det rör er inte!» Somliga tego
alldeles, under det att de visade ett ironiskt småleende,
andra kastade sig in i långa, häftiga dispyter.

Och den uniformerade agitationsskaran fann sig i alla
förhållanden. Möttes de af hånleende, så lade de handen
med en inställsam, vänlighet på offrets axel och stucko
sina snärjande frågor i hans öron, tills han blef tvungen
att ge dem ett svar. Och träffade de en disputerande
motståndare, så voro de inte sena att hugga in med
långrandiga repliker.

Och lika glada, och lika sötsliskigt vänliga, om de
lyckades eller ej, lämnade de städse hvarje person med
ett: »Gud välsigne er!» på läpparna...

I dag blef det ett alldeles ovanligt godt fiskafänge.
Och det måste man ju ha väntat, efter den utmärkta hjälp,
som erhållits af den nye kapten. Isynnerhet var det
kvinnor, som infångades. Och ju större lyckan var, ju ifrigare,
ju outtröttligare och envisare blefvo de stridande. I dag
skulle djefvulen lida ett stort nederlag!

De hade kommit på de kvinliga soldaternas lott att
tilltala de kvinliga åhörarna. Och så fort de märkt att
en enda åhörarinna, som hade feberhet kind eller vått
öga, hvilka kunde beräknas stå i något sammanhang med en
inre rörelse, kastade sig en tre, fyra officerare eller
soldater på henne som blodhundar. De borrade sina blickar
i hennes ögon, de lade sina händer på hennes axlar och
hviskade brännande frälsningsord i hennes öron.

Och när hon var tillräckligt preparerad, och man
märkte att hon började mjukna och ge efter, bars hon till
hälften fram af ett par frälsningstöser och påskjuten af ett
par andra ...

På det sättet tvingade man syndare in i himlen...

Och när tåget kom fram till pallen, satte »adjutanten»
en hvisselpipa till mun... en gäll, skärande hvissling...
sången upphörde ögonblickligen, på en fjärdedels minut,
och efterträddes af en dånande applådsalfva, under det att
rundt omkring hördes jublande halleluja-rop och
hundratals röda och hvita näsdukar började att fladdra kring
salen ...

Så bärgade man själarna...

Och vid botpallen hade den fångade själen ännu en
het kamp att genomgå, en kamp under tårar, själskval,
böner, syndabekännelse och ångestrop...

Snart var hela den långa bönpall en full af bedjande
och gråtande, mest kvinnor, här och där en ung man
instucken. Somliga gjorde ganska snart ifrån sig och stego
upp igen och satte sig på en bänk, förgråtna men
skinande af lycka och tro.

Den tomma platsen upptogs snart af en annan... det
blef en ovanlig god fångst i kväll1...

Och däruppe bakom det röda skynket stod aftonens
sköna hjältinna, en ny Magdalena, f. d. synderskan,
glädjeflickan och falskspelerskan, och kände sin själ brinna af
religiös hänförelse, af kärlek och nitälskan, då hon såg
den långa raden af botfärdiga krypa ned på pallen inför
sina fötter ...

— — — 

Bland salens hundratal, hvilka afhört aftonens
föreställning, fans det en åhörarinna, hvilken med större
uppmärksamhet, större deltagande och större förvåning än
någon af alla de öfriga följt med »kapten» Löfborgs
uppträdande.

Denna åhörarinna var klädd på ett sätt, som tydligen
visade, hvad klass, hon tillhörde i samhället. Två unga
slynglar, som sutto bredvid henne, hade också lika tydligt
visat sig förstå detta. De hade försökt att få byta fräcka
och tvetydiga blickar med henne, sett på hvarandra gång
på gång och småskrattat samt till och med tagit sig friheten
att peta henne i sidan och nicka åt henne. De tyckte sig
ha rättighet därtill, ty det syntes allt för väl att hon var
en soldat i de prostituerade kvinnornas armé.

Hon tillhörde synbarligen hvarken första eller andra
klassen af dessa. Hon såg en smula förfallen ut, litet
afsigkommen, ej blott moraliskt, utan äfven till det yttre,
beträffande hållning och klädedrägt.

Hon hade en svajig hatt med en mångfald af plymer
och band, och en pråligt utstyrd vinterkappa, men bägge
delarna voro alltför slitna och skamfilade för att de skulle
innebära någon värklig elegans. De hade varit eleganta
en gång, men nu värkade de trasgranna.

Hennes ansikte var blekt och glåmigt, hyn var fnasig
och förstörd, läpparna stela af smink, ögonen skarpt
tuschade men rödsprängda; blicken var cynisk och
utmanande och öfver munnen låg ett vulgärt drag. Hon gaf
intryck af en glädjeflicka, som stod färdig, att när som
hälst sjunka ned i de lägsta graderna. Det syntes blott
behöfvas några månader af lättsinne och dryckenskap till,
för att hon skulle sjunka ned i den tjocka dyn på botten.

Hennes figur var lång och magerlagd och hon syntes
vara åtskilligt till åren.

Hon hade kommit mycket tidigt och fått en god plats
i midten af salen. Om man gifvit akt på henne, skulle
man funnit, att hon nästan oafbrutet, utan återvändo,
suttit och betraktat, nästan stirrat på kapten Olga. Hon hade
slukat henne med ögonen.

Till en början hade hon varit temligen oberörd af
frälsningsmötets förhandlingar och hon hade till och med
egnat dem ett par hånleenden. Men efter kapten Olgas
uppträdande hade uttrycket i hennes ansikte förändrats.
Under själfva vittnesbördet hade hon fått anstränga sig
till det yttersta för att hindra tårarna att tränga fram.
Och under hela mötet hade hon, som nämdt, nitat
blickarna fast vid den unga kaptenens fagra ansikte.

Man behöfde sannerligen icke vara människokännare
för att förstå att det var något alldeles särskildt, något
rent personligt intresse, som låg i de lika energiska som
öfverraskade blickar, som hon sände dit upp till
platformens hufvudperson, hon med det hvita bandoläret. Hon
tycktes liksom vilja draga hennes blickar till sig, men hon
kunde naturligtvis icke begära att hon skulle bli
observerad där nere bland högen af alla ansikten.

När denna sjungit sin sång och gjort sin enkla, men
gripande bekännelse, hade den förfallna glädjeflickan
undergått en plötslig och genomgående förvandling. Det
föreföll henne själf, som om någonting med järnklor
gripit tag om hennes förtorkade hjärta och kramade och slet.
Hon kände en ångest tränga sig fram därinnanför bröstet,
starkare än hvad hon någonsin känt och som bokstafligen
hotade att kväfva henne. Trots alla de samvetskval öfver
ett förfeladt lif, hon så ofta burit på, hade hon dock
aldrig känt sig så usel och eländig som i detta ögonblick.
Hon kände en andlig smärta så stark, att den gick upp
från bröstet till hjärnan och nästan framkallade
hallucinationer. Och hon tyckte att hennes trasgranna paltor föllo
sönder i trasor och lämnade kroppen obetäckt, och att
denna syndiga, besmittade kropp var täckt med otäcka
sår och härjad af sjukdomar, att den föll sönder som hos
en spetälsk ... hon höll på att skrika till af skrämsel och
smärta ... hon ryckte till som om hon vaknat från en
dröm och hon måste sitta en lång stund och rikta
tankarna mot andra föremål för att hon skulle komma ifrån
den obehagliga inbillningen ...

Och den vek snart bort. Ju längre hon betraktade
det strålande, lyckliga ansiktet däruppe, ju närmare tyckte
hon, att en annan stämning, en annan inbillning ryckte
emot henne.

Det var så bekant för henne, detta ansikte, och när
hon såg det upplysas af en sådan innerlig fröjd, så
väcktes hos henne ett outsläckligt behof att komma i
åtnjutande af samma fröjd, af samma ljusa, strålande glädje.

Hon hade sett detta ansikte förr så många gånger och
uppriktigt gladts åt dess fina och rena drag. Hon hade
en tid lefvat tillsammans med det i sin förnedring - -
dock hade hon då icke varit så förnedrad som nu - -
det var tre å fyra långa år, sedan dess - - och under
denna tid hade hon själf sjunkit allt djupare i last och
synd - -

Och när den egentliga frälsningsakten började, hade
hon setat med ett ödmjukt och förkrossadt uttryckt i
ansiktet, med tårfylda ögon och knäppta händer.

På grund däraf var det alldeles själffallet, att hon
skulle vara en af de första, mot hvilken arméns
stridskvinnor skulle rikta sina giriga blickar. Klädseln förrådde
hennes smutsiga yrke, hennes tårar talade om hennes
rörelse - det fans således starka anledningar att rädda
henne och att frälsa henne.

En ung flicka i uniform tilltalade henne.

Hon svarade ej ett ord, men tårarna flödade allt
ymningare.

Den unga uniformerade flickan lade sina ord särdeles
väl, det var en af arméns bästa förmågor. Hon talade
med sympatisk stämma och i ej allt för närgångna
ordalag om den upprättelse åt en syndfull och efter en bättre
lycka sökande varelse, som anammandet af frälsningen i
Jesus innebär.

Och dessa tröstande, hoppgifvande ord, de blefvo
värkligen ett gudomligt vårregn för den befläckade själen och
det kvalda sinnet.

»Vill Ni komma fram till vår botpall och bedja om
edra synders förlåtelse, vill Ni söka att finna den frid, som
öfvergår all jordisk lycka ...?» frågade den unga
frälsningsflickan.

Synderskan dröjde ett ögonblick med sitt svar... det
kom öfver henne som öfver de flesta, en viss förskräckelse för
att gå fram och knäböja inför alla dessa nyfikna blickar ...
men hon öfvervann snart sin feghet ... salen och hela dess
publik försvann för hennes blickar och hon såg endast
det af frälsningsglädje strålande kvinnoansiktet där framme
på platformen, hon kände endast sin längtan efter att få
blifva lika frälst och lycklig ...

»Ja...» hviskade hon knappt hörbart.

Frälsningsflickan fattade systerligt sina armar om
hennes axlar och förde henne med mildt våld framåt. En
annan kvinlig officer kom beskyddande och åtföljde henne å
andra sidan.

Hennes motstånd hade i början varit segt och
samtalet med henne hade därför dragit långt ut på tiden. Flera
rader af frälsta själar hade redan legat därframme och det
fanns knappt en plats att få.

Hon gick med nedböjdt hufvud, hon stapplade nästan
framåt, uppfyld af själsrörelse.

»Ser du, där ha de fått ett — — —, utlät sig grofkornigt 
en ung glop, som de gingo förbi, och stötte sin
kamrat i sidan med ett menande löje.

När hon kom fram till platformen, lyfte hon på
hufvudet och riktade blicken mot henne, som stod där vid
»adjutantens» sida. Hon vek för frestelsen att få betrakta
detta bekanta ansiktet på närmare håll än förut. Skulle hon
blifva igenkänd - -?

Ja, då inträffade någonting hvilket blef aftonens mest
spännande tilldragelse och säkert aldrig förglömdes af
dem, som åsågo det ...

Med ett högt utrop skyndade kapten Olga ned för
trappan, som ledde till platformen ... äfven hon glömde
allt och alla omkring för den sinnesrörelse, hon erfor vid
att här på detta ställe och under denna afton
sammanträffa med den kvinna, som hon lefvat tillsammans med
under sina synders mörka tid, den ende värkliga väninna,
som hon egentligen någonsin egt ...

»Juliette!»

Med detta namn, ropadt högt, inneslutande en hälft
af sorg - hon såg hennes förfallna tillstånd - och en
hälft af svindlande glädje öfver återseendet, kastade hon
sina armar, nästan våldsamt, utan besinning, omkring den
botfärdigas hals, och båda sjönko ned sida vid sida till
botpallen, omslingrade af hvarandras armar och blandande
sina heta tårar.

Händelsen hade inneslutit en sådan hjärtegripande
karaktär, att till och med den annars i öfverdrifna
känsloyttringar så blaserade »adjutanten» höll på att förlora sin
själsnärvaro. Instinktmessigt sträckte han emellertid sina
armar öfver de båda, hvilkas hufvuden och armar han såg
under sig, och utbrast med en stämma, som tydligen
skälfde af rörelse:

»Halleluja! Halleluja! Tack käre Gud!  Halleluja?»

Och nu kunde den frälsta skaran ej hålla tillbaka den
storm af religiös lidelse, som börjat växa fram vid
bevittnandet af denna scen, då den vackra gästen från London
igenkänt och omfamnat den botfärdiga synderskan,
hvilkens hela personlighet tillkännagaf, att hon var en
mycket lastfull kvinna.

Rundt omkring gruppen, som bildades af de båda 
knäböjande, uppväxte nu en jubelorkan, som skakade husets
grundvalar och tycktes vilja lyfta taket. Många
hundratals händer framkallade ett oerhördt applådsmatter, andra
hundratal satte ett böljande haf af näsdukar i rörelse och
öfver ett halft tusental munnar tjöto i de mest växlande
tonarter fram en öronbedöfvande konsert af glädje- och
tacksägelserop ...

Orkanen räckte i flera minuter. Den tycktes aldrig
vilja taga slut. Den lät som om man ville storma
helvetets portar. Man omfamnade hvarandra öfverallt i
bänkarna och gräto i hvarandras armar, man steg upp på
bänkarna och hoppade jämfota i takt, man sträckte
armarna i krampaktiga rörelser mot taket, som om man
väntade att få se den Korsfäste slå ett hål på detsamma och
nedstiga ...

Om det fans någon bland publiken som aldrig förut
bevittnat ett arméns mera exalterade möten, skulle denna
kunna trott, att han kommit in bland en hop galningar
och förskräckt rymt därifrån, men för den, som känner
till hvad dessa sekelslutets religionsutöfvare kunna tillåta
sig i exstasens mest brusande ögonblick, var det precis
inte något oväntadt, då man besinnade, huru aftonens
händelser steg för steg förberedt och framdrifvit denna
stämning ...

Snart hördes emellertid den gälla hvisslingen.

Den signalerade nu icke någon ny frälsning, den var
en signal till hela den bullrande skaran. »Adjutanten»
vinkade med handen och inom några ögonblick hade
hvartenda ljud så småningom döttbort.

»Låtom oss bedja tyst! Låtom oss falla på knä!»
kommenderade den ledande.

Effekten af hans befallning var beundransvärd: Inom
en half minut låg hela skaran bedjande på knä och det
förra oväsendet efterträddes af en andäktig tystnad; i
hvilken endast de fanatiska Jesus-ljuden möttes och
genomskuro hvarandra från alla håll af salen...
Det var först vid midnatt, som mötet afslöts och som
ledarne genom att bryta upp tvingade den sista gruppen
af frälsningsfolk att aflägsna sig från lokalen.

*


TJUGOFEMTE KAPITLET.

Ryktet hade talat sannt. Det var vid ett tillfälligt
besök i London som den firade demimonden från
Paris, hon som var känd i vida kretsar under namnet
»Gula rosen» blifvit delaktig af den inre omskapelse, som
klädt henne i frälsningsarmens lika effektsökande som
bespottade uniform.

Hon hade för tillfället hållits af en ung sprätt, en af
Paris' förnämsta boulevardläjon, som var son till en
stormrik parisisk bankir med världsrykte. Hon hade haft en
elegant våning på åtta rum vid en af de centralaste
boulevarderna och präktiga bländhvita hästar på stallet.

Af en nyck hade hon beslutit sig för att resa till
Englands hufvudstad på några veckor. Hennes älskare
hade begärt att få följa henne och de reste åstad.

En afton, då de redan varit i London omkring en
vecka, hade de händelsevis kommit att gå förbi
frälsningsarméns största lokal i London. Där hade ljudit musik och
sång. Hon hade föreslagit med ett ironiskt löje att de
skulle gå in och titta på. Hon hade en riktig mani efter
att bekika allt, som kom i hennes väg.

Är det Ni? frågade hon sakta. (Sid. 310.)

De hade fästat tillsammans grundligt under dagens
lopp och hon var nästan en smula drucken, när hon
inträdde i frälsningslokalen.

I början hade hon suttit och hånlett åt alltsammans,
ja ett par gånger skrattat högt, så att publiken hade vändt
sig om mot henne. Och hon hade ej blott på grund af
sitt opassande uppträdande väckt uppmärksamhet, äfven
hennes ytterst extravaganta och eleganta drägt i djärft
parisisk snitt hade framträdt skarpt mot den andra
publiken och gjort stort uppseende.

Hennes hånleende hade emellertid snart bytts i
andaktsfull uppmärksamhet och uppmärksamheten hade bytts
i ödmjuk förkrosselse.

Det var dock icke någon särskild predikan eller
särskildt vittnesbörd, som gripit henne, ty fastän hon äfven
en tid ifrigt kastat sig på engelskan och fastän hon vissa
tider varit älskarinna åt i Paris sig uppehållande
engelsmän, så var hon dock icke så hemmastadd i språket, att
hon kunde förstå mer än hvart annat eller hvart tredje ord,
när det talades.

Nej, det var någonting helt annat, som gripit henne.
Det var ruelsen öfver det lif hon förde och tomheten i
hennes tillvaro, hvilka likt svarta spöken länge följt henne
i spåren och nu af en ren tillfällighet, en slump begagnat
ett lämpligt ögonblick, då den utsväfvande kurtisanen
befann sig under intrycket af en religiös hänförelses mäktiga
stämning, för att gripa henne med sina långa, seniga
fingrar.

Hon hade förmått att behärska sig denna första gång
och hon hade lämnat lokalen utan en tår och med upprätt
hufvud, men hon hade kändt så tydligt huru djupt
därinne i hennes själ suttit kvar en törntagg, hon hade känt
huru den värkt och huru den plågat henne.

Det var den taggen, som sved vid den minsta rörelse
hon gjorde, hvilken hon ej kunde blifva kvitt, förrän hon
kastat sig för korsets fot och erhållit sina synders
förlåtelse.
Hon bröt med sin älskare. Och han for tillbaka till
Paris och talade om en historia som man hade alldeles
oerhördt roligt åt på åtskilliga klubbar: »Gula Rosen» har
blifvit religiös.

Gång på gång besökte hon sedan samma lokal. Och
snart låg hon en afton gråtande vid syndapallen. Hon
skaffade sig tillfälle att få tala vid åtskilliga af ledarne
för den kår, vid hvilken hon gjort sitt betydelsefulla
besök, och erbjöd sig att inträda vid armén, därtill drifven
af den varmaste åstundan efter att genom ett arbete för
Jesus få godtgöra en del af de svåra synder, som tyngde
hennes själ.

Frälsningsofficerarna förstodo genast, hvilken
ypperlig akvision hon skulle blifva, särskildt om hon skickades
till Sverige, hvilket lands språk hon behärskade. Hon
mottogs med öppna armar, uppträdde och sjöng vid några
möten och gjorde kolossal lycka med sin skönhet och sin
vackra röst.

Omkring en månad därefter öfversändes hon till det
svenska »högkvarteret» med en särdeles varm
rekommendation, och redan andra kvällen, som hon befann sig på
svensk mark, uppträdde hon vid ett möte, det möte, som
förut har skildrats — —

* * *

Det, man väntade, slog in.

Hon blef en magnet för armén. Oafsedt hennes
personliga egenskaper gjorde naturligtvis den romantik, som
omgaf hennes öde, sitt till för att utbasunera hennes rykte
öfver staden och draga skaror af åskådare till de möten,
där hon uppträdde.

En ypperligare agitator kunde armén heller icke önska
sig. Hon förenade personligt vinnande egenskaper med ett
charmant utseende, en ypperlig sångröst med konsten att
uttrycka sig väl och slående. Och hon var nog värdig i sitt
uppträdande  för att behaga de bildade klasserna och nog
varm i känslan för att slå an på de djupa leden.

Det blef icke blott en folkvandring kväll efter kväll
till Templet, det blef också en väckelse, som mycket
liknade de kända andliga febrar, hvilka som bekant bruka
följa vissa stora konstnärer och konstnärinnor i spåren.
Ett sådant inhöstande af själar i frälsningsladan hade man
knappast förut bevittnat på en gång. Man såg människor
af alla samhällsklasser böja knä vid platformen, och man
undrade allmänt, hur länge detta kunde fortfara.

Den unga »kapten» Olga uppfattades naturligtvis
mycket olika. De ledande frälsningsofficerarna trodde nog på
hennes uppriktighet, men inte hade de stort hopp om, att
hon länge skulle fortfara med sin ifver. De måste ju vid
närmare umgänge med henne känna i luften det nyckfulla
i hennes natur. Däremot började hon så småningom af
arméns djupa led, åt hvilka hennes uppträdande beredt så
många njutningsfulla och stämningsrika stunder, att
betraktas som ett helgon, som en ny Jean d'Arc, hvilken
med frälsningsarmens fana i sin hand skulle eröfra
Stockholm, Sverige, ja, världen!

De förståndiga af ledarna fruktade naturligtvis, att
denna dyrkan skulle blifva mycket ohälsosam; dels låg
det icke i arméns diciplinära inträsse, att någon
nykomling skulle på det sättet ställa öfriga i skuggan, och dels
väntade de med skäl att en skadlig reaktion skulle
inträffa, om »febern» drefs för långt. De sökte därför att
hålla åtskilligt tillbaka i reklamen för och användningen
af den vackra kaptenen, utan att dock vidare lyckas
begränsa hennes värksamhet. Och de försonade sig nog
också snart med den, då de räknade öfver alla de
inträdesafgifter, hon förskaffat och tog i betraktande det
präktiga sätt, på hvilket hon kunde bedja om kollekter.

Från den stora ofrälsta publikens synpunkt var
hufvudsakligast Olga en vacker Magdalena, helt rätt och slätt,
en synderska, som af samvetskval drifvits att sig omvända
och bättra, och som af helt naturliga orsaker hamnat just
i den famn, som i allmänhet brukade mottaga de stora
synderskorna - i frälsningsarmens.

Nog var det många - och bland dem hennes
spelgäster från Östermalms-våningen, hvilka nog ännu hade
henne i friskt minne, om också historien var tämligen
bortglömd - som ansågo henne som en slags
bedragerska, en äfventyrerska, som af en eller annan beräkning
beslutit att för någon tid tjusa publiken från
frälsningstribunen, men hvilkens skrymteri endera dagen skulle taga
en snöplig ändalykt.

Hvad var då värkliga förhållandet och i hvilken
sinnesstämning befann sig »kapten» Olga?

Hon var - och vi ha antydt det redan förut -
ingen skrymterska. Hon hade drifvits att släcka den
andliga törst, som världens nöjen endast gjorde mera
brännande, utan att kunna släcka den, vid religionsdyrkans
källa, och hon hade i begynnelsen med sann ödmjukhet
mottagit den höga mission, som hon trott sig finna i
arbetet för syndares räddning.

Men hon var dock endast människa och på grund af
att hennes känslostämningar oftast voro starkare än
hennes energi, hur kraftig hon än vid vissa tillfällen kunde
göra denna, så var hon också ett tämligen svagt käril.
Därför kunde hon heller icke länge bibehålla sin
ödmjukhet. När hon såg huru skarorna, som trängdes i lokalen,
dyrkade henne, smög sig stoltheten, själf öfverskattningen
allt närmare. Högfärden kom och med den åtskilliga
andra tankar, som varit obsolut främmande för hennes
omvändelses första stadium. De började att undergräfva den
ödmjukhetens trosgrund, på hvilken hon hittills hvilat och
som gjort henne så värkligt stor. De kommo, dessa
tankar, som smittosamma mikrober från den värld, som hon
en gång lämnade, och förde fantasien in på vägar, som
borde varit den främmande.

Hon tålte icke medgången, det var orsaken till, att
hon föll en gång - -

Hade hon i början haft mindre framgång, blifvit 
mindre dyrkad, skulle hon otvifvelaktigt under en betydligt
längre följd af år funnit sin själs fulla mättnad i det
frälsningsvärf, hon börjat på ett sådant lysande sätt. Men
nu blåstes hon upp af öfvertro på sin egen präktighet och
därför började hon snart tröttna på allt sammans och finna
det hvardagligt.

Då var det som den gamla medfödda äfventyrslusten
trängde allt det andra i bakgrunden och lät henne blifva
ett lätt offer för nya känslor.

Och det var också någonting annat, som den medvetna
framgång, hvilken hon blef delaktig af, värkade inom henne.
Den väckte lusten att visa sin oemotståndlighet, icke blott
gent emot den stora massan, hvars opersonliga, abstrakta
ynnest började förefalla henne enformig, utan gent mot en
viss individ af denna massa. Det var egentligen icke
någon slags vanlig kärleksträngtan, som fick makt med
henne, nej, det var något helt annat. Hon började känna
ett behof efter att få se ett personligt uttryck för den
hyllning, som man kväll efter kväll gaf henne i andaktsfulla
miner, botfärdiga knäfall och känslofulla tårar. Hon
koncentrerade sina tankar på den fixa idén, att hon ville se
någon viss person ur den stora mångpersonliga
åhörarehopen stiga fram och bringa henne sitt ödmjuka
hyllningsoffer, slafviskt och glödande. Hvem skulle denne okände
vara - - ja, det fick bero alldeles på en slump, det
visste hon länge icke - -

Det var dylika makter, som arbetade inom henne. Hon
kände huru de växte och växte, utan att kunna ge den
något namn. Men de skapade åtrå och törst, och hotade
att successivt nedrifva all det osjälfviska och ovärldsliga
svärmeri för öfverjordiska plikter, som besjälat henne de
första månaderna.

Domen öfver det hållningslösa uppförande, som hon
kom att visa, skulle naturligtvis blifva den, att hon var en
låg och fördärfvad själ, som i ett anfall af samvetskval
låtit frälsa sig i armén, men genast, utan betänkande, utan
motståndskraft, gifvit vika för den första bästa sinnliga
frestelse, som kom i hennes väg.

Den domen kunde nog till en del vara riktig, men den
var det icke fullständigt, ty det var icke enbart det sämsta
i hennes natur, som utgjorde drifkraften. Det var
medgången, dyrkandet från publikens sida, som förstörde
hennes fromhet; och den var från början bygd på en mycket
idealistisk, om ock öfverspändt bizarr grund, denna väntan
att få se någon särskild individ komma med sin
tillbedjan.

— — —

En afton, ungefär en kvarts timma innan mötet skulle
börja, satt kapten Olga och drack té i det lilla rum i
frälsningsarmens byggnad, hvilket hon ensam disponerade.

Hon ägde en min, liknande en berömd och bortskämd
primadonnas, strax innan teater-föreställningen skall börja.
Hon såg närvös och orolig ut, främmande för det, hon
hade för händer.

En värkligt stor konstnärinna har i allmänhet
»rampfeber» strax innan hon skall fram på scen hvarje gång
hon uppträder, om hon ock är aldrig så gammal och van
i sin konst. Det utgör de fina närvernas och den för
framgången känsliga intelligensens kännetecken.

Så ock med Olga. Hon var icke längre det ödmjuka,
opersonliga frälsningsredskapet i Guds och arméns hand,
hon hade så småningom utvecklats till en
frälsningsvärksamheten medvetna konstnärinna. Hon var den rödklädde
tribunens primadonna och hon ägde en sådans alla
egenskaper.

Det är omkring tre månader sedan hon i Stockholm
uppträdde för första gången. I hennes ansikte har den
utveckling, som vi i föregående sökt att angifva,
efterlämnat åtskilliga spår. Blicken är skarp och tankfull och
uttrycket innebär, någonting trött och blaseradt, som
förrådde själslifvets öfveransträngning.

Hon skulle just sätta koppen ifrån sig, då hon sprätt
till vid en knackning på dörren, en på samma gång lätt
och hård knackning, en sådan där, som både vill höras
samt undgå uppmärksamhet.

Knackningens karaktär slog henne. Hon visste ej själf
hvarför.

Satte hon den möjligen i något sammanhang med de
tankar, som lekt för henne under tédrickningen? Hade
hon tänkt syndiga tankar af det slag, som på sista tiden
anfäktat henne, och väntade hon att få se någon förförisk
mefistofigur inträda för att smila henne bort från det möte,
som om några minuter skulle börja och där hon skulle
uppträda som evangelii budbärarinna till förtappade
mänskosjälar ...?

Sekunden efteråt tänkte hon: det är väl något
kvinligt bud från »komendören» - och hon väntade att få se
något obehagligt, glåmigt kvinnoansikte med gudsnådlig
min stickas in genom dörren, när den öppnades...

»Stig in!» ropade hon, tämligen vårdslöst.

Dörren öppnades. Behärskad af den sista tanken och
enerverad af att blifva störd just nu, brydde hon sig inte
ens om att vända hufvudet så att hon såg hvem det var.

»God afton, kapten Löfborg!»

Det var en vacker, välklingande stämma, en ung mans
intelligenta röst.

Hon såg häftigt upp. Blicken träffade ett bleklagdt
ansikte med manliga, regelbundna drag, mörkt, något
lockigt hår och små svarta mustascher.

Olga kunde icke förhindra att hon blef blossande röd.
Det där ansiktet kom värkligen som något
sammanhängande med hennes fantasier. Det var just ett sådant
ansikte hon tänkt att den man skulle äga, som skulle kunna
locka henne till något felsteg, då hennes ombytliga sinne
påtvingade henne behofvet af omväxling i det begränsade
lif, som hon nu lefde.

Ansiktsdragen voro henne dock icke absolut
främmande. De tillhörde en af stabsmusikkanterna. Han var
också nu iklädd sin granna drägt med de hvita snodderna,
ty han skulle vara med och spela i afton. Hon hade 
aldrig växlat ett ord med honom, hon visste inte hvad han
hette, men hon hade dock vid åtskilliga tillfällen flyktigt
lagt märke till honom, då han suttit ofvanför henne på
estraden.

Han hade värkligen ett mycket idealiskt Don
Juansansikte, hvilket just nu gjorde ett ofantligt starkt intryck
på henne. Det var den Onde, som skickade honom
ögonblicket före hon skulle ut och vittna i frälsningssalen...

Den unge mannen - han kunde vara bortåt
tjugofem år - såg hennes förlägenhet och det smög sig en
djärf, förmäten tanke i hans själ... en syndig tanke, som
illa passade den uniform, han bar; men han var dock icke
mer än en människa ... och hon var så skön ...

De sågo på hvarandra en half minut, utan att säga ett
ord. De stodo synbarligen och skämdes, ty de hade läst
hvarandras tankar och samvetet sade dem, att det var synd
och sinnlighet, som kommo deras hjärtan att klappa och
brösten att flämta af häftiga andetag ...

»Majoren är sjuk — — han har bedt mig underrätta
kapten Löfborg om, att han inte kan accompanjera i
afton - - han har bedt mig göra det i stället - -»

»Tack — —»

De sågo in i ögonen på hvarandra ännu några
sekunder — — en blick där hvarje spår af gudomlig kärlek
och helighet fått vika för köttslig trånad -  -

Man hörde någon närma sig. Han slängde igen
dörren och gick.

Olga hörde hans steg dö bort i korridoren. Han gick
med kraftiga, manliga steg. Det var som om han med de
samma trampat i smulor allt hvad hon under dessa tre
månader byggt upp ... Han tog med sig hennes själs
nyväckta oskuld.

Hon kände inom sig, att hon gjort något orätt. Hon
förstod så väl att hon genom detta sammanträffande
belastat sig med skuld, och hon kände sig olycklig,
befläckad i sin själs innersta. Men hon genomfors också af en
rusande lycka. Hon erfor liksom en befrielse. Det var
som om hon sönderslitit en kedja, som bundit henne fast
vid ett kors, för hvilket hon ej var skapad.

Hon slets mellan dessa båda stämningar, och båda
bringade henne kval och plåga. Det var som om hon
balanserat på en smal spång och skulle ramla i afgrunden
åt hvilket håll, som hon föll.

Hon sprang upp och sköt häftigt regeln för dörren för
att få vara ostörd. Ofverväldigad af känslor sjönk hon
ned på knä vid en stol och började att snyfta, så att
kroppen skakade. Det var ett oemotståndligt behof hos
henne att få gråta ut ordentligt. Hon visste, att mötet
skulle börja om några minuter, men det kunde inte
hjälpas. Hon tillhörde icke längre ensamt armén med kropp
och själ, hon hade återgifvit sig åt sig själf, i och med
det samma, som hon gifvit sig åt någon bestämd, åt
honom, hvars steg nyss dött bort i korridoren ...

Hon hade ju sett så väl, att han tydligt förstått, hvad
som försiggick inom henne. Hon hade bokstafligen
inbjudit honom med sina blickar. Han skulle nog komma
tillbaka, tjusad af hennes skönhet, och fordra mer. Han var
nog frälsningssoldat, kanske en uppriktig sådan, men han
var också människa, full af ungdom och lefnadslust,
liksom hon. Och när han kom, skulle hon icke kunna neka
honom något. Hon skulle bli ett offer för det blod, som
åter börjat brinna i hennes ådror.

Det föll henne in en tanke — — hon kunde ju gifta
sig med honom, och de kunde båda stanna vid armén och
hjälpas åt att frälsa själar — — de skulle ju blifva ett
ståtligt par, som skulle draga fulla hus -  -

Midt under det hon låg på knä och i tårar, började
hon att skratta åt denna vackra tanke, som på ett så
nyktert sätt skulle kunnat lösa svårigheterna - - hon
skrattade, ty hon förstod, att den aldrig skulle komma att
realiseras - -

Älskade hon honom - -? Nej, det gjorde hon icke,
det stod klart för henne, det måste hon medgifva - -
det var icke frågan om någon hjärtats förälskelse, han
hade endast kommit i ett lämpligt ögonblick och haft ett
romantiskt utseende — — och därför hade det skett som
det skedde - - kanske skulle hon kunna öfvervinna
frestelsen - - om hon icke känt sig så syndig, skulle hon
velat bedja Gud om kraft därtill, men nu ägde hon icke
förmåga till något annat än att gråta öfver de kval, som
de slitande stämningarna uppväckte hos henne.

— — 

Hon kom på mötet först en kvart efter sedan det
börjat. Det var fullt hus som vanligt, och de flesta hade
kommit dit för hennes skull.

De, som sutto närmast henne, sågo att ögonen voro
rödkantade af gråt. Många af dem blefvo så rörda öfver
att se dessa förödmjukelsens tecken i det vackra ansiktet,
att de drogo djupa suckar. De gjorde naturligtvis den
reflektionen, att hon legat på knä och bedt till Jesus om
styrka att kunna frälsa många syndare vid mötet i
afton - -

I mötets program ingick äfven, att »kapten Löfborg»
skulle sjunga några solosånger, med
piano-ackompanjemang. Detta brukade ske ganska ofta och tillhörde de
mest gouterade nummer, som någonsin presterats i
frälsningstemplet.

Midt på platformen stod ett elegant svart pianino.
Det hade satts dit omkring en månad efter det att Olga
gjorde entré. Det var det instrument, som behagade henne
mest, och hon sjöng vid tonerna från det samma bättre än
annars.

Ackompanjemanget hade hitintills skötts af en
»major» vid armén, hvilken varit musiklärare innan han blef
frälsningsofficer och spelade alldeles charmant. Denne
hade nu blifvit sjuk och hindrad att närvara vid aftonens
möte. Han hade därför ombedt den unge musikkanten -
som spelade esskornett i kåren och hvars namn var Oskar
Landbo - att intaga hans plats vid pianot. Det var detta,
om hvilket han ville underrätta kapten Olga, då han på
vägen till mötet knackat på hennes dörr och mött
glansen från hennes ögon. Den unge mannen var - som alla
de andra - en stor beundrare af kårens vackraste kvinliga
officer och det skänkte honom naturligtvis en stor
tillfredsställelse att genom detta uppdrag kunna komma i
närmare beröring med henne. Han hade stått i armén
omkring tre år och ansågs vara en hängifven kämpe. Han
hade med uppriktigt hjärta egnat sig åt arbetet, efter att
ha i sin ungdoms första år lefvat ett stormande lif i sus
och dus och förstört en ärfd förmögenhet.

Han hade med det största hjältemod under dessa tre
år i arméns tjänst - han ansågs nu vara dess
skickligaste musikant och så godt som oumbärlig inom
»stabsmusikkåren» - kämpat emot världens förförelser och
frestelser. Han hade kämpat seggerrikt och vunnit lugn i sin själ.

Men i det ögonblick, han stått öga mot öga på tu
man hand med denna strålande skönhet, som han sett
förläget rodna, då han tilltalade henne, hade det gjutits 
några droppar gift i hans ådror. Han ropade i sitt inre om
förlåtelse för att han glömt sig själf och sin plikt, och på
ett syndigt sätt mött den förföriska blicken från de blåa
ögonen, han sökte med de mest förtviflade ansträngningar
att bortjaga hvarje minne af det flyktiga
sammanträffandets intensiva och lockande karaktär, men det ville inte
lyckas honom, giftet spred sig och hotade att undergräfva
hela den tankegång, hvarpå han under de sista åren bygt
sin sällhetsvärld ...

När Olga kom in på mötet, riktade han nästan
omedvetet sina blickar på hennes ansikte. Han satt icke långt
ifrån henne. Han såg, att hon ej förmått fullständigt
utplåna märken efter tårar. Hon hade alltså gråtit, sedan
han lämnat henne. Men hvarför hade hon gråtit? Hon
hade ju gifvit honom blickar ungefär som en nymf på
gatan. Var hon en skrymterska, en dämon, en djefvul i
engladrägt, denna sköna kvinna, som den Lede själf i
afton kastat i hans väg ...?

När ungefär hälften af mötet hade passerat, skulle
kapten Olgas solonummer gå af stapeln. När den unge
musikanten satte sig vid pianot, darrade hans händer så
starkt, att han knappt såg sig i stånd att spela. Med en
oerhörd viljeansträngning lyckades han behärska sig, och
hans spel hade aldrig varit så känsligt och fint som i
afton ...

Olga stod några steg ifrån honom. Till en början var
hon vänd åt publiken, men det dröjde icke länge förrän
hon vände sina blickar mot ackompanjetörens ansikte.
Han kände sig liksom hypnotiserad af hennes ögons kraft
och han måste låta sina blickar möta hennes...

Gång på gång sågo de hvarandra i ögonen, under det
pianoackorderna smögo sig som pärlband kring hennes
smäktande, härliga soprantoner ...

»Det var f-n, hvad de äro fräcka, de hålla ju på att
öppet kurtisera hvarandra, medan de sjunga
frälsningssånger», sade en ofrälst bokhållare, som satt på främsta
bänken, till sin granne.

*


TJUGOSJETTE KAPITLET.

Under flera dagar därefter växlade de inte ett ord. Men
de möttes ofta, i korridoren, under mötena, på gatan.
Och vid hvarje sammanträffande talade deras blickar
sitt lättförstådda, trånande språk.

Det var en mycket idealistisk kurtis, som de
sysselsatte sig med. Men de insågo båda allt för väl att det
växte en vulkan af känslor och önskningar inom dem, och
att de voro beredda till allt, så fort slumpen, eller någon
af dem själfva kastade fram en tändande gnista.

Under dessa jäsande dagar var det Olga, som utan
tvifvel undergått den största förändringen. Hennes gamla
natur hade ånyo genomsyrat hela hennes väsende och hon
hade fullständigt blifvit, hvad hon icke varit förut: en
skrymterska, en bedragerska i frälsnings dräkt. Hon visste
det själf och hon var nog samvetsgrann att plågas därutaf.
Hon längtade endast efter den stunden, då hon fick
afkasta masken och visa sig sådan hon nu var.

Hon fortsatte att uppträda på arméns möten. Hon
sjöng och talade och bad som förut, och hon var
fortfarande lika älsklig och söt, men ingen som gaf akt därpå,
kunde undgå att märka, att den där ursprungliga
hjärtevärmen, som gripit så starkt i början, nu var försvunnen.
Många gånger gjorde hon ett högst oangenämt intryck,
då hon försökte att frambringa en konstlad entusiasm.
För den stora ytliga hopen kunde hon visserligen vara och
var samma troshjältinna och härliga företeelse, men de
mera skarpsynte och iakttagande började allt mer att
uppfatta henne som en aktris i halleluja-kostym.

Hvad gick hon då och väntade på? Hvarför gick hon
där som en skrymterska med otillfredsstälda önskningars
flamma i sin själ, hvilken det kostade henne ganska stora
ansträngningar att dölja? Hvarför rymde hon icke genast
ifrån allt det, som hon så fullständigt tröttnat på, och gick
de vägar, som syntes henne som de enda möjliga?

Orsaken låg själffallet uti behofvet att få något
sällskap. Hon behöfde detta för att affallet skulle blifva nog
effektivt att tillfredställa hennes starka, blossande
tämperament. Och hon var ännu icke säker på, att den unge
musikanten, hvilkens gudaktighet haft betydligt längre
tid att slå djupa rötter än hennes, var beredd att lyda en
vink af henne, då det gälde att i en slags kärleksyra fly
tillsammans som tvänne fallna änglar. Han besvarade
visserligen hennes heta blickar och hon märkte ju så
tydligt, hur upprörd han var i sitt inre, men hon anade, att
han skulle tveka i det afgörande ögonblicket, och då skulle
hon lida ett nederlag, som hon ovilkorligen ville undvika.
Därför spelade hon komedi.

— — —

En afton, när mötet var slut och hon hade skrymtat
i sin frälsningsifver så oerhördt, att hon själf blifvit rädd
af fruktan för att himlen skulle sända henne ett
ögonblickligt straff, en blixtstråle, som skulle döda henne på stället,
kom hon af en ren händelse att dröja kvar i salen bland
de allra sista.

Största delen af publiken hade gått sin väg, det var
endast några af aftonens frälsta, som ännu sutto kvar på
bänkarna, gråtande och mottagande förmaningsord af
några soldater.

Vaktmästaren hade redan börjat släcka gaslågorna och
det härskade halfmörker i salen. Den skrymtande »kapten»
Olga hade ända i det sista legat på knä bredvid en
räddad synderska och i innerlig gemensamhet bedt om
hennes själs förlossning. Med tårar i ögonen hade hon sagt
farväl till sin nyväckta syster och stält sina steg mot
utgången för att gå till hvila.

För att komma till sitt rum måste hon gå öfver en
gård hvilken endast upplystes af ljuset som trängde genom
rullgardinerna å några åt den samme vettande fönster.
Det var därför så mörkt, att man nätt och jämt kunde
känna igen ett ansikte.

Snö låg på marken och det var kallt i luften. När
Olga kom ut i det fria drog hon ett djupt andetag. Den
kalla tämperaturen erbjöd henne en frisk svalka efter den
flera timmar långa vistelsen i den kvafva samlingssalen.
Hennes ansikte var upphettadt efter den intensiva
själakampen under mötet.

Just som hon skulle taga det första steget på den
trappa, som befann sig på motsatt sida hvarifrån hon
kommit och hvilken ledde upp till den våning, där hennes
rum var beläget, hörde hon ett besynnerligt ljud. Till en
början blef hon förskräckt och tänkte skynda upp det
fortaste hon kunde, men sedan han gjort den reflektionen,
att hon vid minsta fara kunde genom ett högt rop
tillkalla hjälp, dref hennes nyfikenhet henne att taga reda
på, hvad det var.

Hon tog ett par försiktiga steg åt det håll, hvarifrån
ljudet hörts. I en smyg strax bakom en trapputbygnad,
såg hon konturerna af en människa af manligt kön. Han
stod lutad mot väggen. Utan tvifvel grät han, ty hon
urskilde nu att de besynnerliga ljuden härrörde sig från
snyftningar.

Hon stod stilla, villrådig antingen hon skulle gå upp
eller gå närmare. Hvem var det, som sökte ensamheten

på detta sätt för att få gråta? Han hade icke märkt henne
ännu.

Ögonblicket därpå gjorde hon en upptäckt, som
försatte henne i den oerhördaste spänning. Den mörka
figuren därborta liknade honom, den unge musikanten, hvilken
nu hvarje minut sysselsatte hennes tankar.

Var det han, eller var det endast en synvilla,
framkallad af att hennes fantasi kretsade kring honom? Nu
skulle hon ej kunnat gå därifrån för något pris, så länge
hon inte öfvertygat sig om huruvida hon sett rätt eller ej.

Hon gick närmare den dunkla, skepnaden borta i den
skumma smygvrån. Hon gick så nära, att han måste höra
hennes steg.

Han vände sig häftigt om. Hennes uppfattning hade
ej bedragit henne. Det var han.

Stod han här och grät? Hvarför — —?

Hon gick honom ännu närmare, utan att säga ett
ord.

Han var mycket blek och ögonen voro förgråtna.

Hon gjorde ögonblickligen den reflektionen, att det var
själskval, som framkallade hans smärta och att det var
hon, som utgjorde medelpunkten i dessa kval.

Hon stod nu endast ett steg från honom. Han
betraktade henne med vidöppna ögon, alldeles som om hon
varit en uppenbarelse från höjden.

»Är det Ni?» frågade hon sakta.

De hade aldrig växlat ett ord sedan den där
betydelsefulla aftonen, annat än några intetsägande fraser vid
pianot i frälsningslokalen, och dock tyckte hon det var, som
om de varit intimt bekanta under åratal.

Hennes fråga lät, som ett dämpadt glädjeutbrott. Det
låg någonting af »Nu har jag er ändtligen!» i den samma.
Det var en underlig tonvikt, som hon förmådde att lägga
i detta Ni. Hon kunde nyansera sin röst som ingen
annan. 'Det är just er, som jag väntade på', ville hon säga.

Han dröjde något med svaret.

»Hvad vill Ni mig?» utbrast han slutligen.

Han sade det nästan ängsligt. Det lät på honom som
om han betraktade henne som en dämon, som kom för att
plåga honom, men hvilken det ändock för honom var
omöjligt att undfly - och som en sådan kom hon också
i denna stund, som en sådan uppfattade han henne.

»Hvad står Ni här och gråter för?» frågade hon
vidare utan att besvara hans fråga.

Hennes fråga hade två sidor. Och han måste
ovilkorligen fatta den, ty ordens tonfall sköto fram dem. Den
både stack och smekte. Den stack, ty den innehöll ett
gäckeri öfver hans svaghet, och den smekte, ty den
vittnade om önskan att deltaga i hans sorg.

»Om Ni visste, hur olycklig Ni gjort mig», sade han.

»Stackars liten!» skalkades hon med honom.

»Ni tillhör inte Gud! Ni har bedragit både honom och
armén», kastade han fram med en anklagande skärpa.

»Bedragit», upprepade hon under det att ett leende
lekte på läpparna, »hur kan Ni bevisa det, hvad har jag
gjort er för illa!»

»Ni är en lika ond kvinna som Ni är skön», sade
han i salfvelsefull ton.

»Det var en vacker fras», gycklade hon, »har Ni lärt
er den på armén?»

»Hvarför har Ni sett på mig på detta sätt? Jag skall
säga er rent ut, att Ni förgiftat min själ.»

»Ni begagnar så starka uttryck - - tål Ni inte att
se på, hva'!»

Hon gjorde en lätt och vig rörelse, så att hon kom
alldeles intill honom. De vände ansiktena emot
hvarandra, så att deras andedräkt blandades. Olga egde den
medvetna säkerheten, hon visste hvad hon ville, men den
vackre musikanten darrade som asplöf under striden
mellan hans samvete och den koketterande kvinnans
oemotståndliga skönhet.

Olga förstod denna strid inom honom, Och den gaf,
oafsedt hennes egna inträssen att få honom till
bundsförvandt, henne ännu starkare lust visa sig som den starkaste.

Därför beslöt hon, att i detta ögonblick skulle hon vinna
honom fullständigt, göra honom med kärlekens och
skönhetens makt till sin hängifne slaf, som utan betänkande
lydde hennes önskningar. Hon var ju så öfvertygad om,
att hon kunde det, det var ju icke första gången, hon
försökte.

»Känner Ni er så hemskt olycklig, därför att jag
inbjudit er till bekantskap?» frågade hon med en mästerligt
spelad oskuld, då han ingenting svarade.

»Ja, det gör jag», nästan stönade han fram, »Ni har
förhäxat mig med edra ögon, jag förstår, att Ni trängt ut
det, som förut fylde min själ ... jag tänker inte på annat
än er ... jag ser er för mina ögon, hvart jag går... jag
drömmer om er hvarje sekund ...»

»Då är Ni ju förälskad i mig, vet jag», sade hon
skämtsamt och skrattade, så att de hvita tänderna lyste i
halfmörkret.

»... Och det är det, som gör mig förtviflad»,
fortsatte han, »det har brunnit som eld i mitt hufvud under
flera dagar. Jag hade gått ut här en stund för att få
svalka ... Ni hörde nog att jag började snyfta... och jag
vet inte om det var Gud eller djefvulen, som sände er till
mig i detta ögonblick ...

Hon förstod, att han led, att det inom hans själ
utkämpades en fruktansvärd strid mellan dyningarna från en
öfverspänd, mänskoförnekande gudsdyrkan och svagheten
för den sinnliga kärleken. Men hon skulle behålla segern!

Hon lutade hufvudet ännu närmare honom och sade
med ett öfverlägset förföriskt tonfall:

»Nå hvarför kunna vi inte älska hvarandra ...?

»Därför att Ni inte är en sådan kvinna, som jag vill
göra till min hustru ... jag säger er det rent ut...»,
utbrast han häftigt. 

»Det har Ni rätt i», sade hon lugnt och allvarligt,
»det går jag aldrig in på ... er hustru blir jag aldrig ...»

Nu syntes han ha vunnit någon säkerhet, så att han
resonnerade mindre lidelsefullt.

»Nå, hvad vill Ni då med edra konster...?» frågade
han, med ett försök att spela modig.

»Konster», upprepade hon, »så oartig Ni är!»

Hon beslöt, att ej blifva förargad, hvad han kom att
säga.

I det samma kom en manlig »soldat» från ena
trappan. Soldaten passerade öfver gården till den andra
trappan. Liksom af en instinktmessig öfverenskommelse drogo
båda sig inåt hörnet för att icke synas.

De lyckades också i mörkret blifva osedda, men denna
slumpens rörelse hade fört dem tillsamman. Musikanten
kunde icke underlåta att med sin kropp snudda vid
hennes. Och den hjärtlösa förförerskan begagnade detta
tillfälle att, liksom hon blef förskrämd, trycka sig med hela
sin varelse mot honom. Beröringen af hennes mjuka,
varma kropp värkade som en elektrisk ström af
sinnlighet på hans själ. Det utslängde tanken på allt annat i
världen utom den kvinna, hvars kroppsvärme han kände
genomtränga kläderna och rusa in lik heta gaser i hans
blod.

Dock så stor var hans blyghet, så manligt oskyldig
hade några års samvetsgrann afhållsamhet gjort
honom, att han icke förmådde framtvinga en djärf
rörelse, som i högre grad skulle tillfredsställa hans begär.
Han ville klappa hennes kind, han ville stryka hennes hår
- - åh, han kände behof efter så många ömma utbrott.
Men det var omöjligt, han kände sig som en ung flicka,
som för första gången afhör en kärleksförklaring...

När Olga begrep, att det icke skulle blifva någonting
af, måste hon alltså själf taga det första steget. Med en
kattlik rörelse, lika mjuk som den var blixtsnabb, kastade
hon armarna om hans hals och tryckte sina läppar mot
hans ...

Under en tystnad, som nästan föreföll högtidlig,
kysstes de gång på gång...

Nu, men först nu, märkte Olga, att nattens vinterkyla

hade angripit henne. Hon började nästan skälfva af
köld.

»Jag fryser ... jag måste gå in», sade hon vekt.

»Ni skall icke förkyla er», stammade han.

»Vill du göra mig sällskap, då jag lämnar
armén - - ?» frågade hon rakt på sak.

»Jag följer dig, hvart du vill», svarade han med
brinnande ifver.

Och plötsligt tycktes han återfå sitt manliga mod.
Det såg ut som om hennes frosskakningar kommit honom
att känna en plikt att hålla henne varm genom kyssar
och smekningar. Han fattade hennes hufvud mellan sina
båda händer och kysste henne våldsamt öfverallt,
hvarhälst det träffade, på kinderna, på halsen, på håret ...

Hon kunde icke låta bli att skratta åt hans något
komiska attack.

»Da gör mig riktigt illa», sade hon och sköt honom
sakta åt sidan.

»Jag älskar dig ... jag älskar dig», upprepade han
med lidelsefull värma.

»I morgon rymma vi tillsammans», sade hon i så
beslutsam ton, som om det redan vore afgjordt.

»Hvart?» frågade han.

»Till ett hotell att börja med», svarade hon med
torrolig viktighet. »Sedan få vi se, hvart vi ställa våra
vägar.»

»När råkas vi?» frågade han vidare, undergifvet som
om han endast väntade hennes befallningar.

Hon nämde ett klockslag och en plats några gator
från hufvudkvarteret.

»Hur skola vi komma upp osedda?» frågade han
ängsligt. Disciplinen hängde i honom ännu.

»Asch, hvad gör det nu!» sade hon hånfullt.

Hon kysste honom ännu en gång och flög sedan
hastigt uppför trappan. Hon sprang så häftigt att kjolarna
flögo upp och han såg i dunklet konturerna af hennes ben
Han blef blossande röd i ansiktet och det klack till inom
honom.

Han stod kvar ännu en minut, stilla som en bildstod
och stirrade efter den försvunna. Därpå smög han sig
uppför trappan.

*


TJUGOSJUNDE KAPITLET.

Det var stor uppståndelse, hela »högkvarteret» befann
sig i rörelse. Underrättelsen hade gått från mun till
mun och väckte förstämning och undran i hela
bygnaden, både hos de höga och de låga.

Kapten Olga Löfborg var försvunnen, hon hade
formligen rymt tillsammans med musikanten Oskar Landbo
och man visste för närvarande ej alls, hvar de befuno sig.

Man hade bygt så stora förhoppningar på henne. Hon
hade kommit som en frisk vind och fört nytt lif i själarna,
hon hade kommit som en solstråle och värmt så många
hjärtan - och så plötsligt är hon en vacker dag
försvunnen på ett mystiskt och tvetydigt sätt.

Man undrade, om det var möjligt, om det var sannt.
Hon hade ju in i det allra sista visat sig så nitälskande,
så eldande och troende. Hade Djefvulen så förmått
besegra henne i en ögonblicklig öfverrumpling eller hade
hon hela tiden i en hemsk komedi drifvit gäck med Gud.
Man visste icke hvad man skulle tro.

Men hvad endast hufvudkvarterets främste män hade
reda på, det var, att man på bordet i hennes rum, några
timmar innan mötet skulle börja på aftonen, funnit ett kort
med följande innehåll:

»Jag ber eder alla om förlåtelse. Jag kom icke till
er som en skrymterska, jag trodde mig ha funnit lyckan,
men jag fann snart, att det var en bedräglig villa. Och
nu åter till det gamla lifvet, till glädje och nöjen!

Olga Löfborg.»

Man ansåg det af flera skäl ej vara lämpligt att
offentliggöra denna skrifvelse, hvilken tillvaratogs af
kommendören och gömdes i dennes privata brefsamling.

»Det är ett nödrop från en olycklig själ!» hade
kommendören utropat vid genomläsandet af skrifvelsen.

På aftonen var det som alltid fullt hus. Stolen å den
välkända plats, där kapten Löfborg, framträdande framför
alla de andra genom ansiktets skönhet och nobless,
brukade sitta, var tom. Man väntade och väntade att få se
henne inträda, och när adjutanten uppträdde med den
förklaringen, att hon var förhindrad i kväll så gick det ett
mörkt moln af besvikelse öfver allas ansikten.

Och så väntade man ständigt förgäfves, hon var och
förblef borta från frälsningstribunen — —

Men äfven till den stora publiken kom snart ut det
värkliga förhållandet - att hon rymt tillsammans med en
musikant, den mörka esskornettisten.

Man ansåg det naturligtvis allmänt för en mycket
pikant historia - -

* * *

De hade tagit in vid ett hotell å Norra Smedjegatan.

Till en början kändes det konstigt för Olga att åter
kläda sig i de »civila» drägter, som under nära ett halft
år hängt obrukade som gammalt skräp. Hon var
emellertid glad att hon icke gjort sig af med dem.

Hon fick dock skumma af dem en smula extravagant
elegans, ty dels voro de gjorda för andra förhållanden än
dem, som hon nu lefde under, och dels var hon nödsakad
att ha lite tid på sig för att kunna uppbära dem, om de
skulle varit i den ursprungliga stilen. Hon hade legat
ifrån sig en smula i den riktningen.

Hennes följeslagare, som hade förmögna föräldrar,
hade lyckats förskaffa sig åtskilligt med mynt hemifrån.
Det var detta, som utgjorde deras resurser de första åtta
dagarna.

Utan att på något sätt vara förälskad i honom, hade
dock Olga fattat ett synnerligen starkt behag för den unge
mannen. Han visade sig, när han kommit ur det något
sliskiga och stereotypa frälsningsmanéret, äga ett fint sätt
och ett distingueradt uppträdande.

De lefde under dessa åtta dagar helt och hållet för
hvarandra. De bevisade hvarandra en uppmärksamhet och
en ömhet som om de varit två nygifta, hvilka efter en
årslång förlofning ändtligen helt fått hvarandra.

Det lif, som de lefde under denne första lyckliga
vecka, liknade ett uppvaknande från en lång och tung
sömn. Denna känsla måtte komma från de goda eller de
onda makterna, men för deras mänskliga natur blef de
bägge ungas heta, eldiga samlif något så nytt, att det
kändes som om de båda på en gång kommit ut ur ett
fängelse. Det tycktes dem som om de återvunnit den frihet,
utan hvilken lifvet blir fyldt af liklukt och
benrangelsfysionomier. Deras känslor, deras smekningar, deras
omfamningar blefvo vingar, som höjde dem upp i luften, där
rosenmoln simma för den friska brisen, upp från den kväfva
svartmullsjord, på hvilken de tyckte sig afkastat sina
kedjor. Så grepo dem nyheten och intensiteten i deras
fria hängifvelse åt hvarandra, i deras återvändande till
lifvets solsken och lifsglädje - -

Men huru korta äro icke alla illusioner - - och ju
starkare, ju kortare - -

För Olga var måhända dessa dagar de lyckligaste,
hon upplefvat och kom att upplefva. Det var en sorglös,
njutningsrik tillvaro utan någon så stark befläckelse, att
den skapade några samvetsagg; en trotsig
välkomsthälsning till de mänskliga drifter, som hon under månader
sökt att förneka; och på samma gång en idyll...

Sådana voro deras illusioner - -

Armén hade naturligtvis spårat upp deras vistelseort
och sände en af sina bäste officerare för att ställa dem
till ansvar samt försöka få dem till att återvända.

En eftermiddag, när Olga höll på att spela en yrande
polska på ett piano, som de fått inflyttat i sitt rum, och
hennes kamrat halflåg bekvämt i en länstol och njöt lika
mycket af de klingande tonerna som af åsynen af
spelerskans mjuka fingerdans på tangenterna, hördes en
knackning på dörren.

Olga kände en rysning öfver ryggraden. Knackningen
föreföll henne så hemsk. Hon tyckte den lät som om en
benrangelskota slagit på träytan. Hon anade, att det var
något blekt, heligt ansikte, som skulle visa sig, en
hälsning från fängelset, som hon lämnat...

»Hvem kan det vara?» sade hennes älskare.

»Vi få väl se», svarade Olga mystiskt, men
ogeneradt lugnt.

»Stig på!» fortsatte hon med högre röst.

Mycket riktigt... en af arméns manliga öfverstar
inträder. Han slukar den syndiga situationen med ett glupskt
ögonkast och försöker att anlägga en min, som på samma
gång är mild och sträng.

Både Olga och hennes sällskap reste sig genast, då
den främmande inträdde; icke af vördnad utan som en
försvarsställning. Olga bibehöll sitt fulla lugn, men den
manliga rymlingen kunde ej låta bli att rodna.

»Hvad tänker ni på, som handlat på detta sätt»,
utbrister »officeren».

Ett hånfullt leende leker öfver Olgas mun, då hon
svarar:

»Jag antager, att två personer mer eller mindre ej
betyda något för armén».

»Det är mycket riktigt, men jag har kommit för er
egen skull — förstå ni icke, hvilken förfärlig synd Ni
begått...?»

»Ville Ni, att jag skulle skrymtat, då jag icke längre
trodde?»

»Nej, det ville vi icke, men om jag frågade er på ert
samvete, ifall ni en gång varit ärlig, hvad skulle ni då
svara?»

»Jag skulle svara ja, ty det vore en sanning.»

»Nå då är det också möjligt att genom bön och
ånger återfå sin tro.»

»Nej, det åstundar jag icke, jag är lyckligare nu än
då jag var frälst.»

»Det är endast en inbilling, som skall ha dunstat bort
om några veckor, kanske om några dagar.»

»Hur vet ni det?»

»Det är en gammal erfarenhet, som besannat sig
tusende gånger. Det gifves på jorden blott en värklig och
bestående  glädje... och  det är att äga frid i Jesus...»

»När jag åter börjar känna mig olycklig, skall jag
komma tillbaka, utan att ni behöfva be mig därom.»

»Kom genast! Bekänn edra synder och Gud skall
aftvätta dem, om de också voro blodröda ...»

»Nej -- --»

Hon kastar sig spotskt ned på pianostolen och slår
an några muntra, jublande ackorder.

»Öfversten» bleknar öfver en sådan oerhörd förstockelse, 
hvilken tycks kommit så plötsligt.

»Nå, men hvad säger Ni, Oskar Landbo?»

Den unge mannen ägde på långt när icke Olgas mod.
Han känner sig ett ögonblick slagen och förkrossad inför
sin f. d. befälhafvares på samma gång bistra och
deltagande blickar. Han vet icke hvad han skall svara.

Olga märker, hur han sviktar inför detta oväntade
anfall från frälsningshären. Hon börjar nästan ångra på, att
hon utan vidare släppt in öfversten, Men det hade passat
henne att visa sig alldeles orädd, medveten om hvad hon
gjort.

Hennes medbrottsling får icke fram ett ljud under
inflytandet af den besökandes ransakande ögon. Men hon
skall visa, att hon kan trotsa. Hon börjar spela allt
vildare, hon slår på tangenterna så att de äro färdiga att gå
sönder, hon låter fingrarna flyga så att tonernas intensiva
drillar sätta hela rummets luftmassa i en dallrande
musikalisk rörelse. Den besökandes röst kan icke höras
under detta väldiga svall af toner. Hon syntes gripen af
musikaliskt raseri.

Öfversten hade nu vändt sig på nytt mot den unge
mannen. Han såg att denne började svikta och gick
segerviss fram till honom samt fattade med ett kraftigt grepp
hans hand samt nästan skrek för att öfverrösta
pianolarmet:

»Seså, kom nu, Ni skall aldrig finna någon tillfredställelse 
i synden!» sade han och ville draga honom med
sig.

Trotset hos Olga steg allt högre, hon skulle visa, att
det var hon, som var den starkaste. Hon var för stolt
för att med ord söka hålla den unge mannen kvar, det
var med musiken, som hon kämpade...

Hon slog nu allt starkare toner, allt vildare melodier.
Det var ett haf af tonvågor, hon framkallade. Luften i
rummet skalf af den starka musiken. Det var en revy af
de mest glittrande, mest rafflande melodier, den lifligaste
dansmusik, som hon gaf och flätade samman till ett
tonernas fräsande fyrverkeri.

Och där stod den fallne frälsningsmusikanten och
kämpade en våldsam strid med sig själf. Han kände huru
den andre drog och ville ha honom med sig, Olgas musik
öfverröstade dem, så de kunde icke växla några ord.
Han hörde och uppfattade hvad som låg inneslutet i dessa
musikaliska stormvågor, som brusade omkring dem. Det
var lifsglädjen, nöjet och äfventyrslustan, som öronhinnornos 
vibration förde till hans hjärna, det var kärleken till
denna sköna kvinna, som nu representerade världens och
köttets religion.

Han såg på henne, där hon satt, röd af ansträngningen 
och med ögonen lysande af stridslust och spänning.
Då kände han det afgörande domslutet inom sig, han kunde
icke försaka henne, hon hade för hvarje dag, som de
varit samman, för hvarje natt, som han slutit henne i sina
armar, blifvit oumbärligare för honom... tanken på heder
och ära, på himmel och helvete, på tid och evighet flög
sin kos och han såg blott den trotsiga spelerskan som sin
lyckas drottning...

»Släpp mig», halft röt han åt frälsningsöfversten och
ryckte häftigt sin hand ur hans...

Och likt jubelfanfarer ljödo de yrande ackorderna,
som Olga oafbrutet framkallade från pianot... hon hade
segrat... segrat utan att säga ett ord... utan att
framlägga en bön eller ett enda skäl... segrat med det
personlighetens lif, som hon förmått inlägga i sitt
uttrycksfulla potpouri af melodier...

De båda männen stodo en stund och mötte hvarandra
med blickarna. Den främmande insåg att han förlorat,
att han var den svagare, och att han var öfverflödig; den
enda rapport, han kunde framlägga öfver sin mission, var:
förlorade, sålda åt djefvulen! Och den återfallne syndaren
väntade endast på det ögonblick, då den andre skulle
aflägsna sig, för att han skulle få falla Olga om halsen och
i glödande kyssar mottaga belöningen för sin »trohet» ...

Frälsningsöfversten sträckte salvelsefullt sina armar
mot de bägge, som trotsat honom och utbrast så högt, han
förmådde, nästan skrikande:

»Gud välsigne er!»

Olga höll fortfarande på att spela, och som ett svar
på öfverstens tillrop slog hon till en ännu mera dånande
trumning på tangenterna... hon ville icke låta honom få
ett ord med vidare... han mumlade någonting, men hvarje
ord drunknade i musiken... han skakade då endast
beklagande på hufvudet och gick sin väg, utan att göra
någon slags afskedshälsning...

Han hade knappt stängt dörren efter sig, förrän Olga
utbröt i ett lika hånande som triumferande gapskratt...
det var ju bland det roligaste hon varit med om, att ha
drifvit en frälsningsmänniska på dörren med musik...

Oskar föll på knä bredvid henne, där hon satt på
stolen, och omfattade hennes lif med sina armar. Han sade,
att han älskade henne så starkt och varmt som en
människa kan älska och att han icke ville lefva för någonting
annat i hela världen än henne.

Hon lyssnade leende till hans ord och det var liksom
om en glimt af den där gamla rofdjurslustan att plåga
och pina männen ville bryta fram i ögat... Tänkte hon
kanske på, att den unge mannens svärmeri ej skulle
hindra henne att falla offer för någon lockande frestelse till
omväxling, som kunde tränga sig på därute i den
nöjesjagande värld, hvilken hon under denna första vecka till
stor del försakat för det pikanta nöjet att få tillbringa en
smektid i ett hotellrum?

På aftonen gingo de tillsammans på varieté.

Den rymde frälsningsmusikanten drack oerhördt. Det
såg ut som om han ville döfva någonting, som fans inom
honom.

De togo en droska hem och Olga satt betydligt
drucken, hela vägen och smågnolade på frälsningssånger.
Bredvid henne halflåg hennes kamrat, tämligen redlös efter den,
inmundigade spirituosan.

Ett par detektiva »byrå-poliser» lade märke till
Olgas ansikte.

»Det var min själ, Ninni Stern, hon som uppträdde i
Sveasalen för några år sedan», sade den ene.

»Åh, du är dum, hon har ju blifvit frälsningssoldat»,
sade den andre.

»Ja, jag vet det, men jag kan svära på, att det var
hon, som var drucken. Hennes ansikte kan man, ta mig
f-n, känna igen ibland tusen. Hon har naturligtvis
återfallit i synden.»

Och så läto de höra ett rått, hånfullt skratt.
»Nå, då få vi väl ta den lilla fågeln under våra
vingars skugga», inföll den andre polisen.

»Om jag inte misstager mig har hon varit inskrifven
förut.»

»Jag tror det - - hon är en riktig guldhöna - -
första klass - - alla karlar bli galna i henne -  -»

De började att följa efter vagnen för att få se hvar
den stannade. Det lyckades dem också att uppsnappa
detta och de öfverenskommo att fortast möjligt göra den
lilla skönheten ett besök. Låge hon ute med karlar igen,
så skulle hon minsann också komma under kontroll.

*


TJUGOÅTTONDE KAPITLET

Det är dagen därefter.

I hotellrummet går Oskar Landbo fram och tillbaka,
oroligt väntande. En hektisk rodnad finnes på hans
ansikte, och ögonen förråda att en stark otålighet brinner
inom honom.

Han väntar på Olga.

Hon hade stigit upp på morgonen ganska tidigt,
medan han, hennes sängkamrat, ännu låg och sof, tung i
hufvudet efter ruset kvällen förut.

Vid nio-tiden hade han slagit opp ögonen och fått se
henne stå färdigklädd, äfven i ytterkläderna.

»Hvad t-n nu?» hade f. d. frälsningsmusikanten
frågat. »Tänker du rymma ifrån mig, medan jag sofver?»

Han skulle försöka att skämta, men det låg nog
åtskillig ängslan där bakom, ty hennes förhållande såg
misstänkt ut.

»Du är dum — — ligg du och sof, jag kommer snart
tillbaka.»

Det hade varit det hela, som hon svarat.

»Hvart skall du gå?» hade han frågat vidare.

»Asch, behöfver jag redogöra för hvarje stegjag tar!»
hade hon utbrustit ytterst otåligt.

Orden hade stuckit honom som en synål - de voro
de första af det slaget, som han hört från hennes mun -
men han hade varit för sömnig för att göra några
vidlyftiga reflektioner däröfver.

»Kom snart tillbaka!» hade han sagt i nästan
bedjande ton.

Hon hade gått utan att säga ett ord, möjligen något
förlägen, och han hade somnat igen, i feberheta drömmar
seende hennes gestalt sväfva förbi som en drottning, som
en gudinna.

Han hade icke vaknat förrän vid middagstiden och
då hade han varit ensam i rummet!

Han hade stigit upp och klädt sig, han hade
rekvirerat upp porter och smörgåsar, han hade läst tidningar och
rökt slut på den ena cigarren efter den andra - men
ingen Olga hade kommit.

Han hade, förföljd af de obehagligaste aningar, timma
efter timma gått och väntat på, att dörren skulle öppnas
och han skulle få se det vackra, kära ansiktet, strålande
af lefnadslust och törstande efter hans kyssar...

Klockan är nu åtta på aftonen, men ingen Olga har
hörts af. En dödlig ängslan afspeglar sig i den fallne
soldatens ansikte, där han står vid fönstret och späjar nedåt
gatan, som svagt belyses af ett par gaslyktor.

Norra Smedjegatan äger en rad af hoteller, som
under hvilken tid som hälst på dygnet mottager gäster, hvilka
slippa att - inskrifva sina namn i hotellboken, och hvilka
gjort öfverenskommelse några minuter förut på trottoaren.

Oskar Landbo såg därför genom fönstret en hel del
misstänkta fruntimmer glida förbi i sakta mak. De gingo
fram och tillbaka och späjade åt gatans mynningar för att
upptäcka ankomsten af någon manlig individ, åt hvilken
de kunde utbjuda sig:

Men fåfängt sökte han att bland alla dessa upptäcka
sin förlederskas på samma gång ståtliga och smidiga figur.
För hvarje skuggbild som uppenbarade sig vid gränsen af
hans synkrets tänkte han: det är hon, det är hon! Och
han kände hjärtat slå af stormande glädje. Men när
kvinnan kom närmare, såg han genast, att han misstagit sig.
Åh, hvad han tyckte att de sågo tölpiga och vulgära ut,
alla dessa gestalter mot hennes!

Snart kunde han icke stå ut med att stanna inne och
vänta på henne. Han måste ut för att söka upp henne på
vägar och stigar.

Hvar höll hon hus? Hvad tänkte hon på, som på detta
samvetslösa sätt lät honom vara ensam, då hon visste, att
han längtade efter henne med hela sin själ, då hon visste,
att hon var den enda, som kunde bortjaga den ruelsens
naggande oro, som förföljt honom ända sedan han
återfallet i lasten och synden. Hvad var hennes afsikt? Det
var inte möjligt, att hon allaredan tröttnat på honom och
i andra armar sökte tillfredställa sina nyväckta begär.

Han kastade frånvarande på sig sina ytterplagg och
gick ut i staden. Han kände sig alldeles säker på, att
slumpen skulle vara honom behjälplig att händelsevis
stöta på henne.

I flera långa, långa timmar ströfvade han omkring,
öfver allt späjande med på samma gång oroliga och
hoppfulla blickar. Han gick hela Drottninggatan i ända, både
upp och ned, han gick rundt Gustaf Adolfs torg, längs
hela Regeringsgatan, gång på gång genom
Kungträdsgården och längs Hamngatan - han hade liksom en aning
om, att han skulle råka på henne i de centrala och
folkrika trakterna. Men äfven till mera aflägsna platser stälde
han sina steg. Hela Humlegården genomsnokade han med
en spårhunds ifver, men det tyckte han sjelf var
vansinnigt, ty där fanns naturligtvis inte en människa. Det är
naturligtvis först när träden begynna att löfvas och sofforna
utflyttas som gardisterna och pigorna börja att reda sina
kärleksidyller i Humlegårdens skuggiga vrår.

Vid tolftiden befann han sig på den med en lätt
isskorpa betäckta asfalten utanför Berzelii park. Från
Berns' salong, som nyss stängts, troppade då och då ett
fästligt lag af herrar, med hattarna på nacken och 
högljudt gormande. Oftast formerade de bekantskap med
några af damerna, som spatserade utanför, men flera af dem
hade redan från nöjesetablissementet sällskap med
kvinnor, hvilka den forne frälsningssoldaten såg tillhöra den
offentliga lastens här.

Han stod i stråkvägen från guldkrogen en lång stund.
Han hade en slags profetisk förnimmelse att här, just här
skulle han träffa på henne, som han sökte. Han kände
sina fötter liksom fastnaglade, och han beslöt sig för att
stå kvar här ända tills han var säker på, att den gyllene
salongen tömt ut de sista af sina halfrusiga nattgäster.

Det var kallt att stå stilla så här, och hur hetsig han
kände sig inombords förmådde ej detta att stå emot den
starka kylan utanför, synnerligast som han icke förtärt
mer än ett par smörgåsar och ett glas porter på hela
dagen.

Just som han började anse det fullständigt lönlöst att
stanna längre såg han tre gestalter komma på gången.

Det var en kvinna och två män. De båda sistnämda
gingo på hvar sin sida om kvinnan och höllo henne
under armen. Alla tre voro synbarligen ganska starkt
berusade. De skrattade och skämtade och väsnades. Deras
gång var också oregelbunden, och när en vinglade åt
någon sida, följde de båda andra med.

Kvinnans skratt var högljuddare än de två männens.
Det ljöd som en backantinnas, och det interfolierades med
utrop, som buro den otyglade frispråkighetens prägel.

»Det är hon!»

Det uttrycket undföll Oskar Landbo genast, då han
på afstånd varseblef de tre, som förtroligt kommo arm i
arm.

Och ju närmare de kommo, ju tydligare såg han, att
kvinnan i midten var den han väntade.

Olga hade synbarligen lössläppt alla sina anlag för
utöfvandet af det lefnadslustiga och fria lif, som hon i
afskedsbrefvet till frälsningsarmen sagt sig vilja söka, när
hon aflade sin befläckade frälsningsdräkt.

Hon såg riktigt vild ut, där hon till hälften dansande
och till hälften raglande spatserade fram mellan de bägge
druckna herrarna, hvilka voro elegant klädda i höga
hattar och förstklassiga öfverplagg.

Han inväntade dem tills de kommit midt framför honom.
Han skulle icke vika ett steg åt sidan. Han skulle visa
henne, att hon var hans tillhörighet, så länge de icke skilts
åt genom en gemensam öfverenskommelse.

Hvilken nedrig kvinna! Hvilket samvetslöst odjur
var det inte, som han följt med ut i världens rusande
nöjen ifrån arméns bedjande och försakande värld! Hon
hade gått ifrån honom utan att säga ett afskedsord,
sorglöst som om hon haft att göra med en alldeles främmande
person, men alldeles tydligt från första stund i den fulla
afsikten att söka annat sällskap ... Men, gud i himmelen,
hvad han älskade henne i detta ögonblick. Han hade icke
anat att hans kärlek varit så stark, ty han hade varit så
säker på att hon ej skulle svika honom på mycket länge.
Han hade tänkt att de båda rymlingarna skulle känna sig
å båda sidor så starkt förenade af ödet, att afskedets stund
låg långt bort i fjärran ... och när en man är säker på
en kvinna, så är han icke på långt när så fullt medveten
om sin kärlek till henne som när han står färdig att
förlora henne.

Nu stod han i ett sådant ögonblick - - och då
trängde hela den brännande lidelse för den vackra Olga,
som tändts och allt starkare utvecklats i hans själ, fram
med en våldsam kraft.

Olga hade ej varseblifvit honom ännu. Hon tänkte
endast på sina glada kavaljerer. Han var redan glömd,
hon hade icke nog intresse för honom att varseblifva
honom på afstånd. Nå, han skulle väl träda fram och
presentera sig - - -

Just som det halfdubbla paret kom midt framför
honom, smög han sig bakom det, liksom en tiger, som ej
törs möta en öfverlägsen fiende framifrån. Han grep ett
brutalt tag i Olgas löst sittande kappa, rakt i ryggstycket,
hvilkets tyg han kramade ihop i sin hand.

Olga kände angreppet, men förstod i första
ögonblicket icke dess mening eller hvarifrån det kom. Hon blef
förfärligt skrämd af att känna greppet af en hand i
ryggen och hon gaf till ett högt skrik.

Hon vände sig häftigt om... men handen höll fast i
tyget... krasch, det lät som om kappan rifvits
sönder ...

Hon varseblef sin kamrat f. d. frälsningsmusikanten.
Jaså, han hade spårat upp henne. Han kom ju alldeles
som den vansinnige kandidaten gjort för några år
tillbaka ... Då hade hon varit tillsammans med en grefve ...

Likheten emellan den »tokige doktorns» och den
förskjutne frälsningsmusikantens uppträdande slog henne
starkt. Hon blef riktigt blek vid tanken, som inneslöt
jämförelsen mellan de båda händelserna. Den ena var ju som
en parodi på den andra ... Hur kunde det komma sig,
att man alltid anföll henne på detta sätt, på gatan och
med handgripligheter... Det var ju frukter af hennes
handlingssätt ... och samvetet stälde fram en anklagelse.

Men blott ett ögonblick. Omedelbart därefter hade
hon glömt sin tankegång och behärskades endast af
harmen och vreden öfver det simpla öfverfallet.

»Släpp mig, hvad har Ni med mig att göra!» ropade
hon så afvisande och främmande som om hon aldrig känt
den man, som stod framför henne med sorgen och
föraktet blandade i sina brinnande ögon.

Frälsningsmusikanten svarade inte ett ord, han endast
såg på henne, han stirrade och stirrade henne i ansiktet.
Han tycktes icke tro sina ögon, han tycktes icke kunna
öfvertyga sig själf, att hon burit sig så lumpet, så
samvetslöst åt mot honom.

Nu rusade hennes kavaljerer fram, druckna,
öfvermodiga och ilskna. Den ena tog honom med ett våldsamt
tag i kragen och den andra gaf honom ett hårdt slag i
ansiktet.

»Åh, låt bli att slå honom!» hördes Olga säga i en
viss medömkans ton.

Oskar Landbo hörde det, och det var mer än han
kunde tåla. Jaså hon värdigas be för honom, ungefär som
man ber för en hund, som agas af en sträng husbonde.

Med flåsande andedrägt och blixtrande ögon kastade
han sig öfver den, som tilldelat honom slaget.

Det blef ett fullständigt slagsmål. Olgas båda
kavaljerer höllo ihop. F. d. frälsningsmusikanten var vig och
förargad och redde sig tappert.

Och Olga stod på ett litet afstånd och skrattade. Hon
var hvarken rädd eller skamsen. Tvärtom, hon hade
ogement muntert åt det lilla slagsmålet, som arrangerats för
hennes skull.

Men den tillströmmade folkhopen började emellertid
snart att blifva för stor. Det var svart med folk
rundtomkring och man väntade hvarje ögonblick att polis skulle
anlända. Både Olga och de tre slagskämparna började
finna det obehagligt att bli utsatta för så stor
uppmärksamhet.

»Ge f-n i honom ... kom så gå vi!» ropade Olga
cyniskt åt sitt förra sällskap.

Äfven Oskar Landbo hörde hennes ord. Han trodde
icke sina öron. Hvilken djefvul var icke denna kvinna!
Hon var drucken och därför något ursäktlig, javäl, men
att hon kunde det oaktadt blifva till den grad infernaliskt
dålig, det hade han inte trott.

Hennes sista föraktliga ord hade emellertid
fullständigt lagt sordin på hans mod och hans krafter.

Han kastade några af de fulaste glåpord, han kunde
finna på, åt sina bägge motståndare och drog sig sedan
inåt folkhopen. Men han hade under kalabaliken fått sina
kläder sönderrifna och hans ansikte var blodigt.

Sällskapet från guldkrogen slog sig återigen
tillsammans och drog sig bort, naturligtvis följdt af stor
uppmärksamhet.

När nu ett par pickelhufvade konstaplar med snabb
fart ankommo till krigsskådeplatsen funnos där endast de
kvarvarande fragmenten af folksamlingen, hvilka äfven
snart upplöste sig.

»Var det inte Ninni Stern?» frågades det allmänt ibland
de intresserade åskådarne.

»Hon var ju lika vacker som fordom», tyckte en.

»Men hon var full», sade en annan.

»Hörde ni, att hon sa' f-n?» inföll en tredje.

*


TJUGONIONDE KAPITLET.

När Oskar Landbo lämnade uppträdet i Berzelii park,
kände han sig sig så olycklig som en människa gärna
kan göra. Det bultade som af en ånghammare i hans
hjärna och han kände en kvalfull tomhet i bröstet. Den
afskyvärda scen, i hvilken han nyss deltagit, stod framför
honom som hämndens svarta spöke.

»Gud straffade honom för hans affall!» Den tanken
brände sig in med eldskrift i hans själ. Hela den
religigiösa barnatro, som han uppriktigt sökt att behålla under
en följd af år i arméns tjänst, men hvilken han sedan
försökt att rifva ur sitt bröst under inflytandet af en skön
kvinnas dämoniska frestelser, framstälde sig nu för honom
i förklarad dager. Han tyckte att den stod, denna tro,
som en hvitklädd förklarad gestalt vid randen af en hög
klippa, och nedanför, i afgrunden, låg han själf, förkrossad,
förintad, öfvergifven, slagen, ensam ...

Han blickade dit upp mot den strålande, rena
gestalten, men han kunde icke komma dit igen, han ägde icke
någon kraft kvar till en själföfvervinnelse af det slaget,
han var förlorad, han hade syndat för hårdt...

Han ångrade då, att han någonsin lämnat den fridfulla
hamnen, där han känt sig så glad och tillfredstäld, men
han hade inte vetat, hvad han gjort, han hade kunnat stiga
rakt ned i det brinnande helvetet för denna fagra, retande
kvinnas skull...

Han kände vämjelse vid synden och lasten. I hennes
sällskap hade han fört de fradgande bägarna till sina
läppar med en slags hypnotisk, viljelös hänförelse, men nu
tyckte han att all denna världsliga fröjd var så äcklig, så
klibbig och motbjudande ...

Nu längtade han åter till den angtusiastiska sången,
den jublande musiken och de heta, njutningsrika själabaden
inom arméns väggar.

Han längtade dit. Fjällen hade fallit från hans ögon.
Han hade i slagsmålet med de rusiga gullkrogshjältarna
och i det usla uppträdandet från Olgas sida tyckt sig få
se den fula, dammiga, fläckiga afvigsidan af
världsglädjen, hvilken på rätsidan kan förefalla så grann och
skinande.

En kvinna hade förledt honom till det uslaste han
gjort i hela sitt lif, men en kvinnas samvetslösa otrohet
hade också öppnat hans ögon för dåligheten i den värld,
i hvilken han kastat sig.

Hvad skulle han nu taga sig till egentligen?

Han befann sig i mörkret vid Nybrohamnen, han hade
dragit sig ditåt, då han undkom folksamlingen.

Han kände ingen lust att gå tillbaka till hotellet.
Han kunde ändå inte somna. Han skulle endast bli
påmind om de sista dagarnas svindlande glädjeyra, och fastän
han vämjdes vid den, så satt nog ändå som ett öppet sår
och värkte tanken på hvad han förlorat i henne, den sköna
och förrädiska kvinnan. Hennes bild var det omöjligt att
förjaga, om han också i sin fantasi tyckte, att det hvita
skinnet i hennes ansikte var betäckt med fläckar, de
andliga koppornas kännemärke.

Han satte sig på en trappa vid en af Strandvägens
ståtliga stenpalatser och började med en näsduk torka af
sig blodet i ansiktet. Det var inte stora sår, han fått,
endast några nagelklös, men det ryste ändock i honom, när
han såg att näsduken blifvit rödfläckig efter torkningen.

Han, som så ofta å frälsningsarmens platform vittnat
om "blodet", om det blod, som runnit ned i sanden på
Golgata kulle, han hade nu fått gjuta sitt eget blod...
Men hvarför? I strid med några druckna från gullkrogen,
i strid om en kvinna, som sjelf var drucken och från
hvilkens läppar flödat eder och fula ord ...

Det var hemskt att tänka på ...

När han suttit där en stund, såg han en
poliskonstapel, hvilkens pickelhufva glänste till vid en gaslykta, närma
sig trappan där han satt. Han var rädd att bli tagen för
en »uteliggare» och steg därför hastigt upp och började
gå nedåt Berzelii park igen.

Han fortsatte öfver Norrmalmstorg och förbi
Kungsträdgården. Klockan kunde nu vara omkring half två.
Gatorna voro temligen folktomma. En kjortel syntes dock
här och där vifta i gathörnen.

När han kom till hörnet, där Hamngatan skär öfver
Regeringsgatan - en af de viktigaste trafikpunkterna i
hufvudstaden - hörde han ett stycke nedåt sistnämda
gatan mot Gustaf Adolfs torg ett starkt oväsen. Synbarligen
föreföll det något uppträde. Han hörde starka skrik, hvilka
påtagligt härledde sig från en kvinlig varelse. Det var
icke mycket folk samladt ännu, men det strömmade till
mer och mer, trots den sena timman.

Nyfiken skyndade han ditåt för att se, hvad som var
på färde. Han var riktigt glad för att få någonting att
rikta sina dystra tankar åt, någonting att förströ sig med.

Han trängde sig så långt fram han kunde.

Javisst, det var en kvinna, som skrek. Hon skrek i
ilska. Två poliskonstaplar befunno sig alldeles intill henne.
De höllo synbarligen i henne. De ville draga henne med
sig, men hon gjorde motstånd. Och för hvarje steg som
de fingo henne fram, brutalt, hårdhändt, gaf hon till ett
skrik.


Han förstod icke hvarför detta ljud från kvinnan
redan på afstånd gjort ett starkt intryck på honom. Och
dock hade uti detsamma icke legat det minsta personligt.
Det var framkalladt med en af vreden förstäld röst, i
hvilken icke låg ett uns af personlig karaktär. Men det
oaktadt hade det stuckit honom på ett obehagligt sätt.

Han behöfde emellertid icke länge befinna sig i
ovisshet om hvem kvinnan var. Framkommen tillräckligt långt,
öfvertygade honom en enda blick att kvinnan ej var obekant
för honom.

Det var Olga, som poliserna sleto i.

Det var hemskt att se för hvem som hälst, och gång
på gång förmärktes en rysning af indignation och vämjelse
gå igenom den omgifvande publiken.

På Oskar Landbo gjorde den hemska synen ett
obeskrifligt, ett förfärligt intryck. Hela hans blod kom i
svallning af tusende känslor, som korsade hvarandra, och han
kände en svindel i hufvudet inför den frågan: hvad skulle
han göra?

Den frågan var fruktansvärdt svår att besvara för
honom. Han föraktade ju henne, hon hade burit sig så
lumpet åt mot honom under inflytandet af ruset och sitt
nyckfulla sinne, att han hade rätt att önska henne allt ondt på
jorden, men å andra sidan kände han värkligen en
ofantligt stor medömkan med henne; han kände sina känslor
för henne flamma i vilda lågor och det syntes honom vara
en låghet att lämna henne utan skydd, då han älskade
henne. Hvart hade hennes kavata kavaljerer tagit vägen?
Jo, tänkte han, de voro nog djärfva, när de stodo två mot
en, men när det gälde att försvara henne med någon
värklig fara, mot öfvermakten, då hade naturligtvis de spanska
herrarna flytt sin kos. Men han skulle icke handla på
samma sätt, han skulle löna ondt med godt och därigenom
försona en del af sitt brott mot Gud. Och om hon
återfann honom i ett sådant ögonblick som detta, då skulle
hon väl lära sig att förstå, hvem han var och hvad han
kände för henne ...

Det var dylika tankar, som i ett yrande virrvar
jagade igenom hans hjärna. Hvilken utaf dem, som var
starkast, de första eller de sista, det var nu svårt att
afgöra, men de strömmande alla på honom som ett
fruktansvärdt vågsvall, och de gjorde honom känslolös för alla
kloka reflektioner och alla tankar på följderna af det, han
ämnade sig till...

Hvad ämnade han då göra?

Jo, det föresväfvade honom, att han borde springa
fram och slita henne ifrån dessa brutala sällar, ställa sig
vid hennes sida och rikta deras angrepp mot sig i stället
för mot henne ...

Han insåg, eller rättare, hade icke tid att reflektera
öfver det barnsliga, det lönlösa i sin handling, han kunde
ej taga invärkan därutaf; att dela hennes skam, hennes
öde, det var det enda, han åstundade.

Med samma dödsförakt, som den värkligt älskande,
han må kunna simma eller ej, kastar sig i vattnet för att
rädda sin kärleks föremål, som håller på att drunkna,
kastade han sig in i den lilla folkhopen, hvilken emellertid
för hvarje stund tätnade allt mer.

Han knuffade undan den ena efter den andra med en
herkulisk styrka... Man förstod att han ville fram, att
han kände kvinnan, och man vek undan så godt man
förmådde, väntande någonting extra pikant och rafflande ...

Snart stod han framme vid dramats hufvudpersoner
- - rasande som ett vilddjur slog han till den ena
poliskonstapelns hand, så att den släppte taget i Olgas arm,
och ropade med en af vrede förstäld röst:

»Skäms Ni inte att behandla en kvinna på detta sätt!»

Poliskonstapeln hade tydligen icke väntat ett dylikt
angrepp, ty han blef synbarligen mycket förbluffad öfver
detta intrång i sina rättigheter, då åskådarna förut
förhållit sig så passiva till uppträdet.

»Hvad är Ni för en?» röt han slutligen till i rå
öfversittareton.

»Jag är en vän till detta fruntimmer och jag ämnar
taga hennes försvar mot detta behandlingssätt», svarade
Oskar Landbo i en ton så allvarlig, att det imponerade,
om inte på konstapeln, så på de närmast stående
åskådarna. Han väckte synbarligen deras sympati genom
värmen och manligheten i sitt svar.

Olga såg naturligtvis genast, hvem det var, som
plötsligt ur denna känslolösa, rått skrattande åskådarehop
rusat till hennes hjälp, och fastän hon var mycket starkt
berusad, blef hon af öfverraskningen och sinnesrörelsen
i ett ögonblick nästan nykter. Det var ju den, som hon
för några timmar sedan burit sig så skamligt åt emot, för
att visa, att hon ville bryta med honom...

»Oskar, är det du!?»

Hon kunde icke tillbakahålla detta utrop. Det lät
också så uppriktigt, att man tydligt förstod, att det var en
intim bekantskap mellan hetären och hennes djärfve
riddare.

»Den här saken rör er inte - vi ha tagit det här
a-t för att hon fört oljud - gå er väg annars skall Ni
få göra henne sällskap», fortsatte konstapeln, röd i
ansiktet af ilska.

Men Olgas vänliga, nästan entusiastiska ord hade
gjutit ny kraft i frälsningsmusikantens bröst - - nu
fruktade han icke den onde själf, om denne skulle uppenbara
sig i en poliskonstapels gestalt...

Han grep med den ena armen Olga om lifvet och
försökte med den andra att ytterligare stöta undan
konstapeln.

»Släpp henne!» ropade han med blixtrande ögon.

Men nu var konstapelns tålamod slut. Han gaf en
vink åt den andre att ensam taga hand om kvinnan och
som en slaghök rusade han på Oskar Landbo och slog sina
händer i hans kläder och i hans kropp.

»Nu åker du också med, min gubbe lilla!» sade han
i en viss hånfullt triumferande ton.

Det märktes tydligt att flera af de omkringstående
voro benägna för att taga de båda polisoffrens parti. Ett
par unge män, med utseendet af någon slags kontorister,
drogo flere gånger i konstaplarna bakifrån, under afsikt
att göra det möjligt för de gripna att komma undan, men
det lyckades ej, poliserna höllo dem fast med en energisk
styrka.

Den omgifvande hopen började emellertid i sin helhet
att lägga i dagen stark sympati för de båda svagare och
opposition gentemot polisen. Starka rop i denna riktning
mullrade som en åska genom folklederna.

Oskar Landbo märkte äfven hvaråt opinionen lutade,
och han såg sig omkring med en blick, som vädjade till
de omkringvarandes deltagande känslor.

Han vädjade icke förgäfves. Från olika håll ryckte
man fram till undsättning. Det var en blandning af
individer från skilda samhällsklasser, som såg ett lämpligt
tillfälle att i handling visa sin gamla antipati mot polisen,
på samma gång som det säregna i Olgas och hennes väns
uppträdande var egnadt att lifligt slå an på de lättrörde.

Där funnos snobbigt klädda individer i långa, modernt
skurna öfverrockar och glänsande cylinderhattar, där fans
arbetsfolk i blusar och slitna kavajer, där fans en skock
äkta, halfvuxna »ligapojkar» - detta infernaliska yngel,
som finnes öfverallt och vid hvilken tid på dygnet som
hälst, särskildt där det är fråga om att »klå polisen» -
och där funnos äfven några stycken på klädsen lätt
igenkända bordellfröknar ... allesamman började de, lifvade af
samma tanke, att rycka an mot de båda konstaplarna,
hojtande, tjutande, skrikande, svärande, hånande,
skrattande ... det blef ett förfärligt virrvarr och ett gräsligt
oljud.. . man såg fönster öppnas rundtomkring, oaktadt
den sena nattimman, och hvarje ögonblick levererade
några nya individer, som ökade hopen... gatan blef alldeles
svart af människor ...

Konstaplarna märkte genast, hvilken fara de löpte -
- om inte precis att blifva slagna, hvilket dock kunde
lätt hända, så åtminstone att bli fråntagna sitt byte i den
allmänna villervallan, och det vore de icke mycket lifvade
för att gå in på.

Den ene gjorde en menande blick till den andre och
ögonblickligen sattes polispipan till mun och ett
genomträngande hvisselljud skar genom luften ... ett till, längre än
det första ... usch, det lät riktigt hemskt i natten...

Men signalerna gjorde värkan. Inom några minuter
syntes poliskonstaplar komma springande från alla fyra
väderstrecken.

De kastade sig naturligtvis in i folkhopen med
våldsam kraft.

»Skingra er!» skreko de och sökte att få massan
splittrad.

Men det var lättare sagdt än gjordt. Det uppstod ett
förfärligt tumult. Slag utdelades å ömse sidor, kläder
sönderrifvos, kvinnorna skreko, mustiga repliker växlades
mellan polisen och de civile. Det höll på att taga formen af
ett ordentligt upplopp, med små dimensioner.

Sedan emellertid bortåt ett tiotal poliskonstaplar
kommit tillstädes, ditlockade af signalerna och skränet, blef
polismakten snart fullständigt herre på täppan.

Inom några minuter var folkhopen tvingad att dela
sig åt olika håll och polisen drog framåt med sin skörd.
Denna bestod, förutom de båda hufvudpersonerna: Olga och
hennes afskedade älskare, af två andra manliga personer,
hvilka vid angreppet i början varit de första. Åtskilliga
personer hade dessutom tvingats att låta anteckna sina namn.

Den ursprungliga lilla kortégen, eskorterad af en hel
del af de nykomna konstaplarna, befann sig alltså på väg
till polisstation. En konstapel hade gripit Oskar Landbo
under hvardera armen, och de höllo fast så säkert, att han
i hvarje ögonblick var färdig att uppgifva jämmerrop. Men
han behärskade sig dock, mest för Olgas skull, och gick
framåt med stolta och fasta steg. Strax efter honom kom
hans falska älskarinna, äfven hon förd af två konstaplar,
ty ruset hade slutligen tagit öfverhand, och benen ville
knappt bära henne. Hon hade äfven råkat in i ett lustigt 

»Släpp henne!» ropade han med blixtrande ögon. (Sid. 338).

lynne och hon gick framåt och trallade. Men öfver Oskar
Landbos läppar kom icke ett ljud. Öfver hans ansikte
hvilade i stället en mörk slöja af harm och förbittring.

De fördes båda till polisvaktkontoret. Båda fingo
stanna där öfver natten, Olga för att hon var drucken och
f. d. frälsningsmusikanten för att hans uppgift, om att han
icke hade någon annan bostad än på ett hotell, lät
misstänkt.

*


TRETTIONDE KAPITLET.

Så hade då Olga åter sjunkit ned i dyn.

Efter det uppseendeväckande uppträdet under natten
på Regeringsgatan hade hon fyllt måttet. Det hade
haft två följder. En andlig och en lekamlig, så att säga.
Den förstnämda bestod i att hon icke längre hade någon
skam, icke någon hänsyn till sin person och sitt
uppträdande; den sistnämde bestod däri, att hon åter blef
inskrifven i sedlighetspolisens annaler och kom under dess
speciella uppsyn. När man återfaller i synden, faller man ju
alltid djupare än första gången. Det är ett gammalt kändt
faktum.

Så ock med Olga Löfborg.

Det hade icke gått åtta dagar efter att hon blifvit
huggen å gatan af en patrullerande polis, af den befogade
anledningen att hon i starkt rus strukit längs husväggarna och
skrikit varietérefränger, följd af några »glada laxar», som
haft utomordentligt roligt åt henne, förrän hon var
inlogerad på en offentlig bordell.

Det var första gången. Under sin förra
förnedringsperiod hade hon icke hunnit så långt. Hon hade nog 
varit prostituerad, men hon hade icke stått under någon
flick-mammas uppsikt eller haft sin bostad i någon
bordell-kasern. Hon hade varit sin egen husbonde och en
själfständig hyresgäst, och däri låg alltid något sken af
anständighet och anseende.

Men så hade hon icke nu kunnat arrangera det för
sig, och därför måste hon hux flux flytta in i ett
möbleradt rum, som stod ledigt och hvilkets urblekta möbler helt
säkert begagnats af ett tjugo- eller trettiotal »flickor» före
henne.

Det var starka, våldsamma, syndiga drifter, som
marterat henne den dagen, då hon gifvit sig ut från sin
rymningskamrat i hotellrummet. Det hade plötsligt kommit
på henne en outhärdlig, kväljande ledsnad att lefva det
idylliska kärlekslifvet tillsammans med en enda, värkligt
trånande älskare. Det var icke något för hennes sinne.
Det kunde vara rart nog som en flyktig episod, men icke
i längden.

Hon hyste dock så pass mycken respekt och aktning
för Oskar Landbos hängifna trohet - honom, som hon så
dämoniskt lockat i sina garn och till sina planer - att
hon icke kunde säga rent ut: »jag har tröttnat på dig och
ditt enformiga kärlekssnack, nu går jag för att skaffa mig
omväxling!» Därför nästan smög hon sig bort, därför hade
hon icke ett ord till slutligt afsked. Men hon gick ifrån
honom med den bestämda föresatsen, att kasta sig vildt,
häjdlöst, utan sans och måtta, i hvarje nöje, som bredde
sina armar mot henne. Hennes njutningsbegär och
nöjeslystnad hade gränsat till det vansinniga, det onaturliga.
Det var en lång tids afhållsamhet, som kom hela hennes
själ att brinna af köttslighetens heta lågor. Det förgångna,
som hon upplefvat i Stockholm och Paris, syntes henne i
minnets romantiska belysning ligga som en lockande,
grönskande oas midt i torrhetens stora öken, och hon ville
hängifva sig däråt ensam, fri, lössliten från alla band och
förbindelser.

Och hon hade gjort det också. Han, som väntade på
henne, hade stått däruppe i hotellfönstret timma efter timma
och sett efter henne nedåt gatan, medan hon ute i den
stora stadens brännande slagg-strömmar sökte mätta sin till
sinnessjukdam gränsande lystnad.

Den var en egendomlig dag för henne, denna dag, då
hon slutat med att hamna i finkan. Hon hade burit sig åt
ungefär som den lättsinnige landsortsbon, som kommer
till hufvudstaden med späckad plånbok och ådrorna
brinnande af orena lustar. Åh, hvad allt detta, fula, usla, som
sedan väcker äckel, vämjelse, till en början förefaller
honom rosenrödt och poetiskt!

Hon hade redan kl. tio på förmiddagen följt en
ungherre, som hon händelsevis träffade på gatan, upp i hans
våning. Han hade vändt tillbaka - tjusad af
öfverraskningen att träffa på en så vacker flicka, hvilken sändt honom
frivola blickar - innan det ännu var städadt i den våning,
som han nyss lämnat. Han hade tagit upp punsch och
fina viner, och de hade skapat en orgie midt på blanka
förmiddagen. Hon hade rasat vildt af en slags förtjusning
öfver det behag, som nyheten af det lastbara lifvet
framkallade. Hennes kavaljer var synbarligen en rik man och
hade stor våning. Hon hade sprungit i rummen fram och
tillbaka, hoppat på de nobla soffornas öfverdrag i
strumpfötterna och slagit kullerbyttor i den dyrbara järnsängen,
som ännu var oordnad efter natten. Han trodde nog, att
han fått med sig »en riktig en», en af det »äkta» slaget
- icke var det möjligt för honom att förstå, att denna
kvinna befann sig i sin första egentliga »utsväfning» efter
månader af »fasta» och helighet. Men Olga hade släppt
alla tyglar lösa. Hon hade blifvit förvildad af denna
»frihet», som hon äflats efter att ernå i ett slag...

När hon vid middagstiden kommit ned på gatan igen,
hade hon, en smula ännu djärfvare af den inmundigade
spirituosan, tagit sig för att gå mellan Rydberg och Grand
samt utanför de samma. Hennes afsikt var att träffa en
fransman. Hon längtade oerhördt efter någon från det
landet, med hvilken hon kunde tala på hans eget språk.
Hon hade också som vanligt tur, när det gälde kurtisörer.
Efter att en timmes tid gått fram och tillbaka samt
föraktligt afvisat alla försök till bekantskap, som gjordes af
stockholmare, kom hon ändtligen att möta en elegant herre,
hvars hela utseende förrådde utländingen; och klädernas
snitt samt de spetsiga blankläderskorna gjorde det antagligt
att han var fransman. Det klack till inom henne af fröjd,
och hon beslöt att använda hela sin förförelsekonst att
fånga honom.

»Bon jour!»

Hon uttalade det nästan med infödd fransyskas accent.
Hon log emot honom så på samma gång förnämt och
intimt som hon förmådde, och hon skänkte honom en
strålande, kärlig blick ur sina präktiga ögon.

Olga fick ögonblickligen sitt tilltal besvaradt på
franska - och hon fann sedan att han värkligen var från
Frankrike.

Bekantskapen gjordes ögonblickligen, hon syntes i
oerhörd grad ha slagit an på främlingen och hon tillbrakte
några ytterst angenäma timmar i hans sällskap.

De åto middag, en riktig fästmiddag, på Rydberg -
han bodde på Grand - de voro ute och åkte rundt hela
norr och ett stycke utåt landet och de drucko kaffe på
diplomatläktaren i Berns.

Han ville att de icke skulle skiljas på flera dagar,
men hon hade redan börjat finna honom enformig. Vid
tiotiden slank hon ifrån honom.

En kvarts timma därefter uppenbarade hon sig åter i
Berns, men nu nere i salongen och i sällskap med några
redan halffulla stockholmssnobbar af kontoristtyp.

De tömde under högljudt skratt och
uppseendeväckande gormande några punschhalfvor. Det var i deras
sällskap, som hon gått genom Berzelii park, då hon stött
på Oskar Landbo. Efter slagsmålet hade hon följt med
dem upp i deras dublett. Där hade de dansat cancan och
left som hedningar.

När hon vid två-tiden ensam kom ned på gatan igen,
hade hon naturligtvis efter allt drickandet varit i oerhörd
grad full. Det var då hon raglat längs husväggarna och
i en fånig lifsglädje gifvit opp indiantjut, med det
resultat, att polisen, sin pligt likmätigt, anammade henne...

Så ungefär hade hon tillbrakt sin första dag i sin nya
lifsperiod.

– – –

Nu fans hon, som sagdt, på bordell.

Det var sannerligen icke någon »förstklassig» sådan,
åtminstone icke till det yttre. Den utgjordes af ett litet,
obetydligt och tämligen förfallet trähus, innehållande två
våningar.

Där bodde inalles fem »flickor», tre en trappa upp
och två på nedra botten, hvarest äfven fans ett slags
gästrum, där man drack vin och väntade på turen, ifall alla
damerna voro upptagna.

På nedra botten fans också ett stort kök och i det
samma residerade värdinnan och en piga.

Värdinnan, »frun» som hon kallades af flickorna (det
ligger alltid en sådan undergifvet respektfull klang i det
sätt, på hvilket de uttala den titeln), var en oformligt tjock
kvinna, uppsväld af öl, porter och en robust vällefnad.
Hennes ansikte hade tvifvelsutan en gång i ungdomen -
hon kunde vara mellan femtio och femtiofem år - varit
mycket vackert, men nu var det rödfnasigt, med pussiga
kinder, ett par skäggiga vårtor, tjocka ögonbryn och
skvalpande isterhaka. Hon hade en onaturligt utspänd mage
och stora dinglande bröst.

Hon hette fru Adamsen - ett danskt namn, som hon
fått af sin familj, hvilken härstammade från Danmark men
under flera generationer varit bosatt i den svenska
hufvudstaden.

Hon var känd och beryktad inom bordellernas glada
värld. Hon var en typ för dessa simpla, råa och
föraktliga varelser, som benämnes kopplerskor, och hon hade
skinn på näsan. Hon kunde sannerligen hålla reda på sina
flickor, så att de betalade sin hyra ordentligt och hon
kunde också taga en full snobb i harkrankorna och kasta
honom ut med ett enda tag genom porten, om han
bråkade och förde oljud.

Hon var mycket sträng mot flickorna, men desse satte
stort värde på henne, därför att hon äfven som en »mor»
tog vara på deras intressen gentemot »karlarna».

Man skulle bara se fru Adamsen, om någon flicka
med andan i halsen och med kränkt min rusade in i
köket och rapporterade, »att det stod en karlslok därute, som
inte ville betala hvad han skulle» - och det hände nog
äfven beträffande gentlemän, som i det yttre voro högst
eleganta. Han kunde icke komma ut genom porten, ty
fru Adamsen hade den enda nyckeln, som fans, och hon
öfvervakade noggrant de besökandes både in- och
utgång.

Jo, vi skulle se fru Adamsen, då hon slog ned på
någon stackare, som inte kunde betala något så när
hyggligt. Hon kunde minsann ge en lexa, som man sent glömde.
Hon kunde vara spetsig, så det skar i skinnet, och hon
kunde spruta eld och lågor och skälla ned offret i så
saftiga ordalag, att äfven den oförskämdaste stod svarslös
och darrade. Det var allt något präktigt för flickorna att
ha en sådan hjälpreda.

Men oaktadt det således fordrades att ha en
välförsedd börs, då man inträdde i fru Adamsens allmänna
harem, så kunde man dock vara säker på, att där alltid fans
fullt med folk och att många fingo återvända om kvällarna
och nätterna utan att komma in. Och det var af den
orsaken att fru Adamsen alltid rekryterade sin jungfrubur
med endast utsökta varor. Hon tog långt ifrån hvem som
hälst. Hon egde en skarp blick för flickornas sätt och
utseende. Hon ville ha ungdom, skönhet, ett pikant
utseende och ett gladt, vinnande sätt. Hade hon mottagit
någon, som efter ett par dagars vistelse i hennes rum ej
visade sig fylla måttet, så blef det afsked ögonblickligt och
utan förskoning. Man fick ge sig af till en annan
marknad, men hos fru Adamsen skulle det vara »first class».
Och så väl hon kände alla det fria kärlekslifvets i
hufvudstaden libertiner, rouéer och habituéer! Deras namn,
deras samhällsställning, deras ekonomiska resurser, deras
familjeförhållanden, ingenting var förborgadt för henne!
Och så diskret, så fint, så utomordentligt artigt hon kunde
uppträda mot sina mera värderade gäster, när hon ville!
»Herr grefven», »herr löjtnanten», »herr grosshandlaren»,
kunde hon säga med en ton som om hon tillbrakt hela
sitt lif i salongernas värld!

En hel del af hennes ordinarie kunder hade oinskränkt
kredit - men, förstås, hon var mycket försiktig att icke
låta det gå mer än till en viss summa och ville äfven
gärna på ett af de nobla herrarnas eleganta visitkort ha
ett litet erkännande på skulden. Gud nåde dem, om de
sedan sökte undandraga sig hennes fordran! Då hade hon
absolut ingen hänsyn att genom hvilken långt gående
skandalisering som hälst tvinga dem till fullgörande af sin
förbindelse. Det hade händt, att hon spikat upp ett
visitkort med friherrlig krona - och å hvilket fans ägarens
egenhändiga erkännande af en skuld på en fyratio kronor
- på väggen i det stora mottagningsrummet till allmänt
beskådande. Det satt där emellertid endast en kväll och
så kom pängarna. Men den skandaliserade friherrens
namn gick ut i staden, androm till varnagel. Hon förstod
att skaffa sig respekt, fru Adamsen!

Hennes intelligens och affärsförmåga kommo äfven till
godo på många andra sätt. Så förstod hon att »uppfostra»
flickorna som ingen annan, d. v. s. instruera dem, hur de
skulle taga emot herrarna. Man kunde vara säker på, att
hon hade ett vaksamt öga på de flickor, som inte
själfmant förstodo att uppföra sig praktiskt mot sådana
gentlemän, som man visste eller kunde förmoda ville lätta på
pungen. Gud nåde dem, som inte i det afseende skötte
sig väl!

Jo, si, karlarne måste tagas från den rätta sidan. Fråga
bara fru Adamsen! När hon släppte in en karl genom 
dörren till ett enskildt rum, så måste flickan fara upp från
sin stol, där hon satt och låtsade i all oskuld ha något
handarbete för sig, och med glädjestrålande ansikte fara
den inkommande med båda armarna om halsen och
utbrista i en mängd ömma smekord. Och en bland de första
frågorna skulle naturligtvis vara den: »Du bjuder väl på
en flaska champanj ... (eller vin? eller, i nödfall, porter?)
min älskling?» Och sedan gälde det att under hela
besöket hålla kuraget oppe. Inte ett ögonblick slappas i
sin liflighet och sin spänstighet. Dansa som en
baccantinnan mellan väggarna med glaset graciöst uppburet
mellan fingrarna, sjunga glada visor, skratta, smekas som en
liten katta... men framför allt passa på lämpliga tillfällen
att få ett löfte om hög betalning eller, ännu bättre, på ett
lekande och lustigt sätt knipa åt sig en liten sedel då och
då, när herrn blifvit förtjust och upprymd... jo, det var
något åt det hållet, som fru Adamsen kunde instruera till
på ett sådant briljant sätt. Och mycket mera...

Och denna »uppfostran» genomförde hon med en
stränghet, som gjorde vistelsen i hennes bordell rent af till en
»kurs» för den beklagansvärda lastens adepter.

Man skulle höra fru Adamsen, när hon grälade på en
flicka, som uppfört sig stelt och illa mot en känd och
värderad kund. Då kunde ögonen spruta af ilska och orden
flöda ur mun som rägnet ur en ränna... och hvilka ord
sedan!

I det stora mottagningsrummet, där det midt på
golfvet fans ett väldigt rundt bord, betäckt med en ytterst
dyrbar duk, hvilken dock utslagna dricksvaror
marmorerat med åtskilliga fula fläckar, brukade fru Adamsen själf
ofta underhålla sig med gästerna. Voro alla flickorna
upptagna på smårummen, så kunde hon sitta där i timtal och
språka med några »distinguerade» herrar - naturligtvis
vid en flaska vin eller två. Och då kunde hon vara så
underhållande, att många fina damer från salongerna kunde
missunna henne den spända uppmärksamhet, hon åtnjöt
af herrarna. Hon ägde den rikaste fond af pikanta
interiörer från sitt förflutna lif, minnen från sin stormiga,
utsväfvande ungdom och minnen från sitt nuvarande lif som
flick-mamma, hon hade i minnet en gräslig mängd af mer
eller mindre djärfva anekdoter, hvilka hon kunde berätta
på ett sådant lustigt sätt, att åhörarna kunde kikna af
skratt. Och då hände det lätt, att ett par halfvor vin, som
hon betalt med en och tjugofem, men fick tre à fyra
kronor för, kunde slinka ned på en timma - och det var
alltid en liten extra recett för mutter Adamsen.

– – –

Det var i famnen på denna intressanta dam, en äkta
typ för en viss sida af Stockholmslifvet, som Olga hamnat
så godt som direkt, när hon kom loss från polisen. Hon
måste ha sig ett »hem» någonstädes. Och hon fick ett
sådant hos fru Adamsen.

Denna tog emot henne från första stund med öppna
armar och en sådan vinnande kärvänlighet, att Olga strax
kände sig riktigt varm om hjärtat. Hon kunde spela fint,
den fru Adamsen, när hon fick korn på någon riktigt
liten söt flicka!

Hon märkte naturligtvis genast, hvad Olga gick för,
och hon skickade, med sin vanliga egenmäktighet, bums
en flicka ur det finaste och bäst belägna rummet, hon
hade, för att i stället inlogera den nya odalisken. Fru
Adamsen egde naturligtvis nog väderkorn att förstå, att
den nykomna skulle bli bordellens primadonna, och
därför ville hon göra allt för att få behålla henne. Hon skulle
bli en guldhöna.

Olga erinrade sig vid närmare eftertanke, att hon
redan på den tiden, då hon befann sig i cigarrbutiken, hade
hört omtalas fru Adamsen. Det var emellertid inte hon
själf, som väckt tanken att just gå till henne, utan den
hade väckts af en utaf hennes tillfälliga herrbekanta, för
hvilken hon beklagat sig, att hon icke visste, hvart hon
skulle taga vägen.
Oskar Landbo hade Olga ej sett till, sedan de skilts
åt vid framkomsten till polisstationen. Hvart han tagit
vägen, hade hon icke en aning om.

*


TRETTIOFÖRSTA KAPITLET.

Efter tre å fyra dagars vistelse i den öfver hela
Stockholm beryktade bordellen kände Olga sig riktigt
hemmastadd därstädes.

Hennes rum var värkligen både elegant och snyggt.
Hon hade en helmatta på golfvet, en stor järnsäng med
ett ylletäcke i ljusröd botten och mörkröda blom-mönster,
en stor spegel, där hon kunde betrakta sig från topp till
tå, samt en rymlig byrå, där hon kunde förvara sitt linne.
Ja, det vill säga, när hon kom dit hade hon just
ingenting alls af det slaget. Det lilla, hon ägde, hade hon
lämnat kvar på hotellet och hon brydde sig inte om att gå
dit och hämta det. Det fingo de ha som ersättning för
hyran, hvilken Oskar Landbo nog icke heller kunnat
betala.

Men hon hoppades att förtjena, så hon snart kunde
fullständigt ekipera sig igen. Hon kom ju till en plats,
där det nästan aldrig på dygnet var tomt på gäster och
där hon alltså borde förtjena glupska pängar.

Redan första dagen kom hon naturligtvis på tal med
fru Adamsen angående hvad hon skulle betala.

Frun tog på sig en högst viktig min och sade:

»Ja, som fröken vet...»

(Hon kallade alla nykomna de första båda dagarna
för »fröken», sedan kallade hon dem vid namn utan
någon slags tillåtelse från deras sida).

»... så är det ett fint ställe det här, det finaste i
Stockholm skall jag säga, visserligen inte något stenpalats,
men här är folk jämt, och man kan göra sig goda
förtjänster ...»

Olga var nyfiken på, hvilket pris alla dessa
förklaringar skulle sluta med, fastän det på det stora hela gjorde
henne detsamma hvad hon skulle betala.

» ... och under åtta kronor per dag kan jag icke hålla
fröken med mat också, men det är fint och ordentligt i
det afseendet här» ...

Nåja, nog var det en vacker summa, men Olga hade
värkligen väntat att frun skulle hugga till ännu mer, hon
hade hört talas om tio och tolf kronor om dagen, och hon
visste att här var dyrare än någon annanstädes.

» ... och så ...»

Jaså, det kom fortsättning.

» ... får fröken vara god se till, att dom rekvirerar
minst ett par halfvor vin om dagen för frökens
räkning ...»

Det var en af fru Adamsens uppfostringsprinciper att
genast säga ifrån detta.

Det klack till inom Olga. Jaså, man sade redan vid
tröskeln, att hon skulle förmedla åtgången af
dryckesvaror. Nåja det kunde ingen hjälpa, det var väl vanan!

Hon gick alltså obetingadt in på fruns vilkor.

Med flickorna blef hon snart bekant. Där fans en lång
rad. Den vackraste hette Elin, hvilken hade rummet på
öfra botten bredvid Olga. (Det ansågs förnämare att bo
en trappa upp än på nedra botten). Hon var ljus liksom
Olga, men småväxt och knubbig som ett litet nystan. Hon
ägde också smeknamnet »Klotet». Hon hade ett rundt
ansikte och en liten mun och fina, vackra tänder. Olga 
insåg från första stund, att det var med henne hon skulle
komma att få rivalisera om den förnämsta platsen, ifall
hon kom att stanna där.

Den andra, som Olga särskildt lade märke till, hette
Jenny, men kallades allmänt för »indianskan». Det var
också ett betecknande namn. Hon var gulbrun, icke blott
i ansiktet utan också på de obetäckta delarna af bröstet
och armarne. Hon hade ramsvart hår och var långt ifrån
vacker, men påstods göra stor lycka hos herrarna på grund
af sin utomordentligt smidiga tunga. Hon gick alltid klädd
i svart siden och bar en viss likprägel öfver hela sitt
väsen, dock någonting mycket originelt och pikant.

Olgas inträde i fågelburen väckte inte något värst
uppseende bland dess förra invånare. De voro ju så vana
vid ombytena. Men äfven flickorna måste sins emellan
medgifva, att hon var »gräsligt vacker» - och det
uppstod från första stund, som det brukar göra i dylika
nästen, en till hat gränsande afundsjuka hos dem öfver hvarje
företräde, som Olga hade, och öfver hvarje framgång, som
hon vann - - -

Det var vid två-tiden en middag, som Olga tog sitt
rum i besittning, efter att på förmiddagen ha varit där och
»gjort opp» med frun.

Vid fyratiden åts där middag. Det skedde i
allmänhet i den stora salen, ty det var just vid den tiden, som
det var ledigast från främmande. Det skulle ske
gemensamt, men det blef sällan af att mer än högst två åto
på en gång. I den vägen måste frun låta flickorna få
sin frihet. Det berodde så mycket på, hvilka äfventyr de
varit ute för under natten. Somliga stego upp redan
klockan tolf på middagen, andra lågo till klockan två, och
somliga sofvo ända till fyra och fem. Det var om dagarna,
som det gälde att taga igen sig något; om nätterna måste
man ha spända närver.

Efter middagen gingo Olga och Jenny - de hade
varit fyra vid middagsbordet i dag, men de två andra hade
gått åt annat håll - och satte sig att prata inne i Olgas rum.

De  hade   inte suttit där i en halftimma förrän någon
kom och knackade på dörren.
»Det är pigan», sade Jenny.

»Stig in!» ropade Olga så stolt och barskt, att den
andra, som var van vid en smula ödmjukhet äfven inför
matmors piga, blef helt förbluffad.

»Frun bad mig hälsa och säga, att det är två herrar,
som önska komma upp.»

»Jo, det var t-n så artiga ni blifvit, jag tror ni
anmäler dem», sade Jenny hånfullt.

Olga förstod att det inte var vanligt, men att man
gjorde första dagen för hennes skull.

Jenny hade emellertid skyndat fram till pigan och
nyfiket frågat, hvilka det var som kommo.

»Grosshandlar Lewis och löjtnant Burre!» svarade
pigan.

Den förste var obekant för Olga, men när det sista
namnet upprepades, rodnade hon starkt. Den kände hon
ju väl sedan den där tiden... den första om också icke
den största glansperioden.

Jenny såg rodnaden.

»Känner du honom?» frågade hon misstänksamt.

»Ja något», svarade Olga tankspridt. »Bed dem stiga
på», befalde hon kort åt pigan. Här bodde hon och här
var det hon som befalde.

Några minuter därefter inträdde de båda herrarna.

Löjtnanten kände ögonblickligen igen Olga. Han
erinrade sig mycket väl sitt umgänge med henne under tiden
hon var prostituerad, och äfven »Ninni Stern» hade varit
honom personligen väl bekant.

»Ni här?» frågade han, med tonvikt på sista ordet.

»Tja — — jag kom i går», svarade hon helt gladt
och ogeneradt. Men hon var fortfarande mycket röd i
ansiktet.

»Hvar har Ni varit på ett par år? Ingen människa
har sett till er», fortsatte löjtnanten.

»I Paris och i frälsningsarmén!»

I den här stilen pratade de en stund. Därpå
rekvirerades opp vin, och stämningen blef snart mycket
uppsluppen.

Olga gick ej till hvila det första dygnet i
kopplerskans håla förrän vid fyra-tiden på morgonen.

Dessförinnan hade hon lärt att känna en hel del af
platsens stamkunder, både nere i den stora serveringssalen
och uppe på sitt rum.

Man måste medgifva att hon väckte formlig sensation.
Många kände igen och visste om, både att hon var den
en gång så firade Ninni och att hon varit på armén den
sista tiden. Det gaf en ytterst pikant fläkt åt hennes
uppträdande.

Härtill kom också hennes ovanliga skönhet. Man
riktigt slogs om henne. En så liflig täflan om en flicka hade
sannerligen aldrig egt rum i fru Adamsens utmärkta
etablissement, oaktadt hon under tidernas lopp nog haft
både skönheter och jämförelsevis intelligenta damer.

Olga blef primadonnan.

— — —

Den första månaden gick ganska lätt och behagligt
för Olga. Det smickrade ofantligt hennes fåfänga att vara
tillsammans med en hel liten flock af unga flickor, hvilka
hon öfverglänste.

Det hände ibland vid nio eller tiotiden om kvällarna,
att hela flocken i sina lätta mottagningsdrägter voro
församlade kring runda bordet i midten af sällskapssalen.
Det kunde vara en stund af stiltje, då inga manliga
gäster voro närvarande.

Men plötsligt ringde det -  -

Fru Adamsen hade nämligen för princip att låsa
porten redan klockan nio om kvällarna. Skilnaden mellan
gården och gatan utgjordes af ett half-förfallet plank, som
bildade ett värdigt komplement till den gamla träkåken,
hvilken ännu, på grund af att ägaren fick så stor hyra,
stod kvar bland de omgifvande moderna stenhusen som ett
minne från det Stockholm, som håller på att försvinna.

Det är just också i sådana hus som hufvudstadens
bordeller hafva sin plats. De äro icke som i de stora
städerna på kontinenten inrymda i femvånings stenbygnader
i modern stil. Det är rucklena med ett förfallet yttre,
hvilkas låga, gammalmodiga rum blifvit temligen elegant
inredda i en smula dockrumsstil, som ännu få tjänstgöra
och hvilka ansetts värdiga att uppbära den officiella skam,
som häftar vid prostitutionen.

I detta plank fans porten, genom hvilka fru Adamsens
alla gäster måste passera utifrån gatan. Bredvid denna
port hade den omtänksamma frun inrättat en liten lucka,
som var försedd med en stark regel innanför. Denna
lucka var en utomordentlig inrättning, sedan det blifvit
mörkt på gatan. När klockan från porten ringde och
bebådade att några gäster stodo utanför på trottoaren, så
tog fru Adamsen eller pigan en liten blindlykta, öppnade
luckan och lät lyktskenet spola öfver de väntande. Först
sedan denna undersökning om gästernas utseende och
beskaffenhet utfallit till belåtenhet, öppnades porten och ett
vänligt: »Var så god och stig på, det fins ett par flickor,
som äro lediga», lät höra sig.

Många af de bästa kunderna hade opponerat sig mot
denna närgångna anordning, men det kunde inte hjälpas.
Fru Adamsen var obeveklig, när det gälde att hålla
»ordning», och hon ville visst inte släppa in hvilka som hälst,
hvarken några »tarfliga» eller några allt för druckna
personer, i sitt kungarike - - -

Nåväl, det kunde hända att det ringde, medan alla
flickorna utan några uppvaktande kavaljerer befunno sig i
mottagningsrummet.

När då granskningen utfallit i den riktning, att
dörren öppnats och ett större eller mindre sällskap störtat in
under skratt och skrål, kunde man gifva akt på, huru så
godt som utan undantag Olga alltid tilldrog sig de första
och de flesta blickarna. Det var kring henne, som de
uppvaktande alltid först samlades och stälde frågor, hur hon
mådde, hur hon var i humör, om hon hört den 
senaste varietévisan och mera i den stilen, som man kunde
hitta på.

Ja, hon hade nog hört »den senaste varietévisan».
Hon hade icke glömt sina forna framgångar i den vägen
och följde nog med. Det fans också ett piano i den stora
salen och vid det var det som Olga firade sina förnämsta
små sällskapssegrar. Hon hade ju fortfarande en briljant
röst och kunde ännu med lika oefterhärmligt behag sjunga
allt hvad som föll henne in, operettsånger, folkvisor,
varietékupletter och - visor af det tarfligaste och slipprigaste
slag. Hon hade gifvit vika för frestelsen, som låg i att 
tillfredställa de uppsluppna dryckeslagens råa smak, och den
forna frälsningskaptenen hade lärt sig sånger med de
tvetydigaste vändningar, men hvilka uppväckte störtsjöar af skratt
och bifall, då hon bar fram dem med sin rutinerade förmåga.

Med fru Adamsen kom Olga allt fortfarande att stå
på god och vänskaplig fot. Den förståndiga frun vårdade
naturligtvis den vackra flickan som sin bästa guldhöna.
Från Olgas sida mankerade aldrig det öfverenskomna
inackorderingspriset - som med sträng ordning af alla skulle
betalas hvarje dag - och det var naturligtvis ingen, som
kunde sätta i gång så många champanjebuteljer som hon.

Men rivaliteten från de öfriga flickornas sida växte
för hvarje dag. Det jäste fram hos dem en hänsynslös
afundssjuka öfver all den uppmärksamhet och allt det
favoritskap, som Olga blef föremål för från herrarnas sida.
Hon hade icke varit där fjorton dagar förrän hon märkte,
att man gjorde ihop riktiga komplotter i afsikt att söka
skada henne. Det giftigaste förtal cirkulerade och
kolpoterades ut om henne med stor samstämmighet. Man
hittade på alla möjliga öknamn, det ena spetsigare och
brutalare än det andra, och man hviskade i öronen på
herrarna, att hon hade de afskyvärdaste sjukdomar, att man
fick akta sig för att lämna henne ensam med sina kläder,
om det fans plånböcker i dem, och mycket mera i den
stilen.

Men det syntes som om Olga segerrikt på grund af
sin skönhets och sin talangs makter skulle kunna slå
sig igenom allt detta. Herrarna tjuste hon till, så att
de skulle sökt hennes gunst, om hon också varit besatt
med spetälska eller om hon varit en gammal poliskänd
ficktjuf, och rivalerna, flickorna, måste skratta af hjertans
lust, när hon sjöng sina vågade visor, om de också varit
färdiga att mörda henne af hat.

Det blef emellertid ett lif i sus och dus, i lust och
fröjd, i last och lättsinne, från morgon till kväll, från kväll
till morgon.

Det var icke blott Olgas tämperament, hennes
sinnliga njutningslystnad och hennes åstundan efter att - hur
skola vi uttrycka det? - blifva bordellernas drottning,
som medvärkade, det fans också i fru Adamsens
inrättning, trots all den beryktade »ordningen», en luftström af
köttslighet, af lössläppta passioner och vilda lidelser, som
drog henne såväl som alla de andra med i lasternas mest
djefvulska hvirfveldans.

Beklagansvärda voro i sanning de kvinnor, som fingo
dansa med där någon tid. Där smög sig gift i ådrorna
och i själen, om det icke funnits där förut. De
preparerades mot allt godt och ädelt, så att någon slags räddning
för dem var otänkbar. Både den kroppsliga och den
andliga musten sögs ur deras lif till sista droppen under
några få år - hon hade haft många, som hon med eller
mot deras vilja hållit kvar så länge! - och det fans
dussintal af unga, vackra flickor som, åtminstone i bildlik
bemärkelse, kastats ut genom den half förfallna porten,
genomförstörda både till kropp och själ, för att några månader
därefter dö på ett sjukhus, kasta sig Norrström eller på
något annat sätt försvinna utan att egentligen ha fylt
någon annan mission i lifvet än att sölat sig i utsväfningar,
vilseledt och plockat lastbara män samt gjort fru
Adamsen och den anonyme husvärdens kassor ett par nya
tusenlappar rikare - - -

Ja, hvart taga de vägen, hvart komma de slutligen, alla
dessa, som under en period af sin ungdom göra karrier
inom prostitutionens värld. Hvem kan svara på!

Ty de flesta af dem äro dock dagsländor! Det glider
som en ström genom två portar. Ut den ena vägen och
in den andra. Och hvart leder den strömmen, som
rinner ut?

Det är inte värst lång väg mellan de båda portarna.
En åtta eller tio år, eller femton på sin högsta höjd, men
stundom inte mera än fem och sex.

Man kan ge akt så väl på karrieren. Man behöfser
inte göra några invecklade studier. Man kan göra
tillräckligt sådana bara å de gator, där man dagligen
vandrar, om man har ögonen med sig.

Man kan känna en »nykommen» så väl. Dräkten är
ännu litet tarflig, uppträdandet ännu litet förläget, ansiktet
litet skyggt, men det hela har ändå denna obestämda
prägel, som för ett vant och kritiskt öga förråder, att hon
är en »så'n där».

Ger man då akt på den unga kvinnan, skall man i de
allra flesta fall kunna steg för steg konstatera, huru
dräkten successivt stegrar sig i elegans och extravagans - för
så vidt kvinnan har de allra minsta förutsättningar att gå
»framåt». För hvarje årstid, som går, ja, för hvarje gång
man råkar träffa henne, ser man alltid någon förstärkning
i elegansen och någon i ögonen fallande utveckling i
extravagansen.

Och så kommer det en dag, då man förstår att hon
nått spetsen, att hon kommit så långt hon förmår. Håret
är upplagdt med stor och tidsödande konst, hatten har stora
fjädrar eller en skog af dyrbara, bjärta blommor, kappan
är hypermodern och garnerad med finaste spetsar eller
pelsvärk, kjolen är af siden eller sammet och lyftes gärna i
höjden för att visa blankläderskon och den pråliga
underkjolen.

De kunna hålla sig uppe på denna spets en lång tid,
flera år ibland. - - Men så en vacker dag äro de borta,
försvunna för alltid - - de ha lyst likt meteorer och
försvunnit likt dem - - och nya komma i deras ställe
— — men hvart taga de vägen, alla de gamla? Hur ofta
måste man icke göra sig den frågan.

Fru Adamsen hade haft många utaf dem under sina
vingars skugga, då de »stodo på spetsen» - men icke
annars, visst icke, fru Adamsen ville ha fint folk.

Hennes bordell var en sådan där ständigt gående,
roflysten kvarn, som malde kvinnokroppar och kvinnosjälar,
malde sönder dem i småsmulor till sist och kastade ut det
förbrukade, som icke längre kunde användas, i rännstenen,
där det fick flyta bort...

*


TRETTIOANDRA KAPITLET.

Omkring ett år hade Olga tillbringat i fru Adamsens
etablissement.

Det är icke samma Olga, som det var under de fem
eller sex första månaderna. Hon är synbart förändrad
både till kropp och själ.

Det hade nu kommit in ett stycke i Mars. Ännu hade
vårsolen endast glimtvis och svagt visat sitt fagra anlete.
Snön låg ännu på hustaken och i sjön började nu
vårbrytningen skära de första sprickorna i det tjocka istäcket.

Som vanligt om vårarna gick det en pust af
lefnadsglädje och kraft genom människorna endast de på afstånd
kände annalkandet af den årstid, som förnyar allt och
breder ljus och värme öfver jorden.

Men denna lifsfläkt berörde icke drottningen i fru
Adamsens bordell, hon, som återfått sitt forna smeknamn,
gräfdt upp ur glömskan af någon, som känt henne sedan
lång tid tillbaka: »grefvinnan» - - -

Det hade kastats fram på skämt en kväll af en utaf
gästerna.

»Hör nu, fröken Olga, jag mins er ända sedan Ni hette
'grefvinnan'», hade han sagt.

Olga hade vändt sig åt honom med en stark
förebråelse i sina vackra ögon. Hon hade bäst tyckt om att allt
det förflutna hade varit glömdt och begrafvet. Hon hade
också till en början förbjudit hvar och en att kalla henne
för det, men då de andra flickorna sågo, att det gjorde
henne missnöjd, så talade de naturligtvis om det för alla
herrarna och så kunde Olga på inga vilkor förhindra att
det började att användas. Snart fick hon ej heta annat, och
då höll hon till godo med det - men sedan blefvo flickorna
rasande öfver att de satt det i gång, ty när det inte
förargade henne, så ansågo de det alldeles för präktigt åt
henne. Hon hade emellertid burit namnet hela den sista
tiden - - -

Ja, när våren nalkades, så syntes den komma med
någon annan gåfva åt »grefvinnan» än hvad den kom med
till de flesta andra.

Det var ingen hemlighet längre - ända sedan ett par
månader hade hvarje iakttagare kunnat konstatera det:
fröken Olgas skönhet började försvinna.

Och det fans nog många i huset, som med
skadeglädje iakttogo det!

Det var någonting, som kommit och undergräft
hennes hälsa, hennes krafter och hennes utseende.

Det var sjukdomen, som kommit.

Det var strax på nyåret, midt under den strängaste
vinterkölden, som den lagt sitt första frö. Olga hade i
ungdomligt och lastbart öfverdåd utsatt sig för ett par
starka förkylningar. Hon hade, åtskilligt berusad och med
knappt någonting alls på kroppen, gång på gång brukat
springa ut i förstugan, ja, ända ut på gården för att svalka
de närver, som utsväfningarna glödgat brännheta, det blod,
som alkoholen värmt upp till kokpunkten.

Så hade hon börjat hosta. Fru Adamsen hade
ordinerat honung, och när hostan tilltog hade hon äfven gått
till läkare och fått medicin.

Doktorn hade sagt, att hon gjorde bäst i att vara
mycket försiktig hädanefter och sköta sig väl. Men denna
skötsamhet hade inte varat mer än första dagen, och så hade
hon åter börjat sitt vanliga lif efter det Adamsenska
flickreceptet.

Snart började hon blifva så van vid den där
hackhostan, att hon inte det minsta fäste sig vid den. Och
sedan hon fått i hufvudet, att den skulle fullständigt
försvinna bara hon hade tålamod tills vintern gick öfver, så
lät hon den inte i minsta mån inverka på sina
lefnadsförhållanden.

»Den där elaka hostan, som inte vill gå öfver!» hade
fru Adamsen sagt en gång, och Olga hade tydligt hört - 
åtminstone hade hon bestämdt uppfattat det så - att det
legat en slags outtalad bimening i den samvetslösa
kopplerskans ord. Olga hade trott sig finna, att den sköna frun
menade, att hostan generade hennes små omhuldade
herrar, att det störde en smula effekten af
bordell-primadonnans uppträdande och att därför hon kunde flytta på ett
annat håll så länge hostan varade. Jo, fru Adamsen
hon ville hälst ha glansen hos sina flickor utan någon
vank!

Men då hade Olga blifvit arg. Det var på grund af
ofvanstående uppfattning - måhända var den icke fullt
riktig - som Olga beslöt sig för att visa, att hon inte var
sämre än förut, och att den där försmädliga hostan, som
under långa stunder ej generade henne det minsta, men
som ibland kom med sina hårda anfall, ej invärkade på
hennes förmåga att kunna taga emot lika många herrar
och rekvirera lika många vinbutäljer som förut.

Detta hade till följd, att hennes dagliga lif
kännetecknades af ännu våldsammare utsväfningar än förut. Hon
hushållade med sin kropp på ett förfärligt sätt. Hon sof
nästan aldrig och drack spirituosa dubbelt mera än hon
gjort förut. Sin aptit hade hon också förlorat och hon
brydde sig aldrig om att skaffa lämplig och specielt
närande föda.

Det kunde icke gå på annat sätt, än att hennes
tillstånd vecka efter vecka försämrades.

Hon insåg det själf, men hvad skulle hon göra! Hon
hade inte ett öre i besparingar och hon kunde icke lägga
sig i stillhet. Kom hon på ett annat »flick-ställe», så
skulle det nog blifva ungefär enahanda.

Och ständigt riktade hon hela sin blick mot det
hoppet: det blir bättre när kölden är öfver, när det blir
vår!

»Ni har en elak hosta, fröken Olga, ni får lof att söka
någon bot för den!» sade ibland en deltagande kavaljer,
när Olga fick ett af sina anfall.

»Asch, den går nog bort till sommarn, tror Ni inte
det?» svarade hon och hakade blicken fast vid sitt
sällskap, som om hon begärt att få något erkännande åt det
hopp, som fylde hela hennes själ.

Jo, visst var man alldeles öfvertygad om det. Man
kunde naturligtvis af artighetshänsyn icke säga något
annat. Och så underblåstes det falska hoppet ytterligare -
tills det slutligen en gång kunde blifva för sent att
söka bot.

Det var emellertid, som sagdt, icke blott hostan som
förvärrades. Den bar också något annat i släptåg. Olga
började att blifva mager.

Hon måste tydligt märka det på sina kläder, som
blefvo för stora, men hon såg det också i spegeln. Åh, det
var förskräckligt! Hon kom att tänka på Juliettes tal om sina
skrynklor, när hon märkte att det förr så fina och mjuka
ansiket började att blifva kantigt och insjunket. Inte så
mycket ännu, åhnej, visst inte, men tillräckligt för att det
skulle märkas. Det kom en viss glåmighet öfver det,
någonting urvattnadt, som hotade att skafva bort den friska
mjukhet, hvilken utgjort dess förnämsta behag.

Det var hostans fel, denna skamliga, djefvulska hosta,
som skulle försvinna en gång bara det blef sol och
sommar. Men hon kunde falla i långvarig, hysterisk gråt
ibland, »grefvinnan», när hon såg, hvad också alla andra
sågo, att hon hotade att blifva eländig och ful, hon, som
hitintills varit vackrare än alla de andra,

Och en dag så uppfattade hon ljudet af en hviskning
som tisslades fram från den ena flickan till den andra.
Det kunde icke förhindras att den en gång skulle nå fram
till henne, som det gälde.

Det var vid en träta, som hon hade med »Klotet», då
den lilla tjocka dämonen, hvilken var hälsan själf, med
en satanisk elakhet kastade fram en fras, som slutade med
orden:

» ... du, som har lungsot!»

Olga blef blek som ett lik i ansiktet. Jaså, var det
detta, som man trodde och som man talade om.

Lungsot!

Om man långsamt borrat ett knifblad i bröstet på
henne, skulle det ej ha gjort värre ondt än hvad hon
kände vid uttalandet af det ordet. Hon visste nog hvad
det betydde: döden.

Lungsot!

Det ligger en klang af grafklockor i detta ord. Det
innebär den smygande fiende, som likt en mordängel går
med sin giftflaska genom de nordiska länderna och kastar
in en droppe, hvarhälst det fins ett öppet fönster eller en
oknäppt rock ... och droppen innehåller millioner lif,
millioner frätande och dödande mikrober, och de blanda
sig i luften uti hemmen, och de smyga sig in i ådrorna
uti människokroppen, och de sarga och skära och plåga ...
tills döden kommer långsamt men säkert och lägger ett
håligt och anfrätt skelett i den svarta kistan ...

Och den är måhända den lömskaste af alla
mänsklighetens fiender ... ty midt under det att den regelbundet
som ett urverk och utan förskoning undergräfver den
mänskliga fysiken, hänger den alltid en liten lampa med
blått glas framför sitt förstörelseverk . .. hoppets lampa
... och offren se endast det vackra, blåa skenet och märka
inte hvad som försiggår där bakom.

Den är den obarmhertigaste af alla mänsklighetens
fiender... ty den mäjar hufvudsakligast ned det unga
släktet, de lefnadsfriska, de skrattande, dem, som vilja
lefva, dem, »som gudarna älska» ...

Den är den brutalaste af alla mänsklighetens
dödsfiender, ty den hämtar oftast sina offer just vid den
tidpunkt, när hela naturen vaknar till nytt lif, när träden
börja knoppas och himlen blifver blå, om våren - - -

Olga visste icke hvad hon skulle svara på denna
infernaliska oförskämdhet, som kastades fram för att håna,
att plåga henne.

»Jag ha lungsot ... det är lögn!» utbrast hon på ett
sätt, som om hon blifvit dödligt förorättad.

Därpå gick hon ut från serveringsrummet, der hon
befann sig, med högburen panna, stolt hållning och
spänstiga steg, liksom om hon ville visa, att hon icke i
minsta grad kände sig nedböjd hvarken af sin sjukdom eller
af anklagelsen.

Men när hon kom upp på sitt rum, så kastade hon
sig framstupa i sängen och började att gråta som om alla
hjärtats och ögonens tårekällor varit öppna.

Hon grät, för att hon ansåg sig ha blifvit förolämpad,
därför att man hånat hennes sjukdom genom att
öfverdrifva den ... men hon grät också därför att det
bakom hennes förtrytelse låg, hur hon än sökte att slå
bort den, en tanke på att det kunde vara sant, hvad man
påstod ...

Nej, nej, det var inte sant, det var omöjligt att
hennes hälsa, som alltid varit så stark, nu var nedbruten och
att hon hade döden i sikte ... hon var var ju ännu ung
och stark och lefnadslustig ... hon älskade ju lifvet
starkare än någonsin ... Om hon också icke hade mycket att
lefva för ...

Hon grät så länge och så hårdt som hon icke gjordt
på många år.

Medan ännu tårarne strömmade nedför hennes kinder,
hörde hon en knackning på dörren.

Det var hvarken pigan eller fru Adamsen, som 
knackade, det hörde hon. Det var alltså en herre, som de
släppt upp.

Hon slutade ögonblickligt upp med att snyfta, men
höll sig alldeles tyst. Hon hvarken ville eller kunde ta
emot ett besök i denna stund. Hon skulle låtsa som om
hon inte vore hemma, så kanske han gick sin väg ...

Ännu en knackning, litet hårdare än den första.

Hon besvarade den icke med ett ljud.

Där hon låg, framstupa i sängen med båda händerna
för ansiktet, hörde hon, huru dörren öppnades och någon
inträdde.

»Får man stiga på?» frågade en röst halfhögt.

Rösten var henne främmande, den tillhörde ingen af
de vanliga gästerna, som fru Adamsen brukade skicka
just upp till henne ... dock föreföll den henne att vara
bekant. .. den gjorde ett intryck på henne som om hon
fått ett slag i ryggen af något hårdt föremål ... den ljöd
som en spökelseartad återklang af den tid, som låg en
ganska lång väg bakom henne ...

Hvem kunde det vara?

Hon kastade sig upp ur sängen med en stark fart
och spände ogeneradt sina förgråtna ögon i den nykomne.

Så stodo de ett ögonblick midt emot hvarandra, utan
att säga ett ord.

Hon hade ögonblickligen känt igen honom, fastän han
nog förändrats åtskilligt sedan de sist råkades.

Det var Brun, skådespelaren.

Hon såg på honom med en blick, som endast
innehöll den tämligen intetsägande frågan: hvar har du varit
de här åren? Det var endast en viss nyfikenhet, som
afspeglade sig i hennes ansikte. Hon var blaserad och hade
lärt sig, att behärska sina känslor inför andra - - om
hon ens hade några andra känslor än nyfikenhetens inför
denne gamle »vän», som så plötsligt uppenbarat sig för
henne.

Bruns ansiktsuttryck var ungefär detsamma, men de
blickar, som han egnade hennes ansikte, hela hennes 
gestalt buro nyfikenhetens prägel i långt starkare grad än
hennes.

»Känner du igen mig, Olga?»

Rösten lät afmätt med en liten anstrykning af
vänlighet.

»Ja, bevars», svarade hon kort och kärft.

»Du har gråtit», fortsatte han i artigt beklagande ton.

»Som du ser», svarade hon.

»Det var länge sedan vi råkades.»

»Åhja.»

»Hur har du haft det under tiden.»

»Mycket bra, och du?»

»Jo, tämligen - - men du försvann ju, utan att man
visste hvart du tog vägen.»

»Jag har varit i utlandet.»

»Ja, jag har sport det — — och sedan på
frälsningsarmén.»

»Nå, du var väl och hörde mig där?»

»En gång - - jag satt långt borta — — du såg
mig naturligtvis inte -?»

»Inte flera gånger?»

»Nej, jag fick tyvärr inte tid.»

»Du måste ta emot dina älskarinnor — — du har
naturligtvis fortfarande ett dussin sådana?»

»Så du säger — — så många har jag väl inte
haft — —»

»Kanske inte på en gång.»

»Skall du blifva elak — —? Jag trodde att vi skulle
mötas som gamla goda vänner.»

»Jag är just inte upplagd för vänskap.»

»Du menar här - - hos fru Adamsen — — här är
det bara frågan om kärlek - -»

»Kärlek» - hon gjorde en min af det simplaste
förakt.

»Hur har du kommit hit egentligen — —? Nog kunde
du fått en bättre utkomst — —»

»Som privatälskarinna till någon aktör, menar du — —?»

»Du är vid dåligt humör, hör jag - -»

»Kanske det — — men du generar ju mitt hem»,
svarade hon i raljerande ton. »Fru Adamsen håller ju den
finaste bordellen i hela Stockholm.»

»Men den mest beryktade också - -»

»Det gör detsamma - - mitt rykte är söndertrasadt
förut, som du vet.»

»Du alluderar på spelklubben?»

»Jo, just — — Nå, hur har det gått med ditt rykte?»

»Allt det här har man glömt - - det var länge
sedan dess.»

»Det var naturligtvis jag, som fick bli syndabocken.»

»Åh, var du lugn, ovädret gick allt löst öfver mig
också.»

»Är du kvar vid teatern ännu?»

»Nej, jag har stigit i graderna.»

»Stigit — —?»

»Förvånar det dig - - trodde du jag gick omkring
som schåare?»

Hon kunde inte låta bli att skratta. Han sade det så
lustigt - - med en sådan där ton, som hon skrattat åt
så många gånger förr.

»Jag har blifvit direktör för ett sällskap - -»
fortsatte han.

» - - som reser i landsorten?» afbröt hon honom.

»Du gissade rätt.»

»Nå, då är du väl vådligt förmögen?»

»Det är dåliga tider för landsortsdirektörer — — men
hvarför frågar du det — —? behöfver du pängar?»
frågade han muntert.

»Nej tack - - du vet nog om, att här har man
kunder - -

»Ja, jag vet - - de finaste i Stockholm - - men
du har bestämdt left med för svårt.»

Han sade det i en ytterst allvarlig ton.

»Tycker du?»

Hon såg stucken ut - - han vidrörde ett ömtåligt
ämne.

»Hur så?» frågade hon vidare, då han inte svarade
något.

»Du ser sjuk ut — — du är ju riktigt mager.»

Det kom en blixt i hennes ögon. Men den åtföljdes
ögonblickligen af någonting varmt och vekt. Hon hade ju
en »gammal vän» framför sig. Och det kom på henne en
längtan att få tala om sina sorger och bekymmer för
någon annan än dem, som ansågo henne som en »hynda»
- - hon kom ihåg Juliettes fula ord en gång - - de
hade bitit sig fast i hennes sinne - - hon hade ofta på
sista tiden med en dold, men lika skärande smärta
tillämpat dem på sig själf. Hon trodde att Brun värderade henne
något mer, han måste göra det, ty de hade ju haft så
mycket tillsammans.

»Vet du, hvarför jag grät - - ?» frågade hon skarpt
och högt, nästan skrikande.

»Nej — — —?»

Åter syntes en blixt i hennes ögon.

»Jo, man hade varit nog oförskämd därnere» - hon
gjorde en föraktlig rörelse nedåt golfvet - »att slunga
mig i synen, att jag har lungsot — — kan du tänka dig
så infernaliskt — — man skulle förstås vara belåten, om
man fick mig i grafven - - jag menar flickorna - -
de tycka att jag tar bort herrarna för dem - - fru
Adamsen, hon vill nog suga på mig så länge hon kan -
- men är det inte en oförskämd lögn — — tycker du att
jag har lungsot - -? Jag hostar litet, det är det hela
- - men man går och förtalar mig öfverallt i det här
huset - - det är tacken för man offrar både nätter och
dar åt det här nästet - - en smula hosta - - det går
nog öfver, när sommaren kommer - - säg, tror du inte
det - - tror du inte att jag kan bli alldeles frisk — —?»

Brun hade förvånad sett på henne, medan hon talat.
Efter att ha mottagit honom kallt och afvisande, hade hon
nu blifvit varm och meddelsam. Han fattade genast 
orsaken - hon var utan en enda, som försvarade henne
mot alla de afundsjuka angrepp, som han förstod att hon
måste blifva utsatt för på grund af sin öfverlägsna
skönhet. Nu kastade hon sig i famnen på honom med alla
sina sorger. Hvad han tyckte, att det var synd om henne!
Han måste söka att få henne härifrån! Hon var sjuk, det
syntes, och kanske det var sant, hvad man sade om henne
- - kanske var det icke sant - - men icke kunde
han göra henne ledsen genom att säga annat än det mest
tröstfulla och mest hoppgifvande. Han såg, huru hon fäste
på honom en blick, som tiggde och bad om att få höra
ljusa, hoppfulla ord från hans läppar.

Men hon hade ansträngt sig för mycket genom sitt
långa, häftiga tal; en hektisk, onaturlig rodnad glödde på
kinderna. Innan han hunnit svara, fick hon en hostattack,
en af de våldsammaste hon haft på länge. Hon hostade i
flera minuter och fick starka uppkastningar. Hela hennes
kropp skakade, och tårarna runno från ögonen. Brun
skakade på hufvudet, det där lät farligt. Han kunde icke
göra annat än att gå och söka stödja hennes hufvud.

»Stackars lilla Olga!» sade han med en omedelbar
ömhet.

Men midt under hostan såg hon på honom, med
blicken fyld af tårar, på samma bönfallande sätt som förut.

»Säg, tror du inte jag blir frisk?» hväste hon, när
anfallet upphörde ett ögonblick.

»Jo, naturligtvis, när det blir vår och varmt i
luften — —»

»Ja just då, när det blir vår — —» ropade hon.

Han tryckte henne ned på sängen.

»Ligg stilla på ryggen, så kanske hostan slutar», sade
han. »Jag skall sätta mig på en stol, så kunna vi prata
sedan, när du har hämtat dig.»

Hon lutade sig bakåt med slutna ögon och först då
såg han rigtigt hur mager hon blifvit. Han beklagade
henne djupt i sitt inre.

Han gick och reglade dörren så att ingen skulle störa
dem. Han var hos henne öfver en timma. Under hela tiden 
låg hon tillbakalutad i sängen, och han satt på stolen.
Han hade icke ens tagit af sig öfverrocken, fastän det var
så varmt därinne; det hade han glömt af intresse för henne,
De talade om allt möjligt, varmt och vänskapsfullt. Han
förstod, hvilken njutning det var för henne att få öppna
sitt hjärta för honom, detta nyckfulla besynnerliga hjärta,
som blödt så djupt under alla de öden, i hvilka dess
egarinnas lidelsefulla natur kastat det. När han gick, kysste
han henne och lofvade att snart återkomma.

Han föresatte sig att komma dit och taga henne därifrån, 
så fort han fick tag i ett snyggt rum åt henne. Han
hade inga spekulationer för egen del -- -- han tyckte
endast det var synd om henne, därför att hon var sjuk, och
därför att han insåg, att man plågade henne hos fru 
Adamsen.

*


TRETTIOTREDJE KAPITLET.

Olga kom aldrig till det rum, som Brun hyrde för hennes 
räkning.

När skådespelarn kom till fru Adamsens etablissement 
några dagar därefter för att förmå »grefvinnan» att
följa med därifrån, var hon redan borta.

På hans förfrågan, hvar hon fans, svarade frun i
öfverlägsen och förtretad ton — hon var alltid arg på flickorna,
sedan de kommit ifrån henne och sökte, att låta sitt förakt
spela öfver dem:

»Det känner jag inte -- -- hon gick häromdagen utan
att säga adjö en gång -- -- men», tillade hon i mera
inställsamt tonfall, »det är ett par af de andra flickorna
lediga -- -- var så god och stig på -- --»

»Nej, tack», sade Brun barskt och gick därifrån utan
att bevärdiga frun med flera frågor. Men han försjönk i
en utomordentlig förvåning öfver, hvar hon kunde vara
-- -- det uppstod en misstanke hos honom, att hon
möjligen gått och gjort af med sig -- -- åhnej, det var inte
möjligt -- -- nåja, det kunde ingen hjälpa, att han icke
fick veta hvar hon befann sig -- -- slumpen för henne
nog i min väg en gång till, tänkte han.

Han misstog sig -- -- han hade sett sin gamla älskarrinna, 
sin kompanjon i spelhålan, för sista gången -- --

Hvar fans hon då -- -- ?

Dagen efter den hon mottagit besöket af Brun, hade
hon vaknat framåt tolf på middagen. Natten hade hon
tillbringat som vanligt.

Hon hade känt ett besynnerligt illamående, annorlunda
än hvad hon erfarit någonsin förut. Hon hade känt
liksom en svår tyngd på bröstet. Det var som om ett
järnband hade skrufvats åt allt hårdare. Det nästan kväfde
henne, hon hade svårt att andas. Hon hade legat stilla, i
hopp om att det skulle gå öfver -- -- hon ville icke kalla
på någon, hon hade ju ingen, som hyste ett uns af värkligt 
medlidande med henne -- --

Efter en kort stund hade hon känt ett behof af att
hosta -- -- attacken hade börjat -- -- men det var icke
slem hon fått upp, såsom föregående gånger -- -- det
var blod.

Hon hade fått munnen full af den röda vätskan den
ena gången efter den andra -- -- den kom från lungorna
-- -- det var kroppens lifsvatten och must, som hostan
kastade upp -- --

Hon blef så rädd, att det blod, som ännu fans kvar i
ådrorna, nästan stelnade inom henne -- -- hvad skulle
hon taga sig till -- -- hon trodde att hon skulle
ögonblickligen dö -- -- hon ville ropa, ge upp höga skrik af
förfäran, men hon orkade icke, hon vågade icke, för att
icke förvärra hostan -- --

Ännu kom det den ena blodvågen efter den andra upp
genom strupen -- -- men slutligen stannade det af och
hon sjönk halft medvetslös ned mot kuddarna -- --

När pigan en halftimma därefter kom in i rummet för
att ordna något därstädes, såg hon en förfärlig syn. På
golfvet fans en liten blodpöl, täcket och lakanet voro höljda
af blodfläckar och blodstänk, och midt i de hemska röda
dekorationerna låg den arma »grefvinnan», blek som ett
lik och med ögon, som man skulle kunna tagit för halft
slocknade, om de icke ägt en så stark glans.

»Jössus i himmelen!» skrek pigan och ville skynda
ut igen.

»Ställ inte till något bråk, jag är så sjuk», sade Olga
med matt stämma.

Trots pigans grofva, simpla natur kände hon sig
ändock bevekt af den sjukas önskan och lämnade rummet
med smygande steg, under det hon hviskade:

»Men jag måste gå efter frun ... jag skall be henne
vara tyst -- --»

När fru Adamsen kom in i rummet, hade hon redan
skickat pigan efter en läkare.

»Jag trodde det skulle gå på det här sättet», sade
hon åt Olga, icke just så hårdt, men dock tydligt nog för
att visa, hur missnöjd hon var med händelsen.

Inom en kort stund anlände läkaren. Han försökte
naturligtvis att framställa saken i så ljus dager som
möjligt, men både Olga och fru Adamsen voro nog skarpsinniga 
att läsa i hans min en utsago om sjukdomens farliga
vändning.

Fru Adamsen påyrkade naturligtvis, visserligen ej i
för häftiga ordalag, men dock mycket tydligt och bestämdt,
att den sjuka ögonblicken skulle föras till ett sjukhus --
fru Adamsen hade redan flera nya stiliga flickor anmälda,
som kunde efterträda, och »Klotet» gick redan omkring
och sjöng i glädje öfver att hon skulle få flytta in i sitt
förra stiliga rum igen.

Olga förstod mycket väl, att hon icke kunde stanna
här många timmar till, men då föll det henne in en idé,
som hon kände en oemotståndlig, alla andra tankar
dödande lust att tillfredställa -- --

Hon ville icke komma till ett sjukhus -- -- hon ville
icke dö på ett lasarett -- -- om hon nu skulle dö -- --
hon måste försöka komma till någon människa, som hyste
barmhärtighet med henne och som ägde något hjärta för
henne -- -- och då var det, som hennes efter deltagande
flämtande tanke kom att rikta sig mot namnet Juliette,
modisten, som sett henne i hennes glansdagar, den offentliga 
damen, som hon left tillsammans med i cigarrbutiken,
botfärderskan, som hon bedit tillsammans med vid
frälsningsarméns syndapall -- --

Hon vände sig med tårar i ögonen till läkaren, en
medelålders, distinguerad och vänlig herre, och frågade
honom, om han ville skrifva ett bref åt henne. Han gjorde
det gärna, och fru Adamsen måste bekväma sig till att
skicka pigan till frälsningsarméns högkvarter med
brefvet -- --

Hon bad Juliette -- ty hon kände en slags öfvernaturlig 
förvissning om, att denna fans kvar som soldat i
armén -- att få komma till henne om det fans någon
möjlighet, och bad läkaren, att han skulle underteckna
raderna med: »din dödssjuka väninna Olga».

På armén kände man mycket väl Juliettes adress,
hon var nu en af dess trognaste och ifrigaste anhängare,
och inom en timma därefter var brefvet i hennes händer.

Och så hände sig att de förbigående fingo se ett
tämligen ungt fruntimmer i frälsningsarméns dräkt midt på
dagen gå in i en allmänt känd bordell -- --

Den natten låg Olga, på läkarens bestämda befallning,
kvar i sitt rum hos fru Adamsen, men dagen därpå
kom en täckt droska och hämtade henne. »Flickorna»
skulle naturligtvis försöka att se mycket ledsna ut, när
Olga staplade ut i droskan, men inom sig voro de nog
mycket förtjusta öfver att ha sluppit den farliga rivalen.
Fru Adamsen gjorde en grimas, när droskan kört sin
väg och sade: »Ja, den där, hon kommer nog inte hit
mera!»

Och efter några timmar, när mörkret föll på och
karlarna började komma, hade man redan glömt »grefvinnan»
i denna de sinnliga passionernas värld.

När gästerna frågade efter henne, så sade man bara:
»Hon har flyttat!» och fick till svar: »Åh f—n, hvart då
-- --? Det var en rasande vacker flicka.»

-- -- --

Ett par dagar efter att Olga lämnat bordellen, steg
en medelålders man in genom dess port. Han föreföll att
vara mycket gammal, men om man närmare granskade
hans ansikte, skulle man finna att den ålderdomliga prägel 
ej var naturlig, utan måst i förtid blifvit ditsatt af sorg
och vidriga öden.

Hans kroppshydda var böjd, hans helskägg något 
gråsprängdt och ansiktet gult och fåradt. Han var iklädd
tarfliga kläder, som sutto illa.

Han frågade efter »Olga Löfborg» med en hes och
matt stämma. Hela mannen föreföll att vara en ruin,
krossad under omständigheternas väldiga ånghammare.

»Hon bor inte här», svarade fru Adamsen snäft och
betraktade den frågandes ömkliga figur med lika
förvånade som föraktliga blickar.

Under armen hade mannen ett paket.

»Jag skulle lämna henne det här», sade han. »Vet
ni, hvar hon bor?»

»Nej -- --». Därpå slogs igen dörren midt för hans
näsa -- -- hon skulle bara vetat, hvad paketet innehöll.

Mannen gick sin väg, med ett ännu mera sorgtyngdt
uttryck i sitt ansikte än förut. Hvem var han ...?
»Tokige doktorn», f. d. kandidat Höglund, hvilken för några
månader sedan utkommit som förbättrad från hospitalet
och nu ändtligen lyckats spåra opp Olgas vistelseort. Han
ägde någonting, som tillhörde henne och hvilket under alla
dessa år ej blifvit rördt eller ihågkommet. Det var asken,
som hittats på faderns-själfmördarens hylla och hvilken
bar inskriften: »Till Olga, att ovilkorligen icke öppnas af
henne förrän hon fyllt tjugo år, från far.»

När »Tokige doktorn» ej fick träffa Olga, hvilket han
så säkert beräknat -- hon gled allt fortfarande ur hans
händer -- fick han en fix idé: att för alltid göra sig af med
asken, som fans i paketen.

Han styrde sina steg direkt till Norrbro, och de
promenerande sågo med förvåning huru han kastade ett
paket i strömmen, som grep och förde det bort med en 

Juliette vid Olgas dödsbädd. (Sid 384 )

rasande fart. Det såg åtskilligt misstänkt ut, och det var
väl, att inte poliskonstapeln såg händelsen, ty då hade nog
»tokige doktorn» fått följa med till vaktkontoret.

Hvad innehöll detta paket, som aldrig kom fram i
rätta händer?

Det var väl, att det aldrig kom fram -- -- det skulle
kunnat förgifta en döende kvinnas sista stunder -- --

Det innehöll ett ungdomsporträtt af fru Adamsen -- --
jämte ett bref från Olgas far, hvari han omtalade en svår
ungdomsförbrytelse, ett mord, som han för många, många
år sedan begått tillsammans med henne, som fans på
porträttet, och hvilken kvinna före och efter det hemska
brottet varit hans älskarinna. Han bad Olga, den enda han
älskade på jorden, om förlåtelse för sin oupptäckta
förbrytelse -- -- han bad henne betrakta den vackra
kvinnans drag och för hennes skönhets skull förlåta honom --
-- det var själfmördarens nyck, att på det sättet strax
innan dödsögonblicket lätta sitt samvete genom en
bekännelse samt söka urskulda sig -- --

Det var denna bekännelse, som Norrström för alltid
begraft -- --

Och att det just skulle vara fru Adamsen -- --. På
sådant sätt kastas människorna af händelsernas gång --
-- mördarens och själfmördarens dotter på bordell hos
den kvinna, som varit hans medbrottsling -- --

Nemesis!

-- -- --

I Juliettes tarfliga men snygga rum ligger Olga i en
järnsäng.

Hon har legat där i öfver en månad. Nu har det
fullständigt blifvit vår. Snön har smält, hafvets istäcke
brutits, luften har blifvit sval och himlen börjat anlägga
sin ljusblå sommarpäll.

Allt därute andas kraft och lifsfröjd, allt börjar blifva
ljust och gladt.

Några gula solstänk kastas genom det lilla fönstret i
Juliettes vindsrum in på sjuksängens täcke. Den sjuka
betraktar dem. De hälsa henne från lifvet därute, det
yrande, det rusande, men också det farliga och bittra.

Åh, hvad hon är förfärligt sjuk. Doktorn har sagt,
att hon har, hvad folk kallar: »galopperande lungsot».
Hon skulle dö -- -- dö i vår -- -- hon känner, hon vet
det -- -- hon var för klok att nu tro något annat -- --

Hennes ansikte är blekt som på ett lik, ögonen ligga
liksom på botten af en mörk håla och hela hennes kropp
är mager som ett skelett. Hon kan knappt röra sig, hon
säger aldrig ett ord, men då och då kommer den förfärliga 
hostan, och då händer det, att blodstänk färgar det
hvita lakanet.

Juliette har vårdat henne som en mor, som en syster.
Hon har vårdat henne med den mest uppoffrande
hängifvenhet. Juliette lifnärde sig med sömnad och hon har
arbetat som en slafvinna för att Olga skulle få allt hvad
hon behöfde.

Ibland sätter den trogna frälsningssoldaten sig vid den
sjukas fötter och läser med varm och innerlig stämma ett
kapitel ur bibeln. Olga lyssnar med hela sin själ och vid
hvarje löfte om förlåtelse och frid glänsa hennes ögon.

En dag, när solen sken in härligare än vanligt och
Juliette just höll på att läsa för henne, sträckte Olga ut
sin magra hvita hand. Juliette sprang förskräckt fram och
fattade den.

»Tack», hviskade den sjuka, knappt hörbart.

Juliette såg ett par ryckningar i kroppen, och när hon
lutade sig ned, andades Olga icke.

Men hennes ansikte var så fridfullt. Och på det samma
föll en liten stråle af vårsolen.

(Slut.)

*



 

Illustrationsprof ur Carl XV.





CARL XV —
Kvinnornas kung

Roman af ERIK AXELSSON.

heter ett nytt originalarbete, som nu är under utgifning på
undertecknads förlag.

Denna roman lofvar att blifva en den mest spännande skildring
från denne folkkäre svenske regents lif och skall ovedersägligen
blifva äfven den intressantaste framställning från 1860-talets
händelserika dagar, med alla de lifvande strömningar, som då väckte
nationen ur en dåsighetens slummer, som redan länge förut hade rådt.

I detta arbete kommer tidstroheten att på det noggrannaste
göra sig gällande, och på intet vis blir dikten här dominerande på
verklighetens bekostnad, hvadan arbetet således äfven blir en trogen
kopia af hvad som verkligen egt rum. I romanens form får man
här lefva med i det glada och ofta äfventyrsrika sociététslif, som
existerade på Carl XV:s tid, lika väl som man får en intressant inblick
i Carl XV:s mer direkta uppträdande bland »de djupa leden»,
bland folket, som i Carl XV helt visst sett sin käraste regent.

Att vi kallat arbetet äfven »Kvinnornas kung», har sitt
berättigande deri, att det just blir i »kvinnornas värld», som här
berörda händelser komma att spela och hvarpå arbetets hela
romantiska byggnad är grundad.

Ett stort antal stiltrogna illustrationer gifva arbetet ett ännu
större värde och dess öfriga utstyrsel blir förstklassig, såsom äfven
den eleganta pärm som gratis lämnas åt abonnenter.

Romanen utkommer med 30 häften à 25 öre.

E. A. Weijmers' Bokförlag, Stockholm.

* * * * *

